Ἀνεπίγραφος καὶ ὁ πρῶτος ψαλμός ἐστι καὶ ὁ δεύτερος, ἀλλ’ ὁ μὲν δεύτερος οὐ
 δέεται ἐπιγραφῆς, διότι οὐκ ἐν αἰνίγμασι τὰ περὶ Χριστοῦ, ἀλλ’ ἀνακεκαλυμμένως
 προαγορεύει· ὁ δὲ πρῶτος ἠθικὴν φέρει παραίνεσιν πᾶσιν ἀνθρώποις ἁρμόζουσαν καὶ
 οὐχ ἑνί τινι ὡρισμένως· διὸ οὐδὲ αὐτὸς ἐπιγράφεται· ἡ γὰρ ἐπιγραφὴ τότε
 τίθεται, ὅτε πρόσωπον ὡρισμένον ὑπόκειται· ὅτε δὲ ἀόριστον εἴη τὸ πρόσωπον,
 τότε ἡ ἐπιγραφὴ χώραν οὐκ ἔχει.

Μακάριος ἀνήρ, ὃς οὐκ ἐπορεύθη ἐν βουλῇ ἀσεβῶν. 
 
 
 Ἐπεὶ φυσικῶς ὀρεγόμεθα πάντες τοῦ μακάριοι εἶναι τέλος ἀγαθοῦ τὸ μακάριον
 ὁριζόμενοι, πεπλανημένως γε μὴν πολλοὶ τοῦτο μεταδιώκειν ἐν σωμάτων ἡδοναῖς
 ἡγοῦνται πλούτους θαυμάζοντες καὶ ἀξιώματα καὶ τὰς ἐν τῷ παρόντι βίῳ τρυφάς·
 εἰκότως ὁ λόγος ἐν τούτοις ὅθεν ἐχρῆν τὴν καταρχὴν ἐποιήσατο τῆς κατὰ θεὸν
 ὑμνῳδίας τὸν ἀληθῶς μακάριον καὶ τέλους ἀγαθοῦ τοῦ παρὰ θεῷ ἠξιωμένον
 ὑπογράφων. καὶ ἐνθάδε μὲν διὰ τὸ σπάνιον τῶν πάλαι πρότερον κατορθούντων ἕνα
 τινὰ μακαρίζει· ὁ δὲ σωτὴρ ἡμῶν πλείονας ποιῶν μακαρίους πληθυντικῶς τοὺς
 μακαρισμοὺς προφέρεται. πάντων δὲ πρῶτος αὐτὸς ἂν εἴη ὁ μακαριζόμενος· διὸ καὶ
 ἐπ’   αὐτὸν ἀνοίσει τις τὸν παρόντα ψαλμόν, ἅτε γενόμενον ἄνδρα τῆς νύμφης
 αὐτοῦ ἐκκλησίας· τοῦτο δὲ ἔοικεν ἡ ἑβραϊκὴ φωνὴ παριστᾶν καθ’ ἣν μακάριος ὁ ἀνὴρ μετὰ τῆς τοῦ ἄρθρου προσθήκης εἴρηται.

Καὶ ἐν ὁδῷ ἁμαρτωλῶν οὐκ ἔστη 
 καὶ ἐπὶ καθέδρᾳ λοιμῶν οὐκ ἐκάθισεν. 
 
 
 
 Πρῶτοί εἰσιν οἱ κατὰ τὴν γνῶσιν πλημμελοῦντες διὰ τῆς ψευδοῦς περὶ τὰ μὴ ὄντα
 ὡς ὄντα ὑπολήψεως· οἱ δὲ ἁμαρτωλοί δεύτεροι οἱ μετὰ τὴν τῆς ἀληθείας γνῶσιν
 κατὰ τὸν βίον πλημμελοῦντες· τρίτοι δ’ ἂν εἶεν τούτων χείρους λοιμοί τινες
 διδάσκαλοι μὴ τῇ σφῶν ἀρκούμενοι διαστροφῇ, ἀλλὰ καὶ ἑτέρους δι’ ἀσεβῶν λόγων
 λοιμαινόμενοι, ᾖ ὀρθὰ μὲν κηρύττοντες, ἐναντία δὲ τοῖς ἔργοις ἐπιτηδεύοντες·
 διὸ οἵδε μὲν καθέδραν λοιμῶν ἔχειν λέγονται, οἱ δὲ
 μέσοι ἐν ὁδῷ ἁμαρτωλῶν ἑστάναι , τουτέστιν ἐν βίῳ
 καὶ πράξεσιν ἁμαρτάνειν, οἱ δὲ πρῶτοι ἐν ἀθέῳ ἀγνωσίᾳ πολυθέῳ τε
 εἰδωλολατρείᾳ βουλὴν ἀσεβῶν περιέχειν. τούτων δὲ
 πάντων ὁ ἀπηλλαγμένος μακάριος.

Ἀλλ’ ἢ ἐν τῷ νóμῳ κυρίου τὸ θέλημα αὐτοῦ, 
 καὶ ἐν τῷ νόμῳ αὐτοῦ μελετήσει ἡμέρας καὶ νυκτός. 
 
 
 Ἐπεὶ πολλή τίς ἐστι διαφορὰ τῶν φόβῳ τιμωριῶν εὖ πράττειν κατηναγκασμένων καὶ
 τῶν προαιρέσει αὐτὸ τὸ καλὸν αἱρουμένων, διὰ τοῦτό φησι· ἐν
 τῷ νόμῳ τὸ κυρίου θέλημα αὐτοῦ . νόμον δέ
 φησιν οὐ πάντως τὸν σκιώδη καὶ τυπικὸν νόμον, πολὺ δὲ πρότερον τὸν ἐν αὐτῷ
 λεληθότα πνευματικὸν λόγον. εἴη δ’ ἂν νόμος κυρίου 
 καὶ ὁ κατὰ φύσιν πᾶσιν ἀνθρώποις ἐνεσπαρμένος, δι’ οὗ κατορθῶσαι λέγονται οἱ
 πρὸ τοῦ διὰ Μωϋσέως νόμου ἅγιοι περὶ ὧν φησιν ὁ ἀπόστολος· ὅταν γὰρ ἔθνη τὰ μὴ νόμον ἔχοντα, τὸν γραπτὸν δηλονότι , φύσει τὰ τοῦ νόμου ποιῇ, οὗτοι, νόμον μὴ ἔχοντες, ἑαυτοῖς
 εἰσι νόμος . ἢ νόμος κυρίου εἴη ἂν ὁ πρὸς αὐτοῦ τοῦ κυρίου καὶ
 σωτῆρος ἡμῶν πᾶσι τοῖς ἔθνεσι κατηγγελμένος εὐαγγελικὸς λόγος.

Καὶ ἔσται ὡς τὸ ξύλον τὸ πεφυτευμένον παρὰ τὰς διεξόδους τῶν ὑδάτων, 
 ὃ τὸν καρπὸν αὐτοῦ δώσει ἐν καιρῷ αὐτοῦ 
 καὶ τὸ φύλλον αὐτοῦ οὐκ ἀπορρυήσεται· 
 καὶ πάντα, ὅσα ἂν ποιῇ, κατευοδωθήσεται. 
 
 
 Ὁ διὰ πάσης τῆς ἑαυτοῦ ζωῆς καὶ ἐν παντὶ καιρῷ νυκτός τε
 καὶ ἡμέρας τῷ θείῳ σχολάζων νόμῳ καὶ τοῖς ἐξ αὐτοῦ λογικοῖς νάμασιν
 ἀρδόμενος σφόδρα οἰκείως φυτῷ παρ’ ὕδασιν ἐρριζωμένῳ παραβέβληται· διὸ καὶ
 μακάριος ὡς ἀληθῶς οὗτος, ἅτε μάλιστα ποτιζόμενος τοῖς θείοις μαθήμασιν ὥριμον
 ἑαυτοῦ τὸν καρπὸν ἀποδίδωσιν . εἶτ’ ἐπειδὴ ξύλον ἐστὶ ζωῆς ὁ τοῦ θεοῦ
 υἱὸς κατὰ τὸν Σολομῶντα φήσαντα περὶ τῆς σοφίας· ξύλον ἐστὶ
 πᾶσι τοῖς ἀντεχομένοις αὐτῆς καὶ τοῖς ἐπερειδομένοις ἐπ’ αὐτὴν ὡς
 ἐπὶ κύριον ἀσφαλῆς, εἰκότως ὁ μακαριζόμενος τῷ τοῦ θεοῦ υἱῷ ἀφωμοίωται τῷ
 παρὰ 
 τὰς διεξόδους ὄντι τῶν ὑδάτων μαρτυρούμενος καὶ κηρυττόμενος ὑπὸ τῶν τῆς θείας γραφῆς
 διδασκάλων καὶ προφητῶν, οἵτινες καὶ ἀφέσεις ὑδάτων
 παρὰ τῇ θεοπνεύστῳ λέγονται γραφῇ. τούτῳ οὖν ἀφωμοίωται ὁ
 μακαριζόμενος ἀρδόμενος διεξόδοις τῶν ἀπὸ τῆς θείας γραφῆς πνευματικῶν ναμάτων
 καρπόν τε ἀγαθὸν προφέρων.

Καὶ τὰ φύλλα δὲ αὐτοῦ, ὡς ἄλλος φησίν, ἕτερα ὄντα παρὰ τὸν τέλειον καρπόν, τὰ
 κατὰ τὸν θνητὸν δηλαδὴ βίον πράγματα τά τε κατὰ τὴν ἀνθρωπίνην ζωήν, καθ’ ἢν
 καὶ ὁ τέλειος καρπὸς σκέπτεταί τε καὶ φυλάττεται καὶ οὐκ ἀποῤῥεῖ, μέχρι καὶ
 τούτων ἀκριβῶς βιοῦν παραφυλαττομένου· διὸ καὶ ἐν πᾶσιν οἷς ἂν ποιῇ ὑπὸ τοῦ
 θεοῦ κατευοδωθήσεται. καὶ ἄλλως ὁ μακάριος διὰ παντὸς ἀρδόμενος ὕδασι λογικοῖς
 τῆς ἐνθέου διδασκαλίας καὶ τῆς προσηκούσης γεωργίας κατὰ τὸν παρόντα βίον
 τυγχάνων ἐν καιρῷ τῷ ἑαυτοῦ δώσει τὸν ἑαυτοῦ
 καρπόν . καιρὸς δὲ αὐτοῦ ὁ μέλλων ἐστὶν
 αἰών, ἐπειδὴ τοῦ παρόντος οὐκ ἔστιν οἰκεῖος, ἀλλ’ ἀλλότριος· διὸ ἐν ἐκείνῳ τῷ ἑαυτοῦ καιρῷ τῆς ἐνταῦθα γεωργίας ἀποδώσει
 τῷ θεῷ τοὺς καρπούς . καὶ καθ’ ἕτερον δὲ τρόπον ὁ
 μακαριζόμενος μεταφυτευθεὶς ἐκ τοῦ θνητοῦ βίου ἐπαγγελίαν ἕξει ἐν τῷ παραδείσῳ τοῦ θεοῦ ἔσεσθαι ὡς τὸ ξύλον τὸ πεφυτευμένον παρὰ τὰς διεξόδους τῶν ὑδάτων .

Οὐχ οὕτως οἱ ἀσεβεῖς, οὐχ οὕτως, 
 ἀλλ’ ἢ ὡς ὁ χνοῦς, ὃν ἐκριπτεῖ ὁ ἄνεμος ἀπὸ προσώπου τῆς γῆς. 
 
 
 Ὁ μὲν μακάριος τοιοῦτος οἷον ὁ λόγος διέγραψεν· σπάνιος δὲ οὗτος καὶ ἐν ὀλίγοις
 εὑρισκόμενος. πολλοὶ δὲ οἱ ἀσεβεῖς, οἵτινες ὡς μηδὲν ἔχοντες τῷ μακαρίῳ
 διαβέβληνται. καρπὸν γὰρ πρόσκαιρον καὶ σκεδαστὸν καὶ ἀπολλύμενον κτησάμενοι
 γεγόνασιν ὡς ὁ χνοῦς, ὃν ἐκρίπτει ὁ ἄνεμος ἀπὸ προσώπου
 τῆς γῆς. 
 
 
 Διὰ τοῦτο οὐκ ἀναστήσονται ἀσεβεῖς ἐν κρίσει 
 οὐδὲ ἁμαρτωλοὶ ἐν βουλῇ δικαίων. 
 
 
 Κατὰ κοινοῦ τὸ ἐν βουλῇ δικαίων ἀκούσεις ὡς εἶναι
 τὴν διάνοιαν τοιαύτην· ἐπεὶ μηδὲν γόνιμον μηδὲ ζωτικόν, ἀλλ’ οὐδὲ καρπὸν θεοῦ
 ἄξιον τοῖς δικαίοις παραπλησίως οἱ ἀσεβεῖς προηνέγκαντο· διὰ τοῦτο ἐν τῷ τῆς
 κρίσεως καιρῷ οὔτε αὐτοὶ οὔτε οἱ ἁμαρτωλοὶ 
 ἐν βουλῇ δικαίων 
 ἀναστήσονται . ἀντὶ δὲ βουλῆς ὁ μὲν Ἀκύλας καὶ ὁ Θεοδοτίων συναγωγὴν ἡρμηνεύκασι,
 συνέλευσιν δὲ ὁ Σύμμαχος . βουλὴν τοίνυν ἡγητέον ἐνταῦθα εἰρῆσθαι τὴν σύνοδον
 τῶν ἁγίων, ὡς καὶ ἐν ἀρχῇ εἴρηται. κατὰ δευτέραν διάνοιαν τὴν σύνοδον τῶν
 ἀσεβῶν δηλοῦσθαι ἐκ τοῦ ἐν βουλῇ ἀσεβῶν. πλὴν ἀναστήσονται ἐπὶ κολάσει καὶ
 τιμωρίᾳ· πᾶν γὰρ τὸ ποίημα ἄξει
 ὁ θεὸς εἰς κρίσιν ἐν παντὶ παρεωραμένῳ, ἐάν τε ἀγαθὸν ᾖ, ἐάν τε
 πονηρόν . σημείωσαι δὲ, ὅτι πρῶτος Δαυῒδ καὶ ἀνάστασιν καὶ κρίσιν
 μετὰ τὴν ἀνάστασιν ἐσομένην καὶ ἐπαγγελίαν ζωῆς μελλούσης σαφῶς ἐδίδαξε Μωϋσέως
 μηδὲν τοιοῦτον παραδεδωκότος.

Ἵνα τί ἐφρύαξαν ἔθνη 
 καὶ λαοὶ ἐμελέτησαν κενά; 
 παρέστησαν οἱ βασιλεῖς τῆς γῆς, 
 καὶ οἱ ἄρχοντες συνήχθησαν ἐπὶ τὸ αὐτὸ κατὰ τοῦ κυρίου καὶ 
 κατὰ τοῦ χριστοῦ αὐτοῦ. 
 
 
 
 Προφητείαν ἐντίθησι Χριστοῦ παρουσίας προαγορευτικήν· καὶ ὡς ὑπὸ Ἰουδαίων μὲν
 ἐπιβουλευθήσεται, κρατήσει δὲ τῶν ἐθνῶν ἁπάντων καὶ  ὡς δι’ αὐτοῦ πάντες
 μακάριοι ἔσονται οἱ πεποιθότες ἐπ’ αὐτῷ. ὁ μὲν οὖν πρῶτος ψαλμὸς ἕνα τινὰ
 σπανίως σῳζόμενον ἐμακάριζεν, ὁ δὲ παρὼν ὁμοῦ πλήθη καλεῖ ἐπὶ τὸν μακαρισμόν,
 ἐπεὶ καὶ κλῆσιν τῶν ἐθνῶν ἁπάντων περιέχει καὶ τὰς βασιλείας τῆς γῆς  ἐπὶ τὴν
 σωτηρίαν καλεῖ. ταῦτα δὲ πάντα διὰ τοῦ Χριστοῦ προξενηθήσεσθαι ἀνθρώποις
 θεσπίζει σφόδρα ἀκολούθως. ἔδει γὰρ ἡμᾶς προμεμαθηκότας περὶ τῶν δύο ὁδῶν, ἑξῆς
 καὶ τὰ περὶ τοῦ σωτῆρος παιδευθῆναι, δι’ οὗ πάντες ἄνθρωποι τὴν μὲν τῶν ἀσεβῶν
 ὁδὸν ἐξέφυγον, ἔτυχον δὲ τῆς ὁδοῦ τῆς σωτηρίου διὰ τῆς εἰς αὐτὸν πίστεως· ὃ δὴ
 παρίστησιν φάσκων ὁ λόγος· μακάριοι πάντες οἱ πεποιθότες
 ἐπ’ αὐτῷ .

Σωτὴρ ἀνθρώποις ἐπιδεδήμηκεν ὁ Χριστὸς τοῦ θεοῦ· σωτὴρ καὶ φωστὴρ τῶν ἐθνῶν
 ἁπάντων, διδάσκαλος εὐσεβείας, σωφροσύνης καθηγεμών, δικαιοσύνης ἀρχηγός,
 ἀρετῆς ἁπάσης καὶ θεογνωσίας ἀληθοῦς αἴτιος. τί δὲ οὖν, φησί, ταράττεται τὰ ἔθνη ἐπὶ τῇ τῶν τοσούτων ἀγαθῶν παρουσίᾳ; 
 Εἰ δὲ καὶ πληρωτὴς ἐλήλυθε τοῦ Μωϋσέως νόμου, ὥσπερ οὖν αὐτὸς διδάσκει λέγων·
 οὐκ ἦλθον καταλῦσαι τὸν νόμον, ἀλλὰ πληρῶσαι ,
 καὶ τὰ τῶν προφητῶν λόγια δι’ αὐτοῦ τέλους ἐτύγχανε, τί δὴ οἱ ταῦτα μελετῶντες
 καὶ διὰ στόματος αὐτὰ φέρειν σπουδάζοντες οἱ τοῦ Ἰουδαίων ἔθνους λαοὶ ματαίαν
 ἐποιήσαντο τὴν περὶ αὐτοῦ μελέτην; 
 Ἀλλὰ καὶ οἱ καθ’ ὅλης τῆς οἰκουμένης τῶν ἐθνῶν ἄρχοντες· οἵ τε κατὰ χρόνους
 βασιλεῖς τῆς γῆς, τί δὴ παθόντες δεινὸν ἢ τί λέγειν ἔχοντες διαβολῆς ἄξιον ὁμοῦ
 καὶ κατὰ τὸ αὐτὸ κακὴν ταύτην συνετάξαντο συμφωνίαν
 ὡς μίαν ἐπιβουλὴν ἀρτῦσαι καὶ μίαν ἀσεβῆ γνώμην βουλεύσασθαι κατὰ τοῦ τῶν ὅλων
 δεσπότου τε καὶ βασιλέως θεοῦ καὶ κατὰ τοῦ Χριστοῦ αὐτοῦ; οἱ γοῦν τὸν ὑπὸ τοῦ
 πάντων κυρίου τε καὶ θεοῦ ἀπεσταλμένον ἀνθρώποις σωτῆρα πολεμοῦντες ἐλαύνοντές
 τε αὐτοῦ τὴν διδασκαλίαν καὶ τὴν ἐκκλησίαν αὐτοῦ κατὰ χρόνους διώκοντες
 βασιλεῖς καὶ ἄρχοντες τῆς γῆς λελήθασιν οὐ μόνον εἰς τὸν χριστόν, ἀλλὰ καὶ εἰς
 τὸν ἀπεσταλκότα αὐτὸν τίνοντες τὰ τῆς ἀσεβείας· Χριστὸν μὲν οὖν ὀνομαστὶ ὑπὸ
 ἀνθρώπων ἐπιβουλευόμενον σαφῶς ἐν τούτοις ὁ λόγος θεσπίζει, προϊὼν δὲ καὶ υἱὸν
 τοῦ θεοῦ αὐτὸν ὀνομάζει· ἀλλὰ καὶ κλῆρον αὐτῷ παρὰ τοῦ
 πατρὸς δοθήσεσθαι πάντα τὰ ἔθνη καὶ τὰ πέρατα τῆς γῆς διδάσκει, ἃ
 δὴ ἐπὶ μόνῳ τῷ ἡμετέρῳ σωτῆρι πεπληρωμένα δείκνυται. ἐπεὶ δὲ γεγόνασιν παρὰ
 Ἰουδαίοις καὶ ἕτεροι χριστοί, ἱερεῖς δηλαδὴ καὶ βασιλεῖς τοῦ ἔθνους, σκοπήσεις
 ἐπὶ τινὸς τούτων τὰ θεσπιζόμενα συμβέβηκεν· εἴ τις καὶ ἄλλος ἐπιβεβούλευται, εἴ
 τις υἱὸς θεοῦ κέκληται· εἴ τις τῶν ἐθνῶν ἁπάντων κεκράτηκεν· εἴ τις καθ’ ὅλης
 Χριστὸς ἐγνώσθη τῆς οἰκουμένης· ἀλλ’ οὐκ ἂν ἔχοι τις εἰπεῖν· μόνος γὰρ ὁ Σωτὴρ
 ἡμῶν Ἰησοῦς Χριστὸς τῆς οἰκείας προσηγορίας τὸν σύμπαντα κατέπλησε Κόσμον,
 χριστιανῶν ἐξ αὐτοῦ πᾶσαν τὴν οἰκουμένην πληρώσας καὶ ἐπὶ μόνῳ αὐτῷ ἕκαστος τῶν
 εἰρημένων τέλους ἔτυχεν.

Τί ἂν εἰπεῖν ἔχοιεν ἐνταῦθα Ἰουδαῖοι μὴ βουλόμενοι ταῦτα νοεῖσθαι εἰς Χριστόν;
 εἰπάτωσαν, τίς ἐστιν ἄλλος, καθ’ οὗ ἔθνη ἐφρύαξαν, λαοὶ κενὰ ἐμελέτησαν,
 βασιλεῖς παρέστησαν, ἄρχοντες συνήχθησαν.

Διάψαλμα 
 
 
 Τὸ διάψαλμα παρὰ τοῖς Ἑβδομήκοντα κεῖται, οὐκέτι δὲ παρὰ Θεοδοτίωνι καὶ
 Συμμάχῳ. καίτοι γε εἰώθασι πολλάκις χρῆσθαι τῇ λέξει ταύτῃ ὁμοίως τοῖς
 Ἑβδομήκοντα. διὸ εἰκός, εἰ καὶ τὸ πρόσωπον μεταβέβληκε, τὸν μουσικὸν ῥυθμὸν
 τετηρῆσθαι καὶ διὰ τοῦτο μὴ προστεθεικέναι τὸ διάψαλμα τὸν Θεοδοτίωνα καὶ τὸν
 Σύμμαχον .

Διαρρήξωμεν τοὺς δεσμοὺς αὐτῶν 
 καὶ ἀπορρίψωμεν ἀφ’ ἡμῶν τὸν ζυγὸν αὐτῶν. 
 ὁ κατοικῶν ἐν οὐρανοῖς ἐκγελάσεται αὐτούς, 
 καὶ ὁ κύριος ἐκμυκτηριεῖ αὐτούς. 
 
 
 Τῶν κατὰ τοῦ κυρίου καὶ τοῦ χριστοῦ αὐτοῦ συναχθέντων ἐθνῶν τε καὶ λαῶν,
 βασιλέων τε καὶ ἀρχόντων, ὁρωμένων τε καὶ ἀφανῶν, προστάττει τὸ πνεῦμα τὸ ἅγιον
 τοὺς τῆς εἰδωλολατρείας δεσμοὺς διαρρηγνύναι καὶ τὸν βαρὺν τῆς ἁμαρτίας ζυγὸν
 ἀπορρίπτειν τῆς ἑαυτῶν ψυχῆ,· οἷς καταδεδουλωμένοι πρότερον ἑτέροις ἄρχουσιν
 ὑπεκείμεθα, ἵν’ ἐκείνων ἐλευθερωθέντες τὸν ἐλαφρὸν τοῦ σωτῆρος ζυγὸν
 ἀναδεξώμεθα, ἐφ’ ὃν προκαλεῖται λέγων· δεῦτε πρὸς μὲ πάντες
 οἱ κοπιῶντες καὶ πεφορτισμένοι, κἀγὼ ἀναπαύσω ὑμᾶς. ἂρατε τὸν ζυγόν μου, καὶ
 ἴδετε, ὅτι χρηστός ἐστι. λέλεκται δὲ ταῦτα πρὸς τὰ ἔθνη τὰ τῷ
 Χριστῷ ὑπὸ τοῦ πατρὸς δεδομένα προλαμβάνοντος τοῦ λόγου τοὺς μέλλοντας
 προσιέναι τῇ Χριστοῦ διδασκαλίᾳ καὶ παραινοῦντος μηκέτι τὸν παλαιὸν ζυγὸν ἐπὶ
 τῶν ὤμων φέρειν μηδὲ ταῖς σειραῖς τῶν προτέρων ἁμαρτημάτων ἑαυτῶν παραμένειν·
 ἀλλ’ εἰ καί τινες ἦσαν αὐτῶν πρότερον κύριοι ἄρχοντές τε πικροί οἱ πάλαι τῶν
 ἐθνῶν κατατυραννοῦντες δαίμονες πονηροί, οὓς δὴ θεοὺς ὠνόμαζον, ζυγὸν αὐτοῖς
 ἐπαιωροῦντες βαρὺν καὶ συγκύπτειν τὴν ψυχὴν ἐπὶ τὸ κάτω ποιοῦντες, δεσμοῖς τε
 αὐτοὺς ἀσεβείας καταδεσμοῦντες· τούτων ἁπάντων τὴν δυναστείαν φεύγειν
 παρακελεύεται· προσφεύγειν δὲ τῷ λυτρωτῇ καὶ σωτῆρι, τῷ δὴ κλῆρον αὐτοὺς παρὰ
 τοῦ ἰδίου πατρὸς εἰληφότι. ταῦτα δὲ, φησὶ, πράξωμεν οἱ τῆς τοῦ Χριστοῦ
 κληρονομίας ἄξιοι γενόμενοι, εἰδότες, ὅτι ὁ κατοικῶν ἐν οὐρανοῖς ἐκγελάσεται
 αὐτοὺς, τὰ ἔθνη δηλαδὴ καὶ τοὺς λαοὺς τοὺς ἐπαναστάντας τῷ Χριστῷ αὐτοῦ, καὶ ὁ
 κύριος ἐκμυκτηριεῖ αὐτούς. ταῦτα πάλαι μὲν προφητικῶς ἀνεφωνεῖτο· πέπονθε δὲ
 αὐτὰ τὸ Ἰουδαίων ἔθνος πολιορκηθὲν παραχρῆμα μετὰ τὴν κατὰ τοῦ σωτῆρος
 ἐπιβουλήν· καὶ κατὰ χρόνους δὲ οἱ τῆς ἐκκλησίας τοῦ Χριστοῦ πολέμιοι, κρυφαίᾳ
 ἀεὶ χειρὶ πολεμούμενοι, ὑπὸ τοῦ κατοικοῦντος ἐν οὐρανοῖς κυρίου, τοῦ πρὸς αὐτῶν
 πολεμουμένου.

Τότε λαλήσει πρὸς αὐτοὺς ἐν ὀργῇ αὐτοῦ, 
 καὶ ἐν τῷ θυμῷ αὐτοῦ ταράξει αὐτούς. 
 
 
 ἀλλὰ καὶ ἐν τῷ τῆς κρίσεως καιρῷ ὀργῆς θεοῦ πειραθήσονται, καὶ τῷ θυμῷ αὐτοῦ
 ταραχθήσονται πάντες οἱ τοῦ σωτηρίου λόγου πολέμιοι. ἐπείπερ αὐτὸς ὁ ὑπ’ αὐτῶν
 προσηλωθεὶς καὶ θανάτῳ παραδοθεὶς, κατοικῶν ἐν οὐρανοῖς καὶ τὰ πάντα περιέχων
 ἐκγελάσεται αὐτοὺς, καὶ ὁ τούτου δὲ πατὴρ ὁ σὺν τῷ Χριστῷ πολεμούμενος
 ἐκμυκτηριεῖ αὐτοὺς, καὶ τὴν ἀξίαν αὐτοὺς εἰσπράξεται δίκην.

Ἐγώ δὲ κατεστάθην βασιλεὺς ὑπ’ αὐτοῦ 
 ἐπὶ Σιων ὄρος τὸ ἅγιον αὐτοῦ 
 διαγγέλλων τὸ πρόσταγμα κυρίου. 
 
 
 
 Οἵ δε μὲν, φησí, τάδε πείσονται οἱ κατὰ τοῦ κυρίου καὶ κατὰ τοῦ Χριστοῦ αὐτοῦ
 συνελθόντες, καὶ τοιοῦτο μὲν ἐκείνων τὸ τέλος· ἐμὲ δὲ τότε μετὰ τὴν τοσαύτην
 ἐπιβουλὴν καὶ τοσαῦτα πάθη βασιλέα πρὸς αὐτοῦ τοῦ Πατρὸς καθεστάσθαι,καὶ τὸ
 πατρικὸν ὑμῖν πρόσταγμα διαγγέλλειν· τοῦτο δ’ ἂν εἴη τὸ εὐαγγελικὸν κήρυγμα. εἰ
 δέ ἐστιν ὄρος ἅγιον θεοῦ τὸ ἐπουράνιον περὶ οὗ φησιν ὁ Παῦλος· προσεληλύθατε Σιὼν ὄρει · καὶ πάλιν· ἡ δὲ ἄνω Ἱερουσαλὴμ ἐλευθέρα ἐστίν , ἐνταῦθά φησι τὰ βασίλεια αὐτῷ
 συνεστάναι· μέρος δ’ ἂν εἴη τῆς ἄνω ἐκκλησίας καὶ ἡ ἐπὶ γῆς εἰς ἐκεῖνο τέλους
 καὶ αὐτῇ σπεύδουσα. Ὅπως δὲ ὑπὸ τοῦ Πατρὸς ἐν τῇ ἐπουρανίῳ Σιὼν κατεστάθη
 βασιλεὺς ὁ Χριστὸς αὐτοῦ, πάρεστι γνῶναι καὶ ἀπὸ τοῦ λέγεσθαι αὐτῷ· κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποπόδιον τῶν
 ποδῶν σου . ποίους δὲ ἐχθροὺς ἢ τοὺς προλεχθέντας, τοὺς δὴ
 συναχθέντας κατ’ αὐτοῦ καὶ παραστάντας ἄρχοντας καὶ βασιλεῖς, καὶ λαοὺς, καὶ
 ἔθνη; τούτους γὰρ ὑποτάξειν τοῖς αὐτοῦ ποσὶν ὁ πατὴρ ἐπηγγείλατο.

Κύριος εἶπεν πρὸς μέ· υἱός μου εἶ σύ, 
 ἐγὼ σήμερον γεγέννηκά σε. 
 
 
 Τὸ σήμερον ὄνομα χρόνου ἐστίν· ἰσοδυναμεῖ γὰρ τῷ τῇ ἐνεστώσῃ ἡμέρᾳ· ἡμέρα  δὲ
 διάστημά τι χρονικόν ἐστιν. εἱ οὖν φησὶν πρὸς αὐτὸν ὁ κύριος·ἐγὼ σήμερον
 γεγέννηκά σε. δῆλον ὅτι περὶ τῆς χρονικῆς ἔφη γεννήσεως τῆς κατ’
 οἰκονομίαν·γενομένης· περὶ γὰρ τῆς πρώτης γεννήσεως τῆς πρὸ χρόνου καὶ πρὸ
 παντὸς αἰῶνος ὁ αὐτὸς λέγει Δαυὶδ ἐκ προσώπου τοῦ θεοῦ καὶ πατρός· ἐκ γαστρὸς πρὸ ἑωσφόρου ἐγέννησά σε · γεννᾶται δὲ
 σήμερον οὐχὶ ἀρχὴν συστάσεως ἐν τῷ γεννᾶσθαι λαμβάνων. ἀλλ’ εἰς υἱοθεσίαν
 γεννώμενος ὅτε ἀτρέπτως ἄνθρωπος γέγονεν· ὁ γὰρ λαβὼν ἐξουσίαν τέκνον θεοῦ
 γενέσθαι, ὅτε γίνεται τέκνον διὰ τοῦ βαπτίσματος ἀναγεννώμενος. ἕτερόν τι πρὸ
 τοῦ εἶναι τέκνον ὑπάρχων ἐξευγενίζεται· ὁ μέντοι γε Ἑβραῖος ἔφασκεν τὸ κύριον
 τῆς λέξεως ἔτεκον εἶναι· ὅπερ καὶ ὁ Ἀκύλας πεποίηκεν. ὁ δὲ ἀπόστολος νομομαθὴς
 ὑπάρχων ἐν τῇ πρὸς Ἑβραίους τῇ λέξει τῇ τῶν Ἑβδομήκοντα ἐχρήσατο.

Aἴτησαι παρ’ ἐμοῦ, καὶ δώσω σοι ἔθνη τὴν κληρονομίαν σου 
 καὶ τὴν κατάσχεσίν σου τὰ πέρατα τῆς γῆς. 
 
 
 Καὶ ὅτι γε εἰς τὸν ἡμέτερον σωτῆρα Ἰησοῦν τὸν Χριστὸν, καὶ οὐκ εἰς ἄλλον,
 πεπλήρωται ταῦτα, παρίστησι· τὸ γάρ· αἴτησαι παρ’ ἐμοῦ, καὶ
 δώσω σοι ἔθνη τὴν κληρονομίαν σου, καὶ τὴν κατάσχεσίν σου τὰ πέρατα τῆς
 γῆς , οὐδεὶς ἂν ἔχοι φάναι ἐφ’ ἑτέρου τῶν πάλαι τοῦ θεοῦ προφητῶν
 πεφανερῶσθαι καὶ πεπληρῶσθαι. οὔτε γὰρ Μωϋσῆς τῶν ἐθνῶν ἁπάντων ἐκράτησεν, οὔτε
 Δαυῒδ , οὔτε Σολομὼν, οὔτε τις ἕτερος προφητῶν ἢ βασιλέων τῶν ἐξ αἰῶνος
 γενομένων· μόνῳ δὲ τῷ ἡμετέρῳ σωτῆρι ἡ τῶν πραγμάτων ἐνάργεια μαρτυρεῖ· ἐπειδήπερ εἰς πᾶσαν τὴν γῆν ἐξῆλθεν ὁ φθόγγος τῶν ἀποστόλων
 αὐτοῦ, καὶ εἰς τὰ πέρατα τῆς οἰκουμένης τὰ ῥήματα αὐτῶν διῆλθεν .

Κατάσχεσιν οὖν ποιεῖται τὰ πέρατα· καὶ προφέρει τὴν προμήθειαν καὶ ἐπὶ τὰ ἔθνη.
 Ἰουδαῖοι δὲ τί ἂν εἴποιεν λέγοντες πρὸς τὸν Δαυιδ λελέχθαι τὸ υἱός μου εἶ σύ · καὶ τὸ δώσω σοι
 ἔθνη · πότε γὰρ ἡ τοῦ Δαυιδ βασιλεία τῆς γῆς κατέσχεται πέρατα ἢ ἀπὸ
 τῶν Ἰουδαίων εἰς τὰ ἔθνη μετέθετο.

Ποιμανεῖς αὐτοὺς ἐν ῥάβδῳ σιδηρᾷ, 
 ὡς σκεύη κεραμέως συντρίψεις αὐτούς. 
 
 
 Λαβὼν τὴν κατὰ πάντων ἐξουσίαν τοὺς προτέρους ἐκείνους τοὺς κατὰ σοῦ φρυάξαντας καὶ κενὰ μελετήσαντας, ἀλλὰ καὶ τοὺς παραστάντας καὶ
 συναχθέντας κατὰ σοῦ βασιλεῖς τε γῆς καὶ ἄρχοντας ποιμανεῖς , οὐ τῇ
 τῶν ἡμέρων προβάτων ποιμαντικῇ ῥάβδῳ τῇ διὰ λόγων
 καὶ σωτηρίων μαθημάτων· τοιαύτῃ γὰρ λογικῇ ῥάβδῳ τὰ Χριστοῦ πρόβατα ἐν ταῖς
 μάνδραις αὐτοῦ, ἐν ταῖς ἐκκλησίαις καὶ ταῖς τῶν ἱερῶν γραφῶν πνευματικαῖς
 νομαῖς ποιμαίνεται· ἀλλ’ ἐν ῥάβδῳ σιδηρᾷ , δι’ ἧς
 συντρίψειν αὐτούς , καὶ τὸ οἴημα αὐτῶν κατεάξειν
 δίκην ἀγγείου ὀστρακίνου λέγεται. 
 
 Ῥάβδον δὲ σιδηρᾶν τὴν
 Ῥωμαίων ἀρχὴν εἶναί φησιν, ἐπικρατεστέραν γενομένην μετὰ τὴν τοῦ σωτῆρος ἡμῶν
 ἐπιφάνειαν. ἐξ ἐκείνου γὰρ τῶν κατ’ ἔθνη πολυαρχιῶν καὶ τῶν κατὰ χώρας
 ἐθναρχιῶν καταλυθεισῶν ἡ Ῥωμαίων ἐμονάρχησε βασιλεία, ἣν καὶ ἡ τοῦ Δανιὴλ
 προφητεία σιδηρᾶν προσεῖπεν, ἐπὶ μὲν τῆς εἰκόνος
 φήσασα· αἱ κνῆμαι καὶ οἱ πόδες σιδηροῖ καὶ τὴν
 ἑρμηνείαν ἐκθεμένη διὰ τοῦ φάναι· βασιλεία τετάρτη ἔσται
 ἰσχυρὰ ὡς ὁ σίδηρος· ὃν τρόπον γὰρ ὁ σίδηρος, λεπτυνεῖ καὶ δαμάσει πάντα,
 οὕτως λεπτυνεῖ καὶ δαμάσει· ἐπὶ δὲ τῆς ὁράσεως τοῦ προφήτου· καὶ ἰδοὺ, φησὶν, ζῶον τέταρτον φοβερόν, καὶ οἱ ὀδόντες αὐτοῦ
 σιδηροῖ, ἐσθίον καὶ λεπτύνον, καὶ τὰ ἐπίλοιπα τοῖς ποσὶν αὐτοῦ
 συνεπάτει .   
 Ταύτην τοίνυν καὶ ἐπὶ τοῦ παρόντος δηλοῦσθαι διὰ τοῦ φάσκοντος λόγου· ποιμανεῖς αὐτοὺς ἐν ῥάβδῳ σιδηρᾷ, ὡς σκεύη κεραμέως συντρίψεις
 αὐτούς. δυνάμει γὰρ ἀφανεῖ καὶ ἀοράτῳ παρὰ τοῦ πατρὸς κλῆρον
 παραλαβὼν τὰ καθ’ ὅλης τῆς οἰκουμένης ἔθνη ὁ Χριστός, τοὺς μὲν ἐπεγνωκότας
 αὐτὸν καὶ ὑπὸ τὴν αὐτοῦ μάνδραν γενομένους ποιμανεῖ εἰσάγων καὶ ἐξάγων εἰς
 ἀγαθὰς νομάς, ὥστε λέγειν τὴν αὐτοῦ ποίμνην (λογικὴ γὰρ ἦν)· κύριος ποιμαίνει με, καὶ οὐδέν με ὑστερήσει. εἰς τόπον χλόης
 ἐκεῖ με κατεσκήνωσεν· ἐπὶ ὕδατος ἀναπαύσεως ἐξέθρεψέ με, τὴν ψυχήν μου
 ἐπέστρεψε · τοὺς δὲ ἀφηνιῶντας τῶν ἐθνῶν καὶ κατεπαιρομένους τῶν
 αὐτοῦ προβάτων τῇ ῥάβδῳ τῇ σιδηρᾷ καθυποτάττει
 δαμάζων καὶ συντρίβων διὰ τῆς Ῥωμαϊκῆς δυναστείας.
 οὕτω γοῦν συμβαίνει τῶν ἀπλήστων ἐθνῶν τοὺς θυμοὺς καὶ τὰς ὁρμὰς τὰς κατὰ τῆς
 ἐκκλησίας τοῦ θεοῦ διὰ τῆς Ῥωμαϊκῆς ἀπειλῆς ἀνακρούεσθαι, οὐκ ἂν ἐπιτρεψάντων
 τῶν κατὰ πόλεις ἀρχόντων τε καὶ δήμων, ἐν μέσοις αὐτῶν συστῆναι τὴν Χριστοῦ
 διδασκαλίαν ἀνατρεπτικὴν τῆς πολυθέου πλάνης αὐτῶν τυγχάνουσαν, εἰ μὴ ὁ
 Ῥωμαϊκὸς αὐτοῖς ἦν ἐπηρτημένος φόβος καὶ τὰ συντρίβοντα αὐτοὺς καὶ μὴ ἐῶντα
 κεφαλὴν ἐπᾶραι διατάγματα τοὺς θυμοὺς αὐτῶν ἐχαλίνου καὶ συνέτριβε. 
 Καὶ ἄλλῃ δὲ θεϊκῇ καὶ ἀπορρήτῳ δυνάμει ὁ Χριστὸς τὰ μὲν αὑτοῦ πρόβατα ἡμέρως
 ποιμαίνει, μηδέποτε ἀναχωρῶν ἀπ’ αὐτῶν, καθ’ ἣν πεποίηται ἐπαγγελίαν φήσας·
 ὅπου ἂν εἶεν δύο ἢ τρεῖς συνηγμένοι ἐν τῷ ὀνόματί μου,
 ἐκεῖ εἰμι ἐν μέσῳ αὐτῶν· καὶ πάλιν · ἰδοὺ ἐγὼ
 μεθ’ ὑμῶν εἰμι πάσας τὰς ἡμέρας ἕως τῆς συντελείας τοῦ αἰῶνος · τοὺς
 δ’ ἐπανισταμένους αὐτοῦ τῇ ποίμνῃ ἐν τοῖς κατὰ χρόνους διωγμοῖς πάλιν αὐτὸς
 μετέρχεται ἀφανεῖ καὶ ἀοράτῳ δυνάμει κολάζων ἐν ῥάβδῳ σιδηρᾷ, καὶ τιμωρητική
 ἀλλὰ καὶ τὴν ὑπερηφανίαν αὐτῶν καὶ τὸ ἔπαρμα τῆς ἀλαζονείας ὡς σκεύη κεράμέως
 συντρίβει· ὡς ἤδη μυρίους αὐτῶν ὑπὸ τῶν θεηλάτων αὐτοῦ μαστίγων ἐλαυνομένους
 δοῦναι δόξαν τῷ θεῷ, καὶ ἐξομολογήσασθαι τὰς δυσσεβείας αὐτῶν.

Καὶ νῦν, βασιλεῖς, σύνετε· 
 παιδεύθητε, πάντες οἱ κρίνοντες τὴν γῆν. 
 δουλεύσατε τῷ κυρίῳ ἐν φόβῳ, 
 καὶ ἀγαλλιᾶσθε αὐτῷ ἐν τρόμῳ. 
 δράξασθε  παιδείας, μήποτε ὀργισθῇ κύριος 
 καὶ ἀπολεῖσθε ἐξ ὁδοῦ δικαίας. 
 ὅταν ἐκκαυθῇ ἐν τάχει ὁ θυμὸς αὐτοῦ, 
 μακάριοι πάντες οἱ πεποιθότες ἐπ’ αὐτῷ. 
 
 
 Ἐντεῦθεν μεταβὰς ὁ λόγος διδασκαλίαν ἐκτίθεται τοῖς ἄρχουσι καὶ τοῖς
 βασιλεῦσι, τοῖς ὑπὸ τῇ σιδηρᾷ ῥάβδῳ ποιμανθησομένοις, καί φησιν· ὅτι γνόντες, ὦ
 οὗτοι, καὶ συνέντες ὁπόση τις ἡ δύναμις τοῦ παρὰ πατρὸς εἰληφότος τὰ ἔθνη
 κληρονομίαν, καὶ ὁποία τις τυγχάνει ἡ σιδηρᾶ ῥάβδος ἡ καθ’ ὑμῶν ἐπεωρημένη,
 παύσασθε πολεμοῦντες αὐτῷ· καὶ καθ’ ἑαυτῶν ἐπισπώμενοι τὴν σιδηρᾶν ῥάβδον
 ἀναλαβόντες δὲ μᾶλλον σύνεσιν ἐπίδοτε ἑαυτοὺς τῇ λογικῇ παιδείᾳ. καὶ τὸν ζυγὸν
 τῆς τοῦ θεοῦ δουλείας ἀναλάβετε, ὡς ἂν μετάσχοιτε τῆς παρὰ τῷ θεῷ εὐφροσύνης
 καὶ ἀγαλλιάσεως· δουλεύοντες δὲ τῷ θεῷ μετὰ φόβου τοῦτο ποιεῖτε καὶ χαίροντες
 καὶ ἀγαλλιώμενοι ἐπὶ τῇ τοῦ θεοῦ δουλείᾳ σὺν τρόμῳ καὶ ἀγωνίᾳ τοῦτο πράττετε·
 οὐ γὰρ μόνον τοὺς δουλεύοντας τῷ Κυρίῳ φοβεῖσθαι δεῖ, ἀλλὰ καὶ τοὺς
 ἀγαλλιωμένους ἐπ’ αὐτῷ καὶ τοῦ φόβου τοῦ δεσποτικοῦ ἠλευθερωμένους μειζόνως
 ἀγωνιᾶν προσήκει. μήποτε ἀποπέσοιεν τῆς παρὰ τῷ θεῷ χαρᾶς χαυνωθέντες καὶ εἰς
 ἀφοβίαν περιτραπέντες· ὅπερ εἰ πάθοιεν ὀργῇ θεοῦ παραδοθέντες ἀπολοῦνται ἐξ
 ὁδοῦ δικαίας. ἐκκαύσαντες καθ’ ἑαυτῶν τὸν τοῦ θεοῦ θυμόν. ὀργὴν δὲ θεοῦ καὶ
 θυμόν, ὅτι μὴ ὁμοίως τοῖς ἀνθρωπίνοις πάθεσιν καὶ τῷ θεῷ περιάπτουσιν οἱ ἱεροὶ
 λόγοι. σαφὲς τοῖς ἐπιστήσασιν τῷ ἀποστόλῳ λέγοντι· κατὰ δὲ τὴν σκληρότητά σου
 καὶ ἀμετανόητον καρδίαν. θησαυρίζεις σεαυτῷ ὀργὴν ἐν ἡμέρᾳ ὀργῆς· δι’ ὧν
 παρίστησιν τὰς ἐπὶ τοῖς ἁμαρτανομένοις ἀποδοθησομένας ἑκάστῳ κολάσεις ὑπὸ τῆς
 τοῦ θεοῦ δικαιοκρισίας ὀργὴν ὀνομάζεσθαι καὶ θυμόν· ἅπερ ἕκαστον θησαυρίζειν
 ἑαυτῷ διδάσκει· οὐχὶ δὲ ἐκ πάθους θεοῦ ὁμοίως ἀνθρώποις γίνεσθαι· ἐν γοῦν τῷ
 καιρῷ τῆς τοῦ θεοῦ κρίσεως ὃς ἐπιστήσεται ἐν τάχει. βραχὺς γὰρ πᾶς ὁ ἐνεστηκὼς
 βίος. οἱ πεποιθότες ἐπὶ τὸν δι’ ὅλου τοῦ ψαλμοῦ προφητευθέντα Χριστόν. μακάριοι
 εὑρεθήσονται· καὶ τοῦτό γε ἦν τὸ λεῖπον τῷ δηλωθέντι διὰ τοῦ πρώτου ψαλμοῦ
 μακαρισμοῦ ὅπερ ὁ παρὼν ἐπεσφραγίσατο λόγος· οὐ γὰρ μόνον ἀποσχέσθαι δεῖ τῆς
 τῶν ἀσεβῶν καὶ ἁμαρτωλῶν καὶ λοιμῶν πορείας· οὐδὲ μόνον τὸ μελετῆσαι τὸν νόμον
 Κυρίου καὶ νυκτὸς καὶ ἡμέρας, ἀλλὰ καὶ μὴ εἰς κενὸν μελετῆσαι, ὅπερ πεπόνθασιν
 οἱ ἐκ περιτομῆς· καὶ συνιέναι δὲ προσήκει τὰ μεμελετημένα καὶ ἐπιγνῶναι
 ἀναγκαῖον ἐξ αὐτῶν τὸν Χριστόν, ἀλλὰ καὶ τῆς αὐτοῦ μερίδος καὶ κληρονομίας
 καταξιωθῆναι σπουδάσαι καὶ ἐπὶ τούτοις ἅπασιν πεποιθέναι ἐπ’ αὐτῷ καὶ διὰ
 πίστεως καὶ ἔργων ἐνδείξασθαι τὴν πεποίθησιν· ἐπειδὴ μακάριοι πάντες οἱ
 πεποιθότες ἐπ’ αὐτῷ, ὧν οὕτως ἐχόντων, εἰκότως ὡς ἂν μιᾶς οὔσης τῆς διανοίας
 καὶ τὸν δεύτερον τῷ πρώτῳ ψαλμῷ συνῆφθαι φησὶν παρ’ Ἑβραίοις.

Ψαλμὸς τῷ Δαυῒδ , ὁπότε ἀπεδίδρασκεν ἀπὸ προσώπου Ἀβεσσαλωμ τοῦ υἱοῦ
 αὐτοῦ. 
 
 
 
 Ἀναγκαίως τὸν καιρὸν ἐπισημειοῦται, ὡς ἂν ἐφαρμόσοι μὲν τοῖς λεγομένοις τὴν ἀπὸ
 τῶν βασιλειῶν ἱστορίαν, καὶ ὡς ἂν μάθοιμεν, ὅτι, μετὰ τὸ ἐξαμαρτῆσαι εἰς τὴν
 τοῦ Οὐρίου, τοσοῦτον εἰσηνέγκατο μετανοίας καρπὸν, ὡς πάλιν ἐνθέῳ πνεύματι
 ψάλλειν. ἕπεται γὰρ τῇ κατὰ τὸν Οὐρίαν ἱστορίᾳ ἡ τοῦ Ἀβεσσαλὼμ κατὰ τοῦ πατρὸς
 ἐπανάστασις. γένοιτο δ’ ἂν ἐκ τούτων καὶ ἑτέροις τροπὴ τῆς ἀπὸ προτέρων κακῶν
 ἐπὶ τὰ κρείττω μεταβολῆς, διδασκαλία τε γνησίας πρὸς τὸν θεὸν ἐπιστροφῆς. καὶ
 ἄλλως δὲ ἴδιον δικαίων ἐστὶ τὸ θλίβεσθαι· διὸ καὶ ὁ Σωτήρ φησιν· Ἐν τῷ κόσμῳ θλίψιν ἔχετε· καὶ στενὴ καὶ τεθλιμμένη ἐστὶν ἡ ὁδὸς
 ἡ ἀπάγουσα εἰς τὴν ζωήν.

Κύριε, τί ἐπληθύνθησαν οἱ θλίβοντές με; 
 πολλοὶ ἐπανίστανται ἐπ’ ἐμέ· 
 πολλοὶ λέγουσιν τῇ ψυχῇ μου· 
 οὐκ ἔστι σωτηρία αὐτῷ ἐν τῷ θεῷ αὐτοῦ. 
 
 
 Πάντας διωγμοὺς χρὴ προσδοκᾷν τοὺς κατὰ θεὸν ζῇν προῃρημένους. ἐπεὶ κατὰ τὸν
 ἀπόστολον· πάντες οἱ θέλοντες ζῇν εὐσεβῶς ἐν Χριστῷ Ἰησοῦ
 διωχθήσονται. ἀλλ’ ἐν πᾶσι προσήκει τὰ δεινὰ καρτερῶς ὑπομένειν·
 ἐπεὶ μηδὲ πρὸς ὀλίγον ἐστὶν ἡμῖν ὁ ἀγών, μηδὲ πρὸς μικρούς, ἀλλὰ πρὸς πλείονας
 καὶ μεγάλους, οὐ μόνον τοὺς ἐν ἀνθρώποις, ἀλλὰ καὶ τοὺς ἀοράτους ἐχθρούς. καὶ
 κατὰ τὸ ῥητὸν δὲ, Δαυῒδ , ἐκ νέας ἡλικίας ὑπὸ τοῦ Σαοὺλ πολεμηθεὶς, καὶ μετὰ
 ταῦτα ὑπὸ μυρίων ἄλλων, καὶ τέλος ὑπὸ τοῦ υἱοῦ τῆς βασιλείας ἐλαυνόμενος καὶ
 φεύγων, ταῦτα κατὰ τὸν καιρὸν τῆς φυγῆς ἔλεγεν. ἐχθρῶν δέ ἐστι τὸ ἐπεμβαίνειν
 καὶ ἐπανίστασθαι τοῖς κακοῖς τῶν δι’ ἐναντίας· διόπερ καὶ τῷ Δαυῒδ ἡμαρτηκότι
 ἐπὶ τῆς τοῦ Οὐρίου πολλοὶ ἐπανίσταντο ἐπιχαιρεσίκακοι ἐχθροί τινες. πάλαι καὶ
 ἐκ μακροῦ διαφθονούμενοι αὐτοῦ τῇ κατὰ θεὸν προκοπῇ· οἱ δὲ τοιοῦτοι
 εὐδοκιμούντων μὲν ἀεὶ τῶν δικαίων ταπεινοῦνται καὶ καταισχύνονται· πταιόντων δὲ
 ἐπανίστανται· ἀλλ’ ἐπὶ τῷ σφάλματι τοῦ Δαυῒδ ἐπ’ ἐμβαίνοντες οἱ δεδηλωμένοι
 ἀπεγίνωσκον αὐτοῦ τῆς ψυχῆς τὴν σωτηρίαν καὶ ἔλεγον· οὐκ ἔστιν σωτηρία αὐτῷ ἐν
 τῷ θεῷ αὐτοῦ· ὁ δὲ τὰ περὶ τοῦ σωτῆρος τῶν ἐθνῶν ἁπάντων ἀπὸ τοῦ προτεταγμένου
 ψαλμοῦ μεμαθηκώς· πιστεύσαστε ὅτι μακάριοι πάντες οἱ πεποιθότες ἐπ’ αὐτῷ. ἐπὶ
 τὸν τοῦ θεοῦ λόγον τὰς ἐλπίδας ἐπιρρίψας, τῶν μὲν ἐχθρῶν οὐδένα λόγον ἐποιεῖτο,
 τῷ δὲ σωτῆρι προσφωνεῖ λέγων· σὺ δὲ Κύριε ἀντιλήπτωρ μου
 εἶ· δόξα μου καὶ ὑψῶν τὴν κεφαλήν μου· πολλοὶ λέγουσιν τῇ ψυχῇ μου οὐκ ἔστιν
 σωτηρία αὐτοῦ ἐν τῷ θεῷ αὐτοῦ· οἱ διῶκται τῆς θεοσεβείας μὴ
 πιστεύοντες τὴν ψυχὴν ἀθάνατον εἶναι ταῦτα λέγειν εἰώθασιν· ἀλλὰ καὶ οἱ μὴ
 χώραν μετανοίας διδόντες τοῖς ἅπαξ ἡμαρτηκόσιν ταῦτα ἂν εἴποιεν περὶ τῶν
 μετανοεῖν ἐφ’ οἷς ἥμαρτον ἐθελόντων· καὶ οἱ ἄθεοι δὲ αἱρεσιῶται εἰς ἔτι καὶ νῦν
 βλασφημοῦντες τὸν Δαυὶδ ταῦτα φασὶν περὶ αὐτοῦ διὰ τὸ πραχθὲν αὐτῷ πλημμέλημα
 ἀπογινώσκοντες αὐτοῦ τὴν ἐν θεῷ σωτηρίαν.

Σὺ δέ, κύριε, ἀντιλήπτωρ μου εἶ, 
 δόξα μου, καὶ ὑψῶν τὴν κεφαλήν μου. 
 
 
 Ὅπως δὲ ὑψώθη τοῦ Δαυῒδ ἡ κεφαλὴ, νοήσει ἐπιστήσας, ὡς καθ’ ὅλης τῆς τῶν
 ἀνθρώπων οἰκουμένης καὶ ἐν πᾶσι τοῖς ἔθνεσι τὸ τοῦ Δαυῒδ βεβόηται ὄνομα, διὰ
 τὸν ἐκ σπέρματος αὐτοῦ κατὰ σάρκα γενόμενον Χριστὸν τὸν τοῦ θεοῦ υἱόν· οὐχ
 οὕτως γὰρ ἐν ἀνθρώποις ὢν, καὶ μόνου τοῦ Ἰσραὴλ βασιλεὺς ὤν, δεδόξαστο καὶ
 ὕψωτο, καὶ μάλιστα μετὰ τὴν ἐπανάστασιν τοῦ Ἀβεσσαλὼμ τὴν κατ’ αὐτοῦ
 γενομένην, ὡς διὰ τῆς σωτηρίου θεοφανείας ἐκ σπέρματος αὐτοῦ προελθούσης κατὰ
 σάρκα.

Φωνῇ μου πρὸς κύριον ἐκέκραξα, 
 καὶ ἐπήκουσέ μου ἐξ ὄρους ἁγίου αὐτοῦ. 
 
 
 Τοῦ ὄρους ἐμνημόνευσε τούτου καὶ ὁ πρὸ τούτου ψαλμὸς, ἐν οἷς ἔλεγεν· ἐγὼ δὲ
 κατεστάθην βασιλεὺς ὑπ’ αὐτοῦ ἐπὶ Σιὼν ὄρος τὸ ἅγιον αὐτοῦ. ἦν δὲ καὶ ὁ λέγων
 ἐν ἐκείνοις ταῦτα ὁ Χριστός· καὶ νῦν τοιγαροῦν ἐπακούσεσθαι αὐτοῦ φησιν ὁ Δαυῒδ 
 ἐξ ὄρους ἁγίου αὐτοῦ. τίνα δὲ ἐπακούσεσθαι αὐτοῦ, ἀλλ’ ἢ τὸν κύριον τὸν
 καταστάντα βασιλέα ἐπὶ Σιὼν ὄρος τὸ ἅγιον αὐτοῦ; διὰ τούτου γὰρ μόνου ἀφέσεως
 τεύξεσθαι πεπίστευκεν, αὐτὸν τὲ εἶναι δόξαν αὐτοῦ, καὶ τὸν ὑψοῦντα τὴν κεφαλὴν
 αὐτοῦ. σφόδρα τοίνυν προειπὼν δοξασθήσεσθαι καὶ ὑψωθήσεσθαι τὴν ἑαυτοῦ κεφαλὴν,
 ὁπόθεν ὑπῆρξεν αὐτῷ τοῦτο διδάσκει λέγων· φωνῇ μου πρὸς
 κύριον ἐκέκραξα, καὶ ἐπήκουσέ μου ἐξ ὄρους ἁγίου αὐτοῦ .

Ἐγὼ ἐκοιμήθην καὶ ὕπνωσα· 
 ἐξηγέρθην ὅτι κύριος ἀντιλήμψεταί μου. 
 
 
 Τὰ μέλλοντα καὶ ἐν τούτοις ὡς παρῳχηκότα θεσπίζει· ὡς γὰρ ἐν τῷ δευτέρῳ
 ἐλέγετο· ἵνα τί ἐφρύαξαν ἔθνη, καὶ λαοὶ ἐμελέτησαν κενά;
 παρέστησαν καὶ συνήχθησαν κατὰ τοῦ κυρίου καὶ κατὰ τοῦ Χριστοῦ
 αὐτοῦ , ταῦτά τε ἐνοεῖτο μελλητικῶς, οὕτω καὶ νῦν τὸ ἐγὼ ἐκοιμήθην καὶ ὕπνωσα προφητικῶς εἴρηται ἀντὶ τοῦ κοιμηθήσομαι
 καὶ ὑπνώσω καὶ ἐξεγερθήσομαι, ὅτι σὺ kύριε ἀντιλήπτωρ μου
 εἶ, δόξα μου καὶ ὑψῶν τὴν κεφαλήν μου . ἐν τούτῳ γὰρ τὸν καιρὸν
 ἐπισημαίνεται καθ’ ὃν ὑπάρξει αὐτῷ ταῦτα. μετὰ γὰρ τὸ κοιμηθῆναι αὐτὸν
 ἐξεγερθήσεσται, φησὶν, ὅτι κύριος ἀντιλήψεται αὐτοῦ. κοίμησιν δὲ σημαίνει τὸν
 θάνατον, μεθ’ ὃν ταῦτα ἔσεσθαι περὶ αὐτοῦ προφητεύει ἀναπέμπων ἐπὶ τὸν χρόνον
 τῆς τοῦ σωτῆρος παρουσίας, μεθ’ ὃν τέλους ἔτυχεν ἡ προφητεία· ὅτε καὶ μέχρις
 ᾅδου καταβὰς ὁ υἱὸς τοῦ ἀνθρώπου ὁ Χριστὸς καὶ τῶν ἐκεῖ τὴν αὐτοῦ προσδοκώντων
 ἄφιξιν σωτὴρ ἐπεδείχθη, ὡς ἅμα τῇ αὐτοῦ ἐκ νεκρῶν ἀναστάσει πολλὰ σώματα τῶν
 ἁγίων τῶν κεκοιμημένων συναναστῆναι αὐτῷ, ἐν οἷς εἰκὸς ἦν καὶ τὴν τοῦ Δαυῒδ 
 ψυχήν. θαρσῶν δὲ τῇ δυνάμει τῆς ἀναστάσεως τοῦ σωτῆρος, δι’ ἧς ἤμελλε καὶ αὐτὸς
 κοιμηθεὶς ἐξεγερθήσεσθαι, φησίν· <ἐγὼ ἐκοιμήθην καὶ
 ὕπνωσα· ἐξηγέρθην ὅτι κύριος ἀντιλήμψεταί μου.>

Oὐ φοβηθήσομαι ἀπὸ μυριάδων λαοῦ 
 τῶν κύκλῳ συνεπιτιθεμένων μοι. 
 
 
 Προεώρα γάρ, ὅτι μυριάδες ἀντικειμένων δυνάμεων βουλήσονται ἐπισχεῖν τὴν τῶν
 ἁγίων ἀναβίωσιν, διαφθονούμεναι τῇ αὐτῶν σωτηρίᾳ, ὧν ἐγώ, φησίν, λόγον οὐδένα
 ποιήσομαι θαρσῶν τῷ ὑπερασπιστῇ μου τῷ τοῦ θανάτου νικητῇ, ὃς δὴ θύρας χαλκὰς συντρίψας καὶ μοχλοὺς σιδηροῦς συγκλάσας τὰς ἐξ
 αἰῶνος ἀποκεκλεισμένας τοῦ θανάτου πύλας ἀνέῳξεν· ὁδόν τε ἀναστάσεως παρέσχε
 τοῖς αὐτόθι γνωρίμοις αὐτοῦ, ὧν εἷς ἦν ὁ Δαυΐδ . διὸ ἐν ἑτέρῳ ψαλμῷ ἔλεγεν·
 ἐγνώρισάς μοι ὁδοὺς ζωῆς· πληρώσεις με εὐφροσύνης μετὰ
 τοῦ προσώπου σου.

Τοῦ κυρίου ἡ σωτηρία, 
 καὶ ἐπὶ τὸν λαόν σου ἡ εὐλογία σου. 
 
 
 Πιστεύσας τῇ προγνώσει τῆς γενησομένης αὐτῷ μετὰ τὴν κοίμησιν τουτέστι τὸν
 θάνατον διὰ τῆς σωτηρίου χάριτος καὶ εὐεργεσίας, ὅτι τε οὐκ ἄλλως ἔσται ἢ σὺν
 τῇ αὐτοῦ τοῦ σωτῆρος ἀναστάσει, ἀκολούθως εὔχεται ἐπιταχῦναι τοῦ κυρίου τὴν
 ἀνάστασιν, ὅπως δι’ αὐτῆς τύχῃ καὶ αὐτὸς τῆς σωτηρίας· διό φησιν· ἀνάστα, κύριε, σῶσόν με, ὁ θεός μου . νικητὴν δὲ τὸν
 σωτῆρα εἰδὼς πάντων τῶν ἐπιβούλων τοῦ τῶν ἀνθρώπων γένους, δαιμόνων πονηρῶν καὶ
 δυνάμεων ἀντικειμένων, φησίν· ὅτι σὺ ἐπάταξας πάντας τοὺς
 ἐχθραίνοντάς μοι ματαίως . 
 Ἀλλὰ καὶ διὰ τοὺς ἀνωτέρω εἰρηκότας τῇ ψυχῇ αὐτοῦ, οὐκ ἔστι
 σωτηρία αὐτῷ ἐν τῷ θεῷ αὐτοῦ , νῦν φησιν· ὀδόντας
 ἁμαρτωλῶν συνέτριψας , τουτέστι τοὺς λόγους καὶ τὰς κατ’ ἐμοῦ
 βλασφημίας περιεῖλας· ἀλλὰ καὶ αὐτοὺς τοὺς κατ’ ἐμοῦ τὰ τοιαῦτα φθεγξαμένους,
 ἀσεβεῖς ὄντας καὶ ἐπιχαιρησικάκους συνέτριψας καὶ τὰς φωνὰς αὐτῶν κατῄσχυνας.
 καὶ οὐ μόνον γε ἐμοὶ μετὰ τὸ κοιμηθῆναι καὶ ἀναστῆναι παρέσχου, ἀλλὰ καὶ παντὶ
 τῷ μέλλοντι χρηματίζειν σου λαῷ. τηρητέον δέ, ὡς, ἀντὶ τοῦ σωτηρία ἡ Ἑβραϊκὴ
 φωνὴ τὸ τοῦ Ἰησοῦ ὄνομα παρείληπται· καὶ δὴ τὸ συμπέρασμα τοῦ παντὸς δύο
 περιέχει διδασκαλίας· ὅτι τε ἡ τοῦ κυρίου δύναμις σωτήριός ἐστι, καὶ ὅτι αὐτὸς
 τῷ αὐτοῦ λαῷ τῷ δι’ αὐτοῦ σεσωσμένῳ τὴν εὐλογίαν παρέξει· εὐλογία δὲ πάντως
 πνευματικὴ κατὰ τὸν ἀπόστολον εἰπόντα· εὐλογητὸς ὁ θεὸς καὶ
 πατὴρ τοῦ κυρίου ἡμῶν Ἰησοῦ Χριστοῦ· ὁ εὐλογήσας ἡμᾶς ἐν πάσῃ εὐλογίᾳ
 πνευματικῇ ἐν τοῖς ἐπουρανίοις ἐν Χριστῷ. ἔνθεν ἐπὶ τῆς τοῦ σωτῆρος
 γενέσεως λέλεκται τῷ Ἰωσὴφ ὑπὸ τοῦ ἀγγέλου · καὶ καλέσεις τὸ
 ὄνομα αὐτοῦ Ἰησοῦν· αὐτὸς γὰρ σώσει τὸν λαὸν αὐτοῦ, οὓς καὶ μακαρίους ὁ
 λόγος ἔφασκε . ταῦτα μὲν οὖν τις κατὰ θεωρίαν τῶν προκειμένων. εἴποι
 δ’ ἄν τις καὶ πρὸς λέξιν πεπληρῶσθαι αὐτά· προλεχθέντα μὲν ὑπὸ τοῦ Δαυῒδ 
 προφητικῶς ἐν καιρῷ τῆς περιστάσεως, ὁπηνίκα ὁ υἱὸς ἐδίωκεν αὐτόν, ἐπὶ πέρας δὲ
 ἠγμένα μετ’ οὐ πολύ, ὅτε ἐν τῇ τοῦ πολέμου συμβολῇ πίπτει μὲν ὁ Ἀβεσσαλώμ,
 πίπτουσι δὲ καὶ οἱ τὰ φίλα αὐτῷ φρονοῦντες· κρατεῖ δὲ ἡ τοῦ Δαυῒδ πρόρρησις ἡ
 φήσασα· ὅτι σὺ ἐπάταξας πάντας τοὺς ἐχθραίνοντάς μοι
 ματαίως· ὀδόντας ἁμαρτωλῶν συνέτριψας. τοῦ κυρίου ἡ σωτηρία, καὶ ἐπὶ τὸν
 λαόν σου ἡ εὐλογία σου. ἐλέγετο γοῦν ταῦτα προφητικῶς, ὡς ἂν ἤδη τοῦ
 λαοῦ σεσωσμένου καὶ ὑπὸ τοῦ Δαυῒδ γεγενημένου.

Εἰς τὸ τέλος, ἐν ὕμνοις· ψαλμὸς τῷ Δαυίδ .

Ἐν τῷ ἐπικαλεῖσθαί με εἰσήκουσέν μου ὁ θεὸς τῆς δικαιοσύνης μου. 
 
 
 Ὁ μὲν πρὸ τούτου ψαλμὸς ἐλέγετο ἐν τῷ ἀποδιδράσκειν Δαυὶδ 
 ἀπὸ προσσώπου Ἀβεσσαλὼμ τοῦ υἱοῦ αὐτοῦ · ὁ δὲ παρὼν ἔοικεν ἑξῆς
 ἐκείνῳ εἰρῆσθαι μετὰ τὴν κατὰ τοῦ Ἀβεσσαλὼμ νίκην· μεθ’ ὃν ὕμνον ἐπινίκιον τῷ
 νικοποιῷ θεῷ ἀνατίθησι τὸν παρόντα ψαλμόν, δι’ οὗ καὶ ἡμεῖς ἐπαιδευόμεθα μὴ
 ἀμνημονεῖν τῶν τοῦ θεοῦ εἰς ἡμᾶς εὐεργεσιῶν. εἰκότως οὖν ἐν μὲν τῷ πρὸ τούτου
 ἔλεγεν· κύριε, τί ἐπληθύνθησαν οἱ θλίβοντές με; ἐν
 δὲ τούτῳ· ἐν θλίψει ἐπλάτυνάς μοι . λέγει δὲ ταῦτα
 περὶ τῆς κατὰ τὸν Ἀβεσσαλὼμ συμφορᾶς, καθ’ ἣν τὸν θεὸν ἐπικαλεσάμενος ἔτυχεν
 αὐτοῦ ἐπηκόου καὶ γενόμενος ἐν θλίψει διὰ τὸν λαὸν καὶ τὴν κιβωτὸν τοῦ θεοῦ
 ἀνέσεως καὶ πλατυσμοῦ ἠξιώθη, παυσαμένου μὲν τοῦ πολέμου, εἰρήνης δὲ βαθυτάτης
 διαλαβούσης αὐτόν τε καὶ πάντα τὸν λαόν. ἢ ἄλλως λέγει ταῦτα ἐπὶ τοῦ πταίσματος
 τῆς τοῦ Οὐρίου, καὶ ἡ τοῦ υἱοῦ ἐπανάστασις καὶ τὰ λοιπὰ πάντα τὰ κατὰ τὸν οἶκον
 κακὰ συμβέβηκεν αὐτῷ. ἐπὶ τούτοις γὰρ ἑαυτὸν κακώσας μετανοίᾳ τε καὶ
 ἐξομολογήσει ἑαυτὸν παραδοὺς καὶ τῷ πταίσματι ἐφαμίλλως ἑαυτὸν τιμωρησάμενος
 ἔργοις τε δικαιοσύνης καὶ καρποῖς ἀγαθοῖς πάσης εὐποιίας τὸν θεὸν ἱλασάμενος
 καὶ τυχὼν ἐπαγγελίας ἀγαθῆς, δι’ ἣν ἐν τῷ πρὸ τούτου ψαλμῷ προφητικῶς ἔλεγε·
 σὺ δέ, κύριε, ἀντιλήπτωρ μου εἶ, δόξα μου καὶ ὑψῶν τὴν
 κεφαλήν μου , καὶ τὰ λοιπὰ ὅσα παρίστη ὁ πρὸ τούτου λόγος, ἀκολούθως
 διὰ τῶν προκειμένων φησίν· ἐν τῷ ἐπικαλεῖσθαί με εἰσήκουσέ
 μου ὁ θεὸς τῆς δικαιοσύνης μου, ἐν θλίψει ἐπλάτυνάς μοι. οἰκτείρησόν με καὶ
 εἰσάκουσον τῆς προσευχῆς μου . τὸ πρῶτον ἐπακουσθεὶς ἐν τῷ
 ἐπικαλεῖσθαι τὸν κύριον, οὐκ ἐπαίρεται οὐδὲ ἀπορρᾳθυμεῖ· ἀλλ’ εὐθὺς περὶ τοῦ
 μέλλοντος χρόνου πάλιν δέεται, πάντοτε τὸν θεὸν ἐπήκοον ἔχειν παρακαλῶν·
 ἱκετεύει τε κατ’ οἶκτον ἐπακουσθῆναι, οὐ κατ’ ὀφειλήν. εἰ γὰρ καὶ παρῆν τις
 αὐτῷ καρπὸς δικαιοσύνης , ἀλλ’ οὐκ ἐπὶ τούτῳ θαρσεῖν
 ἔλεγεν· ἀλλ’ ἐπὶ τῷ ἐλέῳ καὶ τοῖς οἰκτιρμοῖς τοῦ θεοῦ.

Υἱοὶ ἀνθρώπων, ἕως πότε βαρυκάρδιοι; 
 ἵνα τί ἀγαπᾶτε ματαιότητα, καὶ ζητεῖτε ψεῦδος; 
 
 
 Τοὺς τὴν διάνοιαν πεπαχυμμένους καὶ περὶ τὴν ὑπακοὴν τοῦ θείου λόγου βραδεῖς
 βαρυκαρδίους ὠνόμασεν ἢ τοὺς βεβαρημένους τὸ συνειδὸς ὑπὸ μοχθηρῶν λογισμῶν·
 πλήττων δὲ τούτους τῷ λόγῳ φησίν· ἕως ποτε ταῖς ἑαυτῶν ἁμαρτίαις παραμένετε
 σπεύδειν δέον ἐπὶ μετάνοιαν καὶ τὴν φίλην τῷ θεῷ ἐξομολόγησιν; κατὰ δὲ τὴν
 ἱστορίαν, ἔοικεν ὁ Δαυῒδ πρὸς τοὺς ἐπὶ τοῖς πειρασμοῖς καὶ ταῖς περιστάσεσι
 ταραττομένους καὶ θορυβουμένους καὶ πάντα μᾶλλον πράττοντας ἢ ἐπὶ τὸν θεὸν
 καταφεύγοντας ταῦτα λέγειν. τί γὰρ χρὴ ταράττειν καὶ ταράττεσθαι, φησίν, ἐν
 τοῖς περιστατικοῖς καιροῖς; τί δὲ χρὴ ματαιότητι ἑαυτοὺς ἐκδιδόναι, ὦ βαρυκάρδιοι ἄνδρες; τί δὲ τὸ ψεῦδος μετιέναι τὸ ἀληθὲς
 καταλιπόντας; ἀλλὰ γὰρ ἐντεῦθεν μαθόντες, ὅτι θεὸς καὶ κύριός ἐστιν ὁ τῶν ὅλων
 ἔφορος καὶ προνοητὴς ὁ μηδέποτε καταλειπὼν πάντα ὅσιον αὐτοῦ, ἀλλ’ ἀεὶ θαυμαστὰ
 ἐπ’ αὐτῷ δεικνύς· σπουδάζετε καὶ αὐτοὶ ὅσιοι γένεσθε εὖ καὶ ἀκριβῶς εἰδότες,
 ὅτι καὶ ὑμῶν ὥσπερ οὖν καὶ ἐμοῦ αὐτοῦ κύριος εἰσακούσεται
 ἐν τῷ κεκραγέναι με πρὸς αὐτόν . ἐπακούσαντος δὲ ὑμῶν τοῦ κυρίου
 οὐδὲν δεῖ λοιπὸν μεριμνᾷν ἔχοντας τὸ ἀσφαλὲς ἀπὸ τῆς παρ’ αὐτοῦ βοηθείας. δόξα
 δὲ τοῦ θείου λόγου εἶεν ἂν οἱ υἱοὶ τῶν ἀνθρώπων κατὰ τὸν Ἀκύλαν καὶ Σύμμαχον · ὁ
 μὲν γὰρ Ἀκύλας · ἕως πότε, οἱ ἔνδοξοί μου; ἐκδέδωκεν, ὁ δὲ Σύμμαχος · ἕως πότε ἡ
 δόξα μου; διὰ τὴν ἐν αὐτοῖς νοερὰν ψυχὴν καὶ λογικὴν τὴν κατ’ εἰκόνα τοῦ θεοῦ
 πεποιημένην. οὓς ἐπὶ τὸ χεῖρον ἑαυτοὺς διαστρέφοντας ὁ λόγος ἐπονειδίζει βαρυκαρδίους καλῶν καὶ ἀνθρώπων υἱούς· δέον εἶναι υἱοὺς θεοῦ κατὰ τό· ἐγὼ εἶπον·
 θεοί ἐστε, καὶ υἱοὶ ὑψίστου πάντες.

Ὀργίζεσθε καὶ μὴ ἁμαρτάνετε. 
 
 
 Συμβουλεύει κωλύειν τὸ τῆς ὀργῆς πάθος, εἴ ποτε ἀγανακτικῶς ἀνακινεῖται μηδὲ
 εἰς ἔργον τὸν θυμὸν κινεῖσθαι παραινῶν. οὐκ ἀκαίρως δὲ ταῦτά φησιν· ἀλλ’ ἐπειδὴ
 κατὰ τοῦ Ἀβεσσαλὼμ ὁρμῶντες εἰς πόλεμον μετ’ ὀργῆς ἐξῄεσαν, ὡς εἰκóς, οἱ μετὰ
 τοῦ Δαυῒδ , ἀγανακτοῦντες ἐπὶ τῇ τοῦ υἱοῦ κατὰ τοῦ πατρὸς ἐπαναστάσει· τούτου
 χάριν ἔοικε τοιαῦτά τινα πρὸς αὐτοὺς λέγειν· ὑμεῖς μέν, ὦ ἄνδρες σύμμαχοι, οἳ
 δὴ καὶ ἔνδοξοί μου, ὡς υἱοὶ ἀνθρώπων βαρυκάρδιοί 
 τινες ὄντες καὶ τῇ τοῦ θνητοῦ βίου ματαιότητι 
 προσέχοντες, οὐκ εἰδότες τὴν τοῦ θεοῦ κατὰ τῶν ἀσεβῶν δικαιοκρισίαν θυμοῦσθε
 κατὰ τοῦ ἀσεβοῦς υἱοῦ· καὶ δικαίως κινούμενοι καὶ ἀγανακτικῶς ὀργιζόμενοι ἐπὶ
 τὸν πόλεμον ὁρμᾶτε· ἐγὼ δὲ τοῖς πᾶσι παραινῶ, εἰ καὶ εὔλογος ἡ ὀργή, ἀλλ’ ὑμᾶς
 οὐ χρὴ τῆς οἰκείας ἐπιλανθάνεσθαι ἀνεξικακίας οὐδ’ ἐπὶ πλέον ἐξάπτεσθαι ὡς καὶ
 ἐπὶ ἁμαρτίας ἐκπίπτειν. διό φημι· ὀργίζεσθε,
 ἀλλὰ μὴ ἁμαρτάνετε. εἰ δὲ καὶ κλονεῖσθε,
 κατὰ τὸν Ἀκύλαν , τὰς ψυχὰς διὰ τὰ τῷ Ἀβεσσαλὼμ προτετολμημένα, ἀλλ’ ὁρᾶτε, μὴ
 καὶ ἑτέραν ἐπὶ ταῖς προτέραις προσθείητε ἁμαρτίαν τῇ ὀργῇ ἐπιμένοντες. εὕροις
 δ’ ἂν καὶ κατὰ τὴν ἱστορίαν πολλὰ παραινοῦντα αὐτὸν φείσασθαι τοῦ παιδός.

Θύσατε θυσίαν δικαιοσύνης καὶ ἐλπίσατε ἐπὶ κύριον. 
 
 
 Εἰ καὶ ὡς ἄνθρωποι θνητοὶ πολλὰ διανοεῖσθε μεθ’ ἡμέραν ὀργιζόμενοι, ἀλλ’ ἐπὶ
 ταῖς κοίταις ὑμῶν ἐφ’ ἡσυχίας παρ’ ἑαυτοῖς γενόμενοι, κατανύγητε τὰ δι’ ἡμέρας
 ὑμῖν πεπραγμένα διαλογιζόμενοι. μὴ γοῦν, φησίν, ὀργίζεσθε
 κατὰ τῶν εἰς ὑμᾶς πλημμελούντων μηδὲ κατὰ τοῦ ἐπαναστάντος τῷ πατρί·
 μήτε αὐτοὶ ἁμαρτάνοντες, κἂν ἕτεροι ἀσεβοῦντες προκαλοῦνται ὑμᾶς εἰς ὀργῆς ἔργα
 καὶ εἰς ἁμαρτίας, ἀλλ’ ἀντὶ τούτων μᾶλλον, εἴπερ βούλεσθε τὸ ἀσφαλὲς ἔχειν,
 θύσατε θυσίαν δικαιοσύνης 
 καὶ ἐλπίσατε ἐπὶ κύριον , καὶ μηκέτι ταράττεσθε
 οἰκειωθέντες τῷ κυρίῳ διὰ τῆς δικαιοσύνης. ἐπείπερ ἀντὶ πάσης θυσίας χαίρει
 δικαιοπραγίαις καὶ ταῖς κατ’ ἀρετὴν πράξεσι καὶ τοῦτο πολὺ βέλτιον πράττειν ἢ
 ὀργίζεσθαι καὶ ἑαυτοὺς ἐκδικεῖν σπουδάζειν, διὸ δὴ καὶ αὐτὸς ἐπαναστάντος τοῦ
 υἱοῦ περὶ τοῦτο μόνον ἐσπούδασα διὰ δικαιοσύνης τὸν θεὸν ἱλασκόμενος· ὅθεν
 ἐν τῷ ἐπικαλεῖσθαί με εἰσήκουσέ μου ὁ θεὸς τῆς
 δικαιοσύνης μου , καὶ, ἐν θλίψει ἐπλάτυνάς
 μοι · ἐπειδὴ θύσας θυσίαν δικαιοσύνης ἐπ’ αὐτὸν
 ἤλπισα .

Πολλοὶ λέγουσιν· τίς δείξει ἡμῖν τὰ ἀγαθά; 
 
 
 Ἄλλοι μέν, φησίν, ἄλλως διανοούμενοι, καὶ μάλιστα οἱ
 βαρυκάρδιοι υἱοὶ τῶν ἀνθρώπων οἱ τὴν τοῦ βίου ματαιότητα ἀγαπῶντες, οὐκ εἰδότες τ’ ἀληθῶς ἀγαθὰ οὐδὲ ἐλπίζοντες
 οὐδὲ πιστεύοντες ταῦτα ὄψεσθαι φασί· τίς δείξει ἡμῖν τὰ
 ἀγαθά; οὐ γὰρ συνορῶσιν αὐτὰ τῷ μὴ καταυγάζεσθαι τῷ φωτὶ τοῦ σοῦ
 προσώπου· διὸ δὴ μόνα τὰ γεώδη καὶ φθαρτὰ ὑπολαμβάνοντες εἶναι ἀγαθὰ περὶ ταῦτα
 ἀσχολοῦνται καὶ ταῦτα μεταδιώκουσιν. εἰ δέ τις αὐτοῖς περὶ τῶν θειοτέρων καὶ
 ἐπουρανίων λέγοι, ἐρωτᾷν εἰώθασιν· καὶ τίς ἆρά ἐστιν ὁ δείξων ἡμῖν ταῦτα; ἀλλ’
 ἐκεῖνοι μὲν τοιοῦτοί τινες. ἡμεῖς δέ, παρ’ οἷς ἐσημειώθη τὸ φῶς τοῦ προσώπου
 σου, ὦ κύριε, καὶ τὸν δείξαντα καὶ τὸν δώσοντα ἡμῖν αὐτὰ ἐπιστάμεθα ὑπὸ τοῦ σου
 φωτὸς εἰς τὴν γνῶσιν αὐτῶν ἐληλυθότες.

Ἀπὸ καιροῦ σίτου καὶ οἴνου καὶ ἐλαίου αὐτῶν ἐπληθύνθησαν. 
 
 
 Ἐπεὶ δὲ πολλαχοῦ τῶν γραφῶν ἐν εὐλογίαις σῖτος καὶ οἶνος τοῖς ἁγίοις κεῖνται ἐν
 ἐπαγγελίᾳ ὡς ἐκ τοῦ ἐναντίου τοῖς ἁμαρτωλοῖς ἡ τούτων στέρησις, ἄξιον ἀποστῆσαι
 τῆς κατὰ τὸ ῥητὸν ψιλὸν ὑπολήψεως τούς τε ἀκεραιοτέρους τῶν πεπιστευκότων καὶ
 τοὺς διὰ τὴν μικρότητα τῆς ἐπαγγελίας ἑτέρῳ θεῷ ἀναπλαττομένῳ ὑπ’ αὐτῶν
 βουλομένους προσκυνεῖν· καὶ φιλοτιμητέον τὸ ποικίλον τῶν σωματικῶν βρωμάτων
 ἀναγαγεῖν ἐπὶ ταῦτα, ὧν μεταλαμβάνουσα κατ’ ἀξίαν ἑκάστη ψυχὴ ἁγιάζεταί τε καὶ
 εὐεκτεῖ καὶ ἰσχυροποιεῖται πρὸς τὸ δύνασθαι τὰ ἐπιβάλλοντα αὐτῇ ἔργα ἐπιτελεῖν·
 ἐγὼ δὲ οἶμαι αὐτὰ καὶ εἰς τὸν μέλλοντα αἰῶνα ἀνάγεσθαι. καὶ ἵνα μὴ περὶ τῶν
 τηλικούτων ἀμαρτύρως δόξωμεν ἀποφαίνεσθαι, ἀρκέσει ἡμῖν Παῦλος σαφέστατα τοῦτο
 διδάσκων ἐν τῇ πρὸς Φιλιππησίους ἐπιστολῇ οὕτως· μὴ οὖν τις
 ὑμᾶς κρινέτω ἐν βρώσει ἢ ἐν πόσει, ἢ ἐν μέρει ἑορτῆς ἢ νουμηνίας σαββάτων· ἅ
 ἐστι σκιὰ τῶν μελλόντων.

Ἐν εἰρήνῃ ἐπὶ τὸ αὐτὸ κοιμηθήσομαι καὶ ὑπνώσω. 
 
 
 Ἔοικε δηλοῦν τὴν ἀβλαβῆ ἄνεσιν καὶ ἀνάπαυσιν τῆς ψυχῆς συμφώνως τῷ θείῳ λόγῳ
 ἐσομένην μετὰ τὰς πρὸς τὰ κάλλιστα θεωρίας. τάχα γὰρ ὃν τρόπον κατὰ τὸ σῶμα
 φαγόντες καὶ πιόντες ἀνέσεως δεόμεθα τῆς κατὰ τὸν ὕπνον· οὕτως οὐ πάντοτε
 δυναμένη διαρκεῖν ἡ ψυχὴ πρὸς τὸ θεωρεῖν, ἐν καιρῷ ἐνατενίσει τοῖς νοητοῖς κατὰ
 τὴν ἑαυτῆς δύναμιν τῷ αὐταρκεῖ· εἶτα διαναπαύσεται, ἥνπερ διανάπαυσιν ἡγούμεθα
 δηλοῦσθαι διὰ τοῦ· ἐν εἰρήνῃ ἐπὶ τὸ αὐτὸ κοιμηθήσομαι καὶ
 ὑπνώσω .

Ὅτι σύ, κύριε, κατὰ μόνας ἐπ’ ἐλπίδι κατῴκισάς με. 
 
 
 Ἐκεῖνοι μέν, φησίν, οἱ πολλοὶ ἅτε δὴ πλατεῖαν καὶ εὐρύχωρον ὁδεύοντες, δι’ ἧς
 οἱ πολλοὶ βαδίζουσι, οὐκ ἐλπίζοντες, τίς δείξει αὐτοῖς τὰ κατὰ ἀλήθειαν ἀγαθά,
 ἐν οἴνῳ καὶ ἐλαίῳ καὶ σίτῳ πληθύνοντες ὡς ἀγαθῶν τούτων ἀπολαύειν ἡγοῦνται·
 ἐμοὶ δὲ τῷ καταξιωμένῳ τοῦ φωτὸς τοῦ προσώπου σου, κύριε, ἔδωκας εὐφροσύνην
 καρδίας, ἀλλ’ οὐδὲ σαρκῶν οὐδὲ σωμάτων καὶ οὐ τὴν ἐξ οἴνου καὶ σίτου καὶ ἐλαίου
 σώμασι χορηγουμένην, ἀλλ’ εὐφροσύνην τὴν κατὰ διάνοιαν. μαθὼν γὰρ παρὰ τοῦ σοῦ
 πνεύματος καὶ τῶν σῶν ἐπαγγελιῶν, ὅτι, εἰ καὶ τὰ μάλιστα κατὰ τὸν ἐνεστῶτα βίον
 λύπαι μοι καὶ θλίψεις καὶ πειρασμοὶ καὶ περιστάσεις οὐ διαλείπουσιν, ἀλλ’ ἔσται
 μοι καιρὸς ὁ τῆς ἀπαλλαγῆς τοῦ σώματος, καθ’ ὃν ἐν εἰρήνῃ ποιήσομαι τὴν
 κοίμησιν καὶ τὴν ἀπαλλαγὴν τοῦ σώματος· εὖ δὲ ἀκριβῶς πέπεισμαι, ὅτι τότε μοι
 παρέσται τὰ τέλη τῆς εὐφροσύνης, ἐπειδὰν ἡ κοίμησίς με καταλάβῃ καὶ ὁ κατὰ τὸν
 θάνατον ὕπνος. τότε γὰρ σὺ αὐτὸς, ὦ κύριε, μετὰ τῆς ἀγαθῆς ταύτης ἐλπίδος
 ἀναλαβών με κατοικιεῖς ἐν ταῖς ἐπουρανίοις σου μοναῖς. σημείωση δὲ κἀνταῦθα τὰς
 ἐπὶ τοῖς διαψάλμασι διαστολὰς ἤτοι τῆς διανοίας ἐναλλαγὴν παριστώσας ἢ τάχα
 μεταβολὴν τοῦ μέλους ἐναλλάττοντος ἢ τὸν ῥυθμόν.

Εἰς τὸ τέλος, ὑπὲρ τῆς κληρονομούσης· 
 ψαλμὸς τῷ Δαυίδ . 
 
 
 Εἰς τὸ τέλος χαριστήριος ὕμνος ᾄδεται ὑπὲρ τῆς ἀγομένης ψυχῆς ἤτοι ἐκκλησίας
 εἰς θείαν κληρονομίαν ἡτοιμασμένην τοῖς τοῦ θεοῦ θεραπευταῖς. ἔστι γὰρ
 κληρονομία τοῖς θεραπεύουσι κύριον· ἔστι δὲ αὕτη οὐ φθαρτὴ καὶ ἐν αἰσθητῷ
 πλούτῳ τὸ εἶναι ἔχουσα εἴρηται γὰρ εἰσάγεσθαι τοὺς ταύτης κληρονόμους εἰς
 κληρονομίαν ἄφθαρτον καὶ ἀμίαντον καὶ ἀμάραντον, τετηρημένην ἐν οὐρανοῖς. εἰς
 ταύτην τοὺς ἀξίους καλῶν ὁ σωτήρ· δεῦτε ἐκ δεξιῶν μου,
 εἶπερ οἱ εὐλογημένοι τοῦ πατρός μου, κληρονομήσατε τὴν ἡτοιμασμένην ὑμῖν
 βασιλείαν. ταύτης ἔρωτα λαβὼν ὁ τὸν ἐγκείμενον ψαλμὸν λέγων, εὐχὴν
 ἀναπέμπει τῷ εὐτρεπίσαντι αὐτὴν θεῷ, ἵνα ἀξιωθῇ κληρονόμος αὐτῆς κατὰ τὴν
 καινὴν διαθήκην ἀναδειχθῆναι ὡς καὶ περὶ τῆς αὐτοῦ ψυχῆς σημαίνειν τὴν
 ἐπιγραφὴν τὴν ὑπὲρ τῆς κληρονομούσης .

Tὰ ῥήματά μου ἐνώτισαι, κύριε, 
 σύνες τῆς κραυγῆς μου· 
 πρόσχες τῇ φωνῇ τῆς δεήσεώς μου, 
 ὁ βασιλεύς μου καὶ ὁ θεὸς μου· 
 ὅτι πρὸς σὲ προσεύξομαι, κύριε. 
 
 
 Τὰ μὲν οὖν ῥήματα διὰ στόματος ἀπαγγελόμενα ὠσὶν
 ἀκούεται καὶ ἐνωτίζεται· ἡ δὲ κραυγὴ οὐ διὰ γλώττης
 σώματος ἀναβοωμένη, δυνάμει δὲ ἰσχυρᾶς διαθέσεως προφερομένη συνέσεως δεῖται·
 τὸ δὲ τρίτον ἀξιοῖ τὸν θεὸν προσέχειν ἀκριβῶς καὶ κατανοήσαντα ἐπικρίναι, ὅτι
 μὴ ἀνάξια αὐτοῦ τυγχάνει τὰ νοήματα· τό πρωῒ εἰσακούσῃ τῆς
 φωνῆς μου, τό πρωῒ παραστήσομαί σοι καὶ ἐπόψομαι .

Ὅτι οὐχὶ θεὸς θέλων ἀνομίαν σὺ εἶ, 
 οὐδὲ παροικήσει σοι πονηρευόμενος· 
 οὐδὲ διαμενοῦσιν παράνομοι κατέναντι τῶν ὀφθαλμῶν σου. 
 ἐμίσησας πάντας τοὺς ἐργαζομένους τὴν ἀνομίαν, 
 ἀπολεῖς πάντας τοὺς λαλοῦντας τὸ ψεῦδος. 
 ἄνδρα αἱμάτων καὶ δόλιον βδελύσσεται κύριος. 
 
 
 Ἡ κληρονομοῦσα, ὡς ἂν κατηξιωμένη τῶν ἀναγγελθέντων ἀγαθῶν, ἐπιδείκνυσι τοὺς
 ἀνομοίους αὐτῇ, φάσκουσα ἐν τῇ εὐχῇ, ὅτι ἑκουσίως κακοήθης καὶ πόρνος οὐθ’ ὅλως
 παροικήσει σοὶ τῷ θεῷ· οἱ δὲ παράνομοι, εἰ καὶ πρὸ τοῦ παρανομῆσαι παρῴκησάν
 σοί ποτε, ὁποῖοι γεγόνασιν οἱ ἐκ περιτομῆς τὸν Μωυσέως δεξάμενοι νόμον, ἀλλ’ οὐ
 διαμένουσιν ἕως τέλους κατέναντι τῶν ὀφθαλμῶν σου, ἅτε τοῦ θείου νόμου
 παραβάται γενόμενοι· τοὺς δὲ τὴν ἀνομίαν ἐργαζομένους οἷοί εἰσιν οἱ πάντῃ τῆς
 θεοσεβίας ἀλλότριοι, οὓς καὶ ἐν μισουμένοις λογίζῃ, ἕως ὅτε τὰ μίσους ἄξια
 πράττουσιν· οὐ γὰρ τοὺς ποτὲ ἐργαζομένους, ἀλλὰ τοὺς ἔτι καὶ νῦν ἐργαζομένους
 ὡς ἂν ἐπιμένοντας τῇ κακίᾳ μισεῖς· παρὰ πάντας δὲ τούτους ἀπωλείᾳ παραδίδως
 τοὺς μὴ μόνον κατὰ ἀπάτην λογιζομένους τὰ ψεύδη, ἀλλὰ καὶ λαλοῦντας αὐτὰ καὶ
 ἑτέροις διακονουμένους, ὁποῖοι τυγχάνουσιν οἱ ἄθεοι αἱρεσιῶται· καὶ ἐπὶ πᾶσι
 τούτοις τὸν ἄνδρα αἱμάτων βδελύσσεται κύριος· ἐν τῇ ἴσῃ τούτων τιμωρίᾳ καὶ τὸν
 δόλιον τιθεὶς οἷος ἦν ὁ Ἰούδας φιλήματι προδοὺς τὸν κύριον· τοῦ δὲ βδελυγμοῦ
 ὑπερβάλλουσαν ἀποστροφήν, ὡς ἐπὶ μεγάλῳ μιάσματι τοῦ βδελυσσομένου πρὸς τὸ
 βδελυκτὸν παριστῶντος.

Κύριε, ὁδήγησόν με ἐν τῇ δικαιοσύνῃ σου ἕνεκα τῶν ἐχθρῶν μου 
 κατεύθυνον ἐνώπιόν σου τὴν ὁδόν μου. 
 ὅτι οὐκ ἔστιν ἐν τῷ στόματι αὐτῶν ἀλήθεια. 
 ἡ καρδία αὐτῶν ματαία. 
 τάφος ἀνεωγμένος ὁ λάρυγξ αὐτῶν. 
 ταῖς γλώσσαις αὐτῶν ἐδολιοῦσαν. 
 
 
 Χριστὸς δὲ ἡ δικαιοσύνη· αὐτὸς γὰρ ἐγενήθη σοφία ἡμῖν ἀπὸ θεοῦ δικαιοσύνη τε
 καὶ ἁγιασμὸς καὶ ἀπολύτρωσις. ἔνια δὲ τῶν ἀντιγράφων· ἐνώπιόν μου τὴν ὁδόν σου ἔχει.

Εἶεν δ’ ἂν οὗτοι οἱ καλούμενοι σοφοὶ τοῦ αἰῶνος τούτου, περὶ ὧν εἴρηται· κύριος
 γινώσκει τοὺς διαλογισμοὺς τῶν σοφῶν, ὅτι εἰσὶν μάταιοι. τούτων ὁ λάρυγξ ἀποπνεῖ νεκρὰ δόγματα διὰ τὸ μὴ διδάσκειν τὸν
 ζωοποιοῦντα θεοῦ λόγον, ἀλλὰ τὸν ψευδῆ καὶ νεκρὸν καὶ πάσης πνέοντα ψυχοφθόρου
 διδασκαλίας.

Kρῖνον αὐτούς, ὁ θεός· 
 ἀποπεσάτωσαν ἀπὸ τῶν διαβουλίων αὐτῶν· 
 κατὰ τὸ πλῆθος τῶν ἀσεβειῶν αὐτῶν ἔξωσον αὐτούς, 
 ὅτι παρεπίκρανάν σε, κύριε. 
 
 
 Τοὺς προειρημένους ἐχθρούς , τοὺς δὴ ἐπιβουλεύοντάς
 μου ταῖς περὶ τῆς κληρονομίας ἐλπίσι καὶ κατὰ τοῦτό σε παραπικραίοντας κρῖνον,
 φησίν, ὁ θεός, ὅτι σὺ μὲν τὴν ἐμὴν σππουδάζεις περιποιήσασθαι σωτηρίαν. οἱ δὲ
 θεομαχεῖν παρεσκευασμένοι καὶ σὲ παραπικραίνοντες οὐ διαλείπουσιν
 ἐπιβουλεύοντές μοι· διὸ κρῖνον αὐτοὺς ἐντεῦθεν ἤδη, ὅπως μὴ μόνον ἐμοὶ
 παύσωνται ἐπιβουλεύοντες, ἀλλὰ καὶ αὐτοὶ τῶν πονηρῶν διαβουλιῶν αὐτῶν
 ἐκπεσόντες καὶ τοῦ πλήθους τῶν ἀσεβημάτων ἔξω γενόμενοι ὠφεληθῶσι διὰ τῆς σῆς
 κρίσεως παυσάμενοι τῆς πολλῆς αὐτῶν μοχθηρίας.

Καί εὐφρανθήτωσαν πάντες οἱ ἐλπίζοντες ἐπὶ σέ· 
 εἰς αἰῶνα ἀγαλλιάσονται, καὶ κατασκηνώσεις ἐν αὐτοῖς. 
 
 
 Τοῦτο γὰρ τέλος τῶν ἀγαθῶν, τὸ τὴν προσδοκωμένην αὐτοῖς κληρονομίαν ἀπολαβεῖν,
 τὸ τὸν κύριον κλῆρον ἀγαθὸν ἀπειληφέναι, τὸ ἔχειν αὐτὸν ἐνοικοῦντα καὶ
 κατασκκηνοῦντα, καθ’ ἣν πεποίηται ἐπαγγελίαν εἰπών· 
 ἐνοικήσω ἐν αὐτοῖς καὶ ἐνπεριπατήσω καὶ ἔσομαι αὐτῶν θεός, καὶ αὐτοὶ ἔσονταί
 μοι λαός .

Καὶ καυχήσονται ἐν σοὶ πάντες οἱ ἀγαπῶντες τὸ ὄνομά σου. 
 ὅτι σὺ εὐλογήσεις δίκαιον· 
 κύριε, ὡς ὅπλῳ εὐδοκίας ἐστεφάνωσας ἡμᾶς. 
 
 
 Οὔσης ἐκ εὐλόγου καυχήσεως καὶ διαβεβλημένης, περὶ ἧς φησὶν ὁ ἀπόστολος· μηδεὶς καυχάσθω ἐν ἀνθρώποις· καὶ ὁ προφήτης· μὴ καυχάσθω ὁ σοφὸς ἐν τῇ σοφίᾳ αὐτοῦ , μηδὲ ὁ ἰσχυρὸς
 ἐν τῇ ἰσχύι αὐτοῦ μηδὲ ὁ πλούσιος ἐν τῷ πλούτῳ αὐτοῦ. οὐ τοιαύτη τυγχάνει ἡ τοῦ
 λέγοντος· ἐμοὶ δὲ μὴ γένοιτο καυχᾶσθαι, εἰ μὴ ἐν τῷ σταυρῷ
 τοῦ κυρίου ἡμῶν Ἰησοῦ Χριστοῦ· καὶ ὁ καυχώμενος
 ἐν κυρίῳ καυχάσθω· καὶ οἱ ἐπὶ τοῦ παρόντος δὲ καυχήσονται οὐκ ἐπ’
 ἄλλῳ ἢ ἐπὶ μόνῳ τῷ ἠγαπηκέναι τὸ ὄνομά σου καὶ τῷ προαιρέσει καὶ στοργῇ καὶ
 διαθέσει, ἀλλ’ οὐ φόβῳ οὐδὲ ἀνάγκῃ τὸ σὸν ὄνομα τετιμηκέναι· αἴτιον δὲ ἔσται
 τῆς καυχήσεως αὐτοῖς τὸ εὐλογεῖσθαι ὑπὸ σοῦ πάντα δίκαιον, τουτέστιν τυγχάνειν
 τῶν ἐπουρανίων εὐλογιῶν, περὶ ὧν φησὶν ὁ ἀπόστολος· 
 εὐλογητὸς ὁ θεός, ὁ εὐλογήσας ἡμᾶς ἐν πάσῃ εὐλογίᾳ πνευματικῇ ἐν τοῖς
 ἐπουρανίοις· καὶ τέλος δὲ ἀγαθῶν τῆς ἐλπιζομένης κληρονομίας ὁ τῆς
 δικαιοσύνης στέφανος τυγχάνει, οὗ τεύξονται οἱ λέγειν οἷοί τε ὁμοίως τῷ Παύλῳ·
 τὸν καλὸν ἀγῶνα ἠγώνισμαι, τὸν δρόμον τετέλεκα, τὴν
 πίστιν τετήρηκα, λοιπὸν ἀπόκειταί μοι ὁ τῆς δικαιοσύνης στέφανος ·
 τούτῳ γὰρ τῷ στεφάνῳ εὐδόκησεν ὁ θεὸς ὅπλῳ χρήσασθαι φυλακτικῷ πάσης ἐφόδου
 πολεμίων ἐπιούσης κατὰ τῶν οἰκείων αὐτοῦ.

Εἰς τὸ τέλος, ἐν ὕμνοις ὑπὲρ τῆς ὀγδόης· 
 ψαλμὸς τῷ Δαυíδ . 
 
 
 Ὀγδόη ἡ ἀναστάσιμος τοῦ σωτῆρος ἡμέρα κυριακὴ σωτήριος, ἐν ᾗ ὡς ἀληθῶς πάντων
 τῶν ἁμαρτημάτων καθάρσιον εἶναι πιστεύομεν καὶ συμβολικὸν νόμιμον. κατὰ μὲν τὸ
 τυπικὸν ὀγδόῃ ἡμέρᾳ περιτέμνεται ἀρτιγενὲς βρέφος· κατὰ δὲ τὸ ἀληθὲς λυτροῦται,
 καθαίρεται δὲ δι’ ἀναγεννήσεως πνεύματος ἁγίου πᾶσα ψυχὴ ἐν θεῷ γεννωμένῃ κατὰ
 τὴν σωτήριον τοῦ κυρίου ἀνάστασιν, ἥτις ἐστὶν ὀγδόη ἡμέρα. τῆς γὰρ ἑβδόμης τοῦ
 Σαββάτου τοσούτῳ κρείττων ἀποπέφανται ἡ ὀγδόὴ ὡς λύεσθαι τὴν περὶ τοῦ Σαββάτου
 νομοθεσίαν, εἰ καταλάβοι κατὰ ταύτην ἡ ὀγδόη τοῦ νεογενοῦς ἡμέρα· περιτέμνεται
 γὰρ ἄνθρωπος ἐν Σαββάτῳ.

Ἐλέησόν με, κύριε, ὅτι ἀσθενής εἰμι· 
 ἴασαί με, κύριε, ὅτι ἐταράχθη τὰ ὀστᾶ μου· 
 καὶ ἡ ψυχή μου ἐταράχθη σφόδρα. 
 
 
 Ἐπειδὴ πᾶσα ἁμαρτία ἐξ ἀσθενείας συμβαίνει ἐξασθενούσης τῆς ψυχῆς καὶ μὴ
 δυναμένης ἀντιβλέπειν τῇ τοῦ πάθους ἐπαναστάσει, τούτου χάριν ὁ ἡμαρτηκὼς
 ἀσθένειαν ἑαυτοῦ κατηγορεῖ· σφόδρα νηφόντως καὶ συνησθημένως καταφεύγει ἐπὶ τὸν
 σωτῆρα καὶ ἰατρὸν τὸν τοῦ θεοῦ ὑιόν· μόνος γὰρ οὗτος τῆς λογικῆς ψυχῆς τὰ
 τραύματα καὶ τὰ πάθη· τάς τε νόσους καὶ τὰς ἀσθενείας οἷός τε θεραπεύειν·
 γενόμενος γὰρ ἐν αὐτῇ· ὡς μὲν λόγος θεοῦ τὴν ἀλογίαν αὐτῆς ἀφαιρεῖται· καὶ οἷα
 σοφία θεοῦ τῆς ἀφροσύνης αὐτὴν ἀπαλλάττει, ἀλλὰ καὶ ὡς δικαιοσύνη τῆς ἀδικίας
 αὐτὴν ἐλευθεροῖ· καὶ ὡς ἀλήθεια τὸ ψεῦδος αὐτῆς ἀπελαύνει· ὀστᾶ δὲ αὐτοῦ
 τεταράχθαι λέγων ὁ Δαυὶδ τὰς δυνάμεις τῆς ψυχῆς τὰς νεανικὰς ὑποφαίνει·, δι’ ὧν
 ἀνδρίζεσθαι καὶ καρτερεῖν καὶ τοῖς πάθεσιν ἀντιβαίνειν εἴωθεν· διὸ αὐτὸς ἑαυτὸν
 ἑρμηνεύων· καὶ ὅπως ἐταράχθη 
 τὰ ὀστᾶ αὐτὰ παριστὰς ἑξῆς ἐπιλέγει· καὶ ἡ ψυχὴ μου ἐταράχθη σφόδρα .

Καὶ σύ, κύριε, ἕως πότε; 
 ἐπίστρεψον, κύριε, ῥῦσαι τὴν ψυχήν μου, 
 σῶσόν με ἕνεκεν τοῦ ἐλέους σου. 
 
 
 Τὴν ἐπὶ μακρῷ χρόνῳ παράτασιν τῆς ἑαυτοῦ ἐξομολογήσεως καὶ τῆς ἐπὶ μόνου
 μετανοίας ἐμφαίνει λέγων· καὶ σύ, κύριε, ἕως πότε;
 ὁ γάρ τοι σοφὸς τῶν ψυχῶν ἰατρὸς οὐ παραχρῆμα κατὰ τὴν πρώτην
 ἐπιστροφὴν ἐπακούει τοῦ δεομένου, βουλόμενος δὲ αὐτὸν ἐν ἕξει παραμόνῳ τοῦ
 ἀγαθοῦ γενέσθαι καὶ τὴν ἀπὸ τῶν κακῶν μετάνοιαν βεβαίαν κτήσασθαι, ἀναβάλλεται
 τὴν βοήθειαν καὶ ὑπερτίθεται τὴν θεράπειαν, ὅπως μετὰ τὴν ἀξιόλογον ὑπομονὴν
 καὶ τὴν τελείαν ἐξομολόγησιν ἐπιστὰς εἴπῃ αὐτῷ· καιρῷ δεκτῷ
 ἐπήκουσά σου, 
 καὶ ἐν ἡμέρᾳ σωτηρίας ἐβοήθησα σοι . τοῖς μὲν οὖν ἐξ
 ἁμαρτιῶν ἐπιστρέφουσιν τοῦτ’ ἂν εἴποι· τοῖς δὲ μὴ οὕτως, ἀλλ’ ἐπαξίως αὐτὸν
 ἐπικαλουμένοις ἐρεῖ· ἔτι λαλουντός σου, ἰδοὺ
 πάρειμι . τὸ δέ· ἐπίστρεψον, κύριε, ῥῦσαι τὴν
 ψυχήν μου , σαφῶς διδάσκει ὡς ἀποστραφέντος αὐτὸν τοῦ κυρίου κατὰ τὸν
 καιρὸν τῆς ἁμαρτίας· διὸ καὶ μυρίαις ἐμπίπτει μετὰ ταῦτα συμφοραῖς καὶ τοῖς
 κατὰ τὸν οἶκον ἐπ’ ἀλλήλοις κακοῖς, τέλος δὲ κακῶν ἁπάντων καὶ ὁ υἱὸς αὐτῷ
 ἐπανίσταται· τούτου χάριν ἔλεγεν· καὶ σύ, κύριε, ἕως
 πότε ; βούλεται δὲ τὸν ἐπιστραφέντα αὐτὸν κύριον καὶ μεταβαλόντα τῆς
 ἀγανακτήσεως ἱλέῳ κτήσασθαι καὶ ἐπιστραφέντα τὴν ψυχὴν αὐτοῦ ῥύσασθαι τῶν κακῶν
 καὶ ἀνασώσασθαι τῆς προτέρας ἀσθενείας, καὶ τοῦτο ποιῆσαι τὸν κύριον διὰ τὸ
 αὐτοῦ ἔλεος καὶ τὴν αὐτοῦ φιλανθρωπίαν.

Ὅτι οὐκ ἔστιν ἐν τῷ θανάτῳ ὁ μνημονεύων σου· 
 ἐν δὲ τῷ ᾅδῃ τίς ἐξομολογήσεταί σοι; 
 ἐκοπίασα ἐν στεναγμῷ μου, 
 λούσω καθ’ ἑκάστην νύκτα τὴν κλίνην μου, 
 ἐν δάκρυσίν μου τὴν στρωμνήν μου βρέξω. 
 
 
 Ὁ τὸν ἐνεστῶτα καιρὸν καὶ τὴν παροῦσαν ζωὴν θεραπείας εἶναι καιρὸν ἐπιστάμενος
 πεπεισμένος τε μετὰ τὴν ἐντεῦθεν ἀπαλλαγήν, μηκέτ’ εἶναι χώραν κατορθώσεως,
 εἰκότως πάντα πράξειεν ἄν, ὅπως ἐντεῦθεν ἤδη ἰάσοιτο τὰ ἑαυτοῦ νοσήματα καὶ τὰς
 τῆς ψυχῆς ἀσθενείας· ταῦτα δὲ σοφὸς ὢν ὁ Δαυὶδ οὐκ ἠγνόει, πεφροντικὼς τοίνυν
 μήποτε πρὸ τῆς θεραπείας καταληφθείη ὑπὸ τῆς τελευτῆς τοῦ βίου, πάντ’ ἔπραττε
 τὰ πρὸς θεραπείαν αὐτῷ συμβαλλόμενα· διό φησιν· εἴγε καὶ ἅπαξ ποτὲ νὺξ ἁμαρτίας
 μοι γέγονεν καὶ σκότους. ἀλλ’ ἀντ’ ἐκείνης τῆς μιᾶς νυκτὸς πάσας μου τὰς μετὰ
 ταῦτα νύκτας δάκρυσι τοῖς τῆς ἐξομολογήσεως καὶ μετανοίας ἀποπλῦναι, καὶ
 ἀποσμῆξαι ἑαυτὸν πειράσομαι· ἀλλὰ καὶ αὐτὴν ἐκείνην τὴν κλίνην καὶ τὴν στρωμνὴν , ἐν ᾗ
 τετόλμηταί μοι τὰ παράνομα, οὐκ ἄλλως ἡγοῦμαι ἀποπλυθήσεσθαι ἢ διὰ τῶν ἐμῶν
 δακρύων· καὶ ταῦτα πάντα ἐντεῦθεν ἤδη
 διαπράξωμαι· εἰδώς, ὅτι ἐν τῷ θανάτῳ οὐκ ἔσται μοι καιρὸς τῆς τούτων πράξεως.
 ἐπεὶ οὐκ ἔστιν τῷ θανάτῳ ὁ μνημονεύων σου · ἐν δὲ τῷ ᾅδῃ τίς ἐξομολογήσεται σοι; τὸ γὰρ τίς ἐνταῦθα
 οὐκ ἐπὶ τοῦ σπανίου ὡς ἐν ἑτέροις, ἀλλ’ ἐπὶ τοῦ μηδενὸς εἴρηται.

Ἐταράχθη ἀπὸ θυμοῦ ὁ ὀφθαλμός μου, 
 ἐπαλαιώθην ἐν πᾶσιν τοῖς ἐχθροῖς μου. 
 
 
 Καὶ ταῦτα ἀναγκαίως προφέρει κατ’ ἀρχὰς εἰπών· κύριε, μὴ τῷ
 θυμῷ σου ἐλέγξῃς με μηδὲ τῇ ὀργῇ σου παιδεύσῃς με, ἐπειδὴ γὰρ,
 φησίν, ἡ μνήμη τοῦ θυμοῦ σου καὶ τῆς ὀργῆς αὐτάρκως με παιδεύει ὡς καὶ ἀπὸ
 μόνης τῆς ἀγωνίας τοῦ κατὰ τῶν ἀσεβῶν ἐπηρτημένου θυμοῦ τὸν τῆς ψυχῆς μου
 ὀφθαλμὸν ταράττεσθαι· ψυχῆς δὲ ὀφθαλμὸς εἴη ἂν νοῦς καὶ ἡ λογικὴ αὐτοῦ δύναμις·
 ὃ διδάσκων ὁ σωτὴρ ἔλεγεν· ὁ λύχνος τοῦ σώματός ἐστιν ὁ
 ὀφθαλμός . οὐ γὰρ ἐγχωρεῖ ἕνα τῶν δυοῖν ὀφθαλμῶν τοῦ σώματος λύχνον
 εἶναι. πῶς δὲ καὶ σωματικὸς ὀφθαλμὸς ταραχθείη ἂν ὑπὸ θυμοῦ τοῦ θεοῦ; ἐπειδὴ
 τὸν θυμὸν τοῦ θεοῦ ἐπηρτημένον τοῖς ἀσεβέσιν ἀγωνιῶν καὶ τὴν μέλλουσαν ὀργὴν
 φρίττων, ἐταράττετο τὴν διάνοιαν, εἰκότως ἀντὶ κατορθώματος ἑαυτοῦ
 καταριθμεῖται τὰς πολλὰς ἑαυτοῦ κακοπαθείας· διό φησι καὶ τὸ· ἐπαλαιώθην ἐν πᾶσι τοῖς ἐχθροῖς μου , σημαίνων τὴν
 πολυχρόνιον ἑαυτοῦ κάκωσιν καὶ τὴν ταπείνωσιν, ἣν ἐποίει τὸ ἐν μέσοις τυγχάνειν
 τοῖς ἑαυτοῦ ἐχθροῖς.

Αἰσχυνθείησαν καὶ ταραχθείησαν σφόδρα πάντες οἱ ἐχθροί μου, 
 ἀποστραφείησαν καί καταισχυνθείησαν σφόδρα διὰ τάχους. 
 
 
 Ἐπηκόου τυχὼν τοῦ κυρίου, ἐπιστρέφει πάλιν πρὸς τὸν θεὸν τὴν εὐχὴν καὶ
 παρακαλεῖ μὴ μόνον ἀναχωρῆσαι αὐτοῦ τοὺς ἐχθρούς, ἀλλὰ καὶ αἰσχύνην καταχέασθαι
 θεασαμένους τὴν ἐπιβουλὴν ἑαυτῶν ἄπρακτον γεγενημένην διὰ τῆς τοῦ
 ἐπιβουλευθέντος ἐν θεῷ σωτηρίας· καὶ ταραχθῆναι αὐτοὺς εὔχεται καὶ σφόδρα τοῦτο
 παθεῖν, τουτέστι σφοδρῶς ταραχθῆναι, ὃ πάντως που αὐτοὺς κατὰ τὸν καιρὸν τῆς
 δικαιοκρισίας ἐκδέχεται. καὶ τοῦτο δὲ αὐτοῖς συμβῆναι διὰ τάχους εὔχεται
 καταισχυνομένους ἐπὶ τῇ τοῦ πεσόντος ἀναστάσει καὶ τῇ τοῦ ταπεινωθέντος ὑψώσει
 νικῆς τε τοῦ πάλαι πρὸς αὐτῶν νενικημένου.

Κύριε, ὁ θεός μου, ἐπὶ σοὶ ἤλπισα· 
 σῶσόν με ἐκ πάντων τῶν διωκόντων με, καὶ ῥῦσαί με, 
 μήποτε ἁρπάσῃ ὡς λέων τὴν ψυχήν μου 
 μὴ ὄντος λυτρουμένου μηδὲ σώζοντος. 
 
 
 
 Ἐπὶ σοί , φησίν, ἤλπισα, ὁ
 θεός · οὐ γὰρ ἐπ’ ἄνθρωπον οὐδὲ ἐπὶ λογισμοῖς καὶ συμβουλείαις
 ἀνθρώπων τὴν ἐμὴν ἀπήρτισα ἐλπίδα· σὲ δὲ μόνον ἐμαυτοῦ σωτῆρα ἐπιγράφομαι καὶ
 παρὰ σου διασωθῆναι ἀξιῶ ἐ κ πάντων τῶν διωκόντων
 με · οἶδα γὰρ μυρίους ὄντας τοὺς οὐ νῦν μόνον, ἀλλ’ ἀεὶ καὶ διὰ παντός
 με πολεμοῦντας· οὐ γὰρ μόνον ἐπὶ τοῦ παρόντος τὸν ἐμὸν υἱὸν οὐδὲ τὸν τῶν κακῶν
 σύμβουλον Ἀχιτόφελ, ἀλλὰ καὶ πάλαι πρότερον ἐκ νέας ἡλικίας τὸν Σαοὺλ καὶ
 μυρίους ἄλλους, οὐ τοὺς ἐν ἀνθρώποις ὁρωμένους, ἀλλὰ καὶ τοὺς συνεργοῦντας ἐν
 αὐτοῖς ἀοράτους καὶ ἀφανεῖς ἐχθροὺς τῆς ἐμῆς ψυχῆς· καὶ πολεμίους γινώσκω τοὺς
 πάντοτε τὴν ἐν σοὶ τῷ θεῷ μου προκοπὴν διαφθονουμένους· διὸ παρακαλῶ καὶ
 δέομαι, ἐπειδὴ ἐπὶ σοὶ ἤλπισα , ἀλλ’ οὐκ ἐπὶ πλήθει
 στρατοῦ οὐδὲ ἐπὶ δεξιᾷ καὶ βοηθείᾳ φίλων ὑπό τε τῆς σῆς ῥυσθῆναι δεξιᾶς ἐκ
 πάντων τῶν διωκόντων με· εἰδὼς δὲ τὸν πάντων δεινότατον ἐν κακίᾳ δυνατώτατον,
 αὐτὸν δὴ τὸν ἄρχοντα τοῦ αἰῶνος τούτου, περὶ οὖ λέλεκται· ὁ ἀντίδικος ὑμῶν
 διάβολος ὡς λέων ὠρυόμενος, περιέρχεται ζητῶν, τίνα καταπιεῖν, ἐξαιρέτως καὶ
 μάλιστα ῥυσθῆναι ἐξ αὐτοῦ παρακαλῶ, μήποτε ἁρπάσῃ ὡς λέων
 τὴν ψυχὴν μου μὴ ὄντος λυτρουμένου μηδὲ σώζοντος · εἰ γὰρ μὴ σὺ
 παραστῇς μοι βοηθὸς καὶ σωτήρ, οὐδὲν ἂν τὸ κωλύον εἴη καταποθῆναι ὑπὸ τοῦ
 λέοντος, τοῦ δὴ μάλιστα τῆς ἐμῆς ψυχῆς τὴν ἀπώλειαν διψῶντος θηρεῦσαι τε αὐτὴν
 καὶ ἀφαρπάσαι πᾶσαν ποιουμένου σπουδήν.

Κύριε, ὁ θεός μου, εἰ ἐποίησα τοῦτο, 
 εἰ ἔστιν ἀδικία ἐν χερσίν μου, 
 εἰ ἀνταπέδωκα τοῖς ἀνταποδιδοῦσίν μοι κακά, 
 ἀποπέσοιμι ἄρα ἀπὸ τῶν ἐχθρῶν μου κενός. 
 καταδιώξαι ἄρα ὁ ἐχθρὸς τὴν ψυχήν μου, καὶ καταλάβοι 
 καὶ καταπατήσαι εἰς γῆν τὴν ζωήν μου, 
 καὶ τὴν δόξαν μου εἰς χοῦν κατασκηνῶσαι. 
 
 
 Ἕκαστος τῶν ἁγίων καὶ θεοφιλῶν ἀνδρῶν οὐκ ἐπὶ τοῖς αὐτοῖς, ἀλλ’ ἐπὶ διαφόροις
 κατορθώμασιν μεμαρτύρηται· σοφίᾳ μὲν γὰρ διέλαμψε Σολωμῶν, σωφροσύνῃ διέπρεψεν
 Ἰωσήφ, Ἰὼβ ἐν ὑπομονῇ δεινῶν καὶ καρτερίᾳ διαφανὴς γέγονεν. Ἁβραὰμ ἐπίστευσεν
 τῷ θεῷ, καὶ ἐλογίσθη αὐτῷ εἰς δικαιοσύνην· Μωυσῆς πρᾶος ἦν παρὰ πάντας τοὺς
 ἀνθρώπους τοὺς ὄντας ἐπὶ τῆς γῆς· οὕτω δ’ ἂν εἴποις καὶ τοὺς λοιποὺς πάντας
 ἀρετῆς ἐν μέρει μετεσχηκέναι· ὁμοίως τε καὶ τὸν Δαυὶδ ἀνεξίκακον, ἀπόνηρον,
 φιλάνθρωπόν τε καὶ συγνωμονικὸν γεγονέναι. διό φησιν· τοιαῦτα ἐπὶ σοῦ τοῦ μοῦ
 κυρίου ἐν εὐχῇ κατεθρασυνάμην. ὁπόσης δὲ πεπλήρωτο ταῦτα παρρησίας ἐπὶ καθαρῷ
 συνειδότι καὶ πεποιθήσει τοῦ κατορθώματος, οὐδὲ ἔστιν εἰπεῖν. εὐκαίρως τοίνυν
 προτείνει τῷ θεῷ διὰ τῆς προσευχῆς τὴν ἑαυτοῦ ἀμνησικακίαν, ἣν πάντοτε πρὸς
 τοὺς προηδικηκότας ἐπεδέδεικτο, ὡς ἂν καὶ αὐτὸς ἐξαιτούμενος τῶν ἴσων τύχοι
 παρὰ θεοῦ. οὐκ ἠγνόει γὰρ τῷ θείῳ πνεύματι πεφωτισμένος τὴν μέλλουσαν τοῦ
 σωτῆρος ἐπαγγελίαν, τὴν· ἐὰν ἀφῆτε τοῖς ἀνθρώποις τὰ παραπτώματα αὐτῶν, ἀφήσει
 καὶ ὑμῖν ὁ πατὴρ ὑμῶν ὁ οὐράνιος τὰ παραπτώματα ὑμῶν. ἃ δὴ πληρώσας αὐτοῖς
 ἔργοις, εἰκότως παρρησίαν ἄγει· καὶ διά τε αὐτὰ καὶ μετὰ τὴν ἀξιόλογον
 μετάνοιαν καὶ τὴν δι’ ἔργων ἐξομολόγησιν τυγχάνει τὴς ἀφέσεως· διό, εἰ μὴ
 ἀληθεύοιμι, φησίν, περὶ τῆς κατορθωσείσης μοι πρὸς τοὺς προηδικηκότας με
 ἀμνησικακίας, τάδε καὶ τάδε πάθοιμι, ὡσεὶ σαφέστερον ἔλεγεν· μὴ ἐλευθερωθείη ἡ
 ψυχή μου τῆς ἁμαρτίας πρὸ τοῦ θανάτου μηδὲ ἀπολάβοιμι τὴν ἐμαυτοῦ παρὰ σοὶ
 δόξαν πρὸ τῆς τοῦ βίου τελευτῆς· ἀλλὰ καταλεφθείην ἐν αὐταῖς μου ταῖς ἁμαρτίαις
 ὥστε τὴν ζωήν μου καὶ τὴν δόξαν μου τὴν καταπατηθεῖσαν ὑπὸ τῶν ἐχθρῶν κατὰ τὸν
 καιρὸν τῆς ἁμαρτίας μου παραμεῖναί μοι μέχρι τοῦ ἀποστρέψαι με εἰς τὴν γῆν μου
 καὶ μέχρι τοῦ καταβῆναί με εἰς χοῦν θανάτου· εἰ δὲ ἀληθής μοι τυγχάνει ὁ λόγος,
 καὶ γέγονα πρὸς τοὺς προηδικηκότας με ἐλεήμων καὶ ἀνεξίκακος καὶ φιλάνθρωπος
 καὶ συγχωρητικός, δέομαι σου τυχεῖν σωτῆρος καὶ λυτρωτοῦ ἐκ πάντων τῶν
 διωκόντων με. ἀλλ’ εἰ ἅπαξ ποτὲ ὥσπερ ἐν νόσῳ διωλίσθησα καὶ καταπέπτωκα εἰς
 χοῦν τῆς σαρκίνης μου καὶ φθοροποιοῦ ἁμαρτίας, ἀλλὰ μὴ κατασκηνῶσαι καὶ
 ἀπομεῖναι τῷ πτώματι ἀξιῶ, ἀναλαβεῖν δὲ αὐτὴν καὶ ἀνακτήσασθαι ὥστε εἰς τὴν
 προτέραν ἑαυτῆς κατάστασιν τὴν παρὰ σοὶ τῷ θεῷ μου τετιμημένην ἐπανελθεῖν τὴν
 ψυχήν μου.

Ἀνάστηθι, κύριε, ἐν ὀργῇ σου, 
 ὑψώθητι ἐν τοῖς πέρασι τῶν ἐχθρῶν μου· 
 καὶ ἐξεγέρθητι, ὁ θεός μου, ἐν προστάγματι ᾧ ἐνετείλω, 
 καὶ συναγωγὴ λαῶν κυκλώσει σε, 
 καὶ ὑπὲρ ταύτης εἰς ὕψος ἐπίστρεψον. 
 
 
 Σύμμαχον ἑαυτοῦ καὶ βοηθὸν τὸν σωτῆρα ἐπικαλεῖ. ὅρα δέ, ὅτι αὐτοῦ δεῖται
 στρατηγοῦ πρὸς τοσοῦτο στρατόπεδον ἐχθρῶν τῆς ἀντικειμένης δυνάμεως· διὸ
 παρακαλεῖ αὐτὸν ἀναστῆναι μετὰ ἀγανακτήσεως καὶ ὀργῆς τῆς κατὰ τῶν ἐχθρῶν, ὡς
 ἂν αὐτὸς ὁ κύριος δι’ ἑαυτοῦ πρὸς τοὺς ἀφανεῖς καὶ ἀοράτους ἐχθροὺς ἀναδέξοιτο
 πόλεμον. ἐξεγέρθητι, ὁ θεός μου, ἐν προστάγματι, ᾧ
 ἐνετείλω · ὁ γὰρ αὐτός φησι· σὺ ἡμῖν τοῖς ἀνθρώποις ἐνετείλω πρόσταγμα δεδωκὼς ἀγωνίζεσται κατὰ τῶν
 ἀντικειμένων δυνάμεων. σὺ αὐτός, ὁ θεός μου, διὰ σαυτοῦ τοῦτο κατόρθωσον. εἰ
 γὰρ γένοιτο ὑπὸ σοῦ τοῦτο καὶ καθαιρεθεῖεν οἱ δεδηλωμένοι ἐχθροί, τότε δή, τότε
 οὐκ ἐγὼ μόνος τῆς παρὰ σοῦ τεύξομαι σωτηρίας, ἀλλὰ καὶ συναγωγὴ λαῶν κυκλώσει
 σε, ὁπηνίκα τῶν ἐχθρῶν ἐκ ποδῶν ἀρθέντων καὶ τῆς δαιμονικῆς πλάνης ἀπελασθείσης
 τῶν ἐθνῶν γὲνοιτο κλῆσις καὶ τῶν ἐκλεκτῶν συναγωγὴ καταστῇ. τότε γὰρ αὐτός,
 ὥσπερ ἐν χορῷ μέσος γενόμενος τῆς ἑαυτοῦ ἐκκλησίας, ἀναπέμψεις τῷ σαυτοῦ πατρὶ
 τὸν πρέποντα ὕμνον κατὰ τὸ ὑπὸ σοῦ, ὦ κύριε, εἰρημένον· ἀπαγγελῶ τὸ ὄνομά σου
 τοῖς ἀδελφοῖς μου, ἐν μέσῳ ἐκκλησίας ὑμνήσω σε. τὰ δὲ πάντα προφητεύει ὁ Δαυὶδ 
 θείῳ πνεύματι τοῦ σωτῆρος τὴν θεοφάνειαν οὐχ ὑπὲρ ἑαυτοῦ μόνου γενησομένην
 θεσπίζων, ἀλλὰ καὶ ὑπὲρ παντὸς τοῦ τῶν ἀνθρώπων γένους.

Kύριος κρινεῖ λαούς· 
 κρῖνόν με, κύριε, κατὰ τὴν δικαιοσύνην μου 
 καὶ κατὰ τὴν ἀκακίαν μου ἐπ’ ἐμοί. 
 
 
 Ἐπειδὴ γὰρ πᾶν τὸ ποίημα ἄξει ὁ θεὸς εἰς κρίσιν 
 καὶ πάντας δεῖ παραστῆναι τῷ βήματι τοῦ Χριστοῦ. εἰκότως προλαβὼν αὐτὸς ὁ
 κύριος τὴν ἑαυτοῦ παρουσίαν ποιήσεται καὶ καταρτίσει γε αὐτῷ συναγωγὴν ἐξ
 ἐθνῶν· καὶ ὑπὲρ ταύτης ἐπαγγέλλεται καὶ ἐπιστρέψειν αὐτὸ δὴ ἐκεῖνο, ὅθεν καὶ
 ἐλήλυθεν ὕψος καὶ ἅπαντα ποιήσειν. ἐπείπερ μέλλει κρίνειν
 τὴν οἰκουμένην ἐν δικαιοσύνῃ καὶ λαοὺς ἐν εὐθύτητι, μεμαθηκὼς
 τοίνυν ὁ Δαυὶδ ἐκ τοῦ συνόντος αὐτῷ πνεύματος ταῦτα μέλλειν τὸν σωτῆρα ποιεῖν
 φησίν· γενοῦ κἀμοῦ κριτής, ὦ κύριε· μὴ κατὰ τὰς λοιπὰς μου πράξεις, ἀλλὰ κατὰ
 τὴν ἁπλότητά μου καὶ τὴν ἀκακίαν μου καὶ τὴν πάντοτε εἰργασμένην δικαιοσύνην·
 κατὰ γὰρ ταῦτα δέομαι κριθῆναι.

Συντελεσθήτω δὴ πονηρία ἁμαρτωλῶν, 
 καὶ κατευθυνεῖς δίκαιον· 
 ἐτάζων καρδίας καὶ νεφροὺς ὁ θεός. 
 δικαία ἡ βοήθειά μου παρὰ τοῦ θεοῦ 
 τοῦ σῴζοντος τοὺς εὐθεῖς τῇ καρδίᾳ. 
 
 
 Μεγάλην εὐχὴν καὶ ἐπιστημονικὴν διὰ τῶν παρουσῶν φωνῶν ἀνέπεμψεν ὁ προφήτης
 ἀπαρτισμὸν γενέσθαι καὶ συντέλειαν τῆς κακίας τῆς τε τῶν ἁμαρτωλῶν πονηρίας
 ἀφανισμόν· ἵδρυσιν δὲ καὶ βεβαιότητα καὶ στηριγμὸν τοῦ δικαίου πρὸς τὸν μηκέτι
 αὐτὸν κλυδωνίζεσθαι μηδὲ χειμάζεσθαι. εἶτ’ ἐπειδὴ περὶ δικαιοσύνης θεοῦ καὶ
 δικαιοκρισίας τὰ προκείμενα διελάλησεν, ἀκολούθως ἑξῆς παιδεύει, ὅτι μόνος
 ἐστὶν αὐτὸς ὁ τῶν ὅλων κριτὴς δυνάμενος δικαίαν ποιεῖσθαι τὴν τῶν ἁμαρτωλῶν καὶ
 δικαίων κατάκρισιν, ἐπειδὴ μόνος αὐτὸς ἐστιν ἐτάζων καρδίας
 καὶ νεφρούς , καὶ κατὰ τὸν ἀκριβῆ λόγον μόνος αὐτὸς ἂν εἴη δίκαιος
 ἀποδιδοὺς ἑκάστῳ κατὰ τὰ ἔργα αὐτοῦ καὶ τοῦ κατ’ ἀξίαν ἑκάστῳ ἀπονεμητικὸς
 τυγχάνων· ἄνθρωπος μὲν γὰρ εἰς πρόσωπον ἀποβλέπων 
 καὶ τὰ φαινόμενα κρίνων τὰ δὲ ἐν βάθει καρδίας λανθάνοντα μὴ δυνάμενος
 ἀναπτύσσειν οὐκ ἂν γένοιτο ἀκριβὴς καὶ δίκαιος κριτής· ὁ δὲ κύριος αὐτὸς ὁ τοῦ
 θεοῦ υἱὸς κριτικὸς ὢν ἐνθυμήσεων καὶ ἐννοιῶν καρδίας, οὗ οὐκ ἔστι κτίσις ἀφανὴς ἐνώπιον αὐτοῦ · αὐτός ἐστιν περὶ οὗ καὶ νῦν
 λέλεκται ἐτάζων καρδίας καὶ νεφροὺς ὁ θεὸς δίκαιος.
 εἶτα τοιοῦτον τὸν θεὸν εἶναι διδάξας ἀνακαλύπτει ἑαυτοῦ τὴν καρδίαν καὶ
 πεπαρρησιασμένως συνειδότι φησίν· ἡ βοήθειά μου παρὰ τοῦ
 θεοῦ τοῦ σώζοντος τοὺς εὐθεῖς τῇ καρδίᾳ . ἀγαθὰς ἑαυτῷ ὑπογράφων
 αἰτίας διὰ τὸν ἐτάζοντα καρδίας καὶ νεφρούς , ἅτε
 πεποιθώς, ὅτι οὐδὲν σκολιὸν εἶχεν ἐν τῇ ἑαυτοῦ καρδίᾳ. θαρρῶ, γάρ φησιν, τῇ τοῦ
 κριτοῦ δικαιοσύνῃ, ὅτι διὰ ταῦτα ἔσται μοι τις ἔλεος καὶ βοήθεια παρὰ τοῦ θεοῦ τοῦ σώζοντος τοὺς εὐθεῖς τῇ καρδίᾳ .

Ἰδοὺ ὠδίνησεν ἀδικίαν, 
 συνέλαβε πόνον καὶ ἔτεκεν ἀνομίαν· 
 λάκκον ὤρυξεν καὶ ἀνέσκαψεν αὐτὸν 
 καὶ ἐμπεσεῖται εἰς βόθρον, ὃν εἰργάσατο. 
 ἐπιστρέψει ὁ πόνος αὐτοῦ εἰς κεφαλὴν αὐτοῦ, 
 καὶ ἐπὶ κορυφὴν αὐτοῦ ἡ ἀδικία αὐτοῦ καταβήσεται. 
 
 
 Ταῦτα μοι δοκεῖ ῥητῶς κατὰ τὴν λέξιν πεπληρῶσθαι ἐπὶ τὸν Ἀχιτόφελ· κατὰ γὰρ τὸν
 καιρὸν τῆς τοῦ Χουσὶ συμβουλείας ἐκπεσὼν αὐτὸς τοῦ σκοποῦ, ὡς ἂν
 παρευδοκιμηθεὶς καὶ μὴ οἷός τε φέρειν τὸν φθόνον, ἀλλὰ προορῶν, ἅτε δεινὸς ὤν
 καταστοχάζεσθαι τὸ μέλλον, ὡς προδέδοται τὰ τοῦ Ἀβεσσαλὼμ πράγματα, μέλλει τε
 ὅσον οὕπω καὶ αὐτὸς ὑποχείριος γίνεσθαι τῷ Δαυὶδ ἀπαλλάττεται καὶ γενόμενος ἐν
 τῇ ἑαυτοῦ οἰκίᾳ, ἀγχόνῃ ἑαυτὸν παραδίδωσιν καὶ πάντα ὅσα τοῖς αὐτοῦ λόγοις
 ὠδίνησεν συναγαγὼν καὶ συλλαβὼν ἐν τῇ ἑαυτοῦ διανοίᾳ σπέρματα πονηρίας κατὰ τοῦ
 Δαυίδ · ταῦτα ἐπ’ ὀλέθρῳ τῷ ἑαυτοῦ ἀπέτεκεν καὶ εἰς ὃν ὤρυξεν λάκκον καὶ ἀνέσκαψεν ἑτέρους ἐμβαλεῖν μηχανώμενος, εἰς
 τοῦτον αὐτὸς περιτέτραπται· ἀλλὰ καὶ τὴν ἑαυτοῦ κεφαλὴν τὴν ἑαυτοῦ κακίαν ἀπωμόρξατο. περιέχουσι καὶ καθολικὸν
 λόγον αἱ προκείμεναι φωναί, ὡς παντὸς τοῦ δόλους ἐν τῇ ἑαυτοῦ ψυχῇ κατὰ τοῦ
 πέλας μηχανωμένου ἀδικεῖν τε ἑτέρους βουλομένου καὶ λάκκον ἀπωλείας ἑτέροις ὀρύττοντος ,
 ταῦτα πάντα καθ’ ἑαυτοῦ ἐργαζομένου καὶ ἑκάστου ἡ κακία εἰς
 τὴν κεφαλὴν αὐτοῦ καὶ ἐπὶ κορυφὴν αὐτοῦ καταβήσεται · ἕκαστος γὰρ δι’
 ὧν ἠργάσατο ἐν ἡμέρᾳ κρίσεως τήν καθ’ ἑαυτοῦ ψῆφον ἐπάξει τοὺς πόνους τῶν
 καρπῶν αὐτοῦ ἀποληψόμενος.

Ἐξομολογήσομαι κυρίῳ κατὰ τὴν δικαιοσύνην αὐτοῦ 
 καὶ ψαλῶ τῷ ὀνόματι κυρίου τοῦ ὑψίστου. 
 
 
 Ἐγώ, φησίν, ὁ μηδενὶ λάκκον ὀρύξας , ὁ κατὰ μηδενὸς
 πώποτε ἀνομίαν μηδὲ πονηρὰν βουλὴν συσκευασάμενος, ἀλλὰ ἢ κατὰ τῶν ἐχθρῶν τὸ
 ἀνεξίκακον καὶ φιλάνθρωπον καὶ μακρόθυμον ἔργοις ἐπιδεδειγμένος, διὰ ταῦτα
 πιστεύω κατὰ τὸν τῆς κρίσεως καιρὸν,ß ἐν ἡμέρᾳ τῆς τῶν ἀσεβῶν ἀπωλείας ἐξομολογήσασθαι κυρίῳ κατὰ τὴν δικαιοσύνην αὐτοῦ καὶ τὰ
 προσόντα μοι εἰς ἀπολογίαν ὡς ἐν δικαιωτηρίῳ τοῦ θεοῦ προάξειν, ἀλλὰ καὶ ψαλῶ τῷ ὀνόματι κυρίου τοῦ ὑψίστου πιστεύων καὶ
 καταξιωθήσεσθαι ἐν χορῷ τῶν παρ’ αὐτῷ σωθησομένων εὑρεθείς.

Εἰς τὸ τέλος, ὑπὲρ τῶν ληνῶν· 
 ψαλμὸς τῷ Δαυιδ . 
 
 
 Ἐνταῦθα εἰς τὸ τέλος εἴρηται διὰ τὸ ἐπὶ συντελείᾳ
 τῶν αἰώνων τέλους τετυχηκέναι τὰ ἐν τῷ παρόντι ψαλμῷ πεπροφητευμένα· ὑπὲρ δὲ τῶν ληνῶν διὰ τοὺς
 ἐν πάσῃ τῇ γῇ συστάντας λαοὺς καὶ τὰς ἐκκλησίας τοῦ θεοῦ, ἅσπερ ὁ λόγος ληνοὺς
 ἀλληγορικῶς ἀποκαλεῖν εἴωθεν· πάλαι μὲν οὖν ὁπηνίκα εἷς ἦν ὁ λαὸς ὁ καλούμενος
 Ἰσραὴλ ἀμπελὼν ἐχρημάτιζεν οὗτος καὶ ὁ νεὼς, ὁ
 παρ’ αὐτοῖς πύργος 
 προλήνιόν τε τὸ πρὸ τοῦ νεῶ θυσιαστήριον κατὰ τὴν
 τοῦ Ἡσαίου προφητείαν. ἀλλὰ νῦν οὐ μιᾶς ληνοῦ, πλειόνων δὲ ληνῶν ὁ λόγος μνημονεύει διὰ τὰ πολλὰ θυσιαστήρια τὰ καθ’ ὅλης τῆς
 γῆς διὰ Χριστοῦ ἐν ταῖς ἐκκλησίαις αὐτοῦ συνεστῶτα. διὸ καὶ ἐν πγ` ψαλμῷ ὑπὲρ τῶν ληνῶν ἐπιγεγραμμένῳ καὶ αὐτῷ πολλὰ
 θυσιαστήρια καὶ πλεῖστα σκηνώματα καὶ αὐλαὶ πολλαὶ θεσπίζονται κατὰ τὸ ὡς ἀγαπητὰ τὰς σκηνώματά σου, κύριε τῶν δυναμέων. ἐπιποθεῖ καὶ
 ἐκλείπει ἡ ψυχή μου εἰς τὰς αὐλὰς τοῦ κυρίου , καὶ τούτοις ἑξῆς
 λέλεκται· τὰ θυσιαστήριά σου, κύριε τῶν δυναμέων ·
 δι’ ὧν ἄντικρυς τὰ καθ’ ὅλης τῆς γῆς ἐν ταῖς ἐκκλησίαις τοῦ θεοῦ ἱδρυμένα
 θυσιαστήρια δηλοῦται· ὅθεν καὶ αὐτὸς ὑπὲρ τῶν ληνῶν 
 τὴν προγραφὴν περιέχει.

Κύριε ὁ κύριος ἡμῶν, ὡς θαυμαστὸν τὸ ὄνομά σου ἐν πάσῃ τῇ γῇ, 
 ὅτι ἐπήρθη ἡ μεγαλοπρέπειά σου ὑπεράνω τῶν οὐρανῶν. 
 ἐκ στόματος νηπίων καὶ θηλαζόντων κατηρτίσω αἶνον 
 ἕνεκα τῶν ἐχθρῶν σου, 
 τοῦ καταλῦσαι ἐχθρὸν καὶ ἐκδικητήν. 
 
 
 Καὶ πῶς ἐν πάσῃ τῇ γῇ τὸ πάλαι μηδενὶ γινωσκόμενον
 ὄνομα τοῦ κυρίου θαυμαστὸν κατέστη, διασαφεῖ λέγων ἑξῆς· ὅτι ἐπήρθη ἡ μεγαλοπρέπειά σου ὑπεράνω τῶν οὐρανῶν · καὶ τὸ
 ἐπιλεγόμενον δὲ τρίτον ἐν τῷ ἐκ στόματος νηπίων καὶ
 θηλαζόντων κατηρτίσω αἶνον ἔχοι ἂν συμφωνίαν πρὸς τὸ συναγωγὴ λαῶν κυκλώσει σε · τὴν γὰρ νέαν καὶ καινὴν
 συναγωγὴν τῶν κυκλούντων τὸν θεὸν μετὰ τὴν εἰς ὕψος ἀνάληψιν αὐτοῦ ἐκ νηπίων
 ψυχῶν καὶ θηλαζόντων συνεστάναι διδάσκει οὕτω καλὼν τοὺς ἀναγεγραμμένους ἐν
 Χριστῷ λαούς· εἰς ὕψος γὰρ ἀναβὰς μετὰ τὴν εἰς ἀνθρώπους κάθοδον ὁ διὰ τῆς
 προφητείας παριστάμενος κύριος κατηρτίσατο ἑαυτῷ ἐπὶ τῆς γῆς· τὴν τῶν λαῶν
 συναγωγήν ἐκ νηπίων καὶ θηλαζόντων αὐτὴν
 συστησάμενος. καὶ οὐκ ἐν γωνία που γῆς τοῦτο ἔπραξεν, ἀλλὰ καθόλης τῆς
 οἰκουμένης ἐν πᾶσι τοῖς ἔθνεσιν τὰς ἑαυτοῦ συστησάμενος ἐκκλησίας· νηπίους δὲ καὶ θηλαζόντας 
 τοὺς εἰς τὸν Χριστὸν πεπιστευκότας φησὶν καὶ τὸν νέον αὐτοῦ λαόν· καὶ τοῦτο
 σαφῶς ἐδίδαξεν αὐτὸς ὁ σωτὴρ ἐν τῷ εὐαγγελίῳ ὁπήνικα εἰσιόντος αὐτοῦ εἰς
 Ἱεροσόλυμα καὶ εἰς τὸν ναὸν αἶνον καὶ τὰ νήπια σὺν τοῖς ὄχλοις ἀνέπεμπον
 φάσκοντα· ὡσαννὰ ἐν τοῖς ὑψίστοις εὐλογημένος ὁ ἐρχόμενος
 ἐν ὀνόματι κυρίου · πεπληρῶσθαί φησιν ἀποκρινάμενος τοῖς ἀγανακτοῦσιν
 ἀρχιερεῦσιν· οὐδέποτε, γάρ φησιν, ἀνέγνωτε, ὅτι ἐκ στόματος νηπίων καὶ θηλαζόντων τῶν κατηρτίσω
 αἶνον καὶ μήποτε τὸ ἕνεκα τῶν ἐχθρῶν
 σου καθ’ ἑτέραν ἐκδοχὴν τὴν ἀναφορὰν ἔχει εἰς αὐτοὺς ἐκείνους τοὺς
 ἀρχιερεῖς καὶ φαρισαίους· ἐχθρὸς δὲ καὶ ἐκδικητὴς οὕτος ἦ ὁ ἐν τῷ πρὸ τούτου
 ψαλμῷ ἀφωρισμένος μετὰ τοὺς λοιποὺς ἐχθροὺς λέων 
 ὠνομασμένος· τὸ οὖν μέγιστον θαῦμα τοῦτο ἦν, ὅτι ὁ τοσοῦτος ἐχθρός τε καὶ λέων
 ὁ ἄρχων τοῦ αἰώνος τούτου δὶα νηπίων καὶ θηλαζόντων 
 καθαιρεῖσθαι ἤγγελεν, οὗ μετὰ τὴν καθαίρεσιν ἐν πάσῃ τῇ γῇ θαυμαστὸν ἐγίνετο τὸ
 ὄνομα τοῦ κυρίου. ἐχθρὸς δὲ ἦν καὶ ἐκδικητὴς οὗτος. ἐπείπερ τὰ μὲν πρῶτα ἐνεδρεύει
 ἐπιβουλεύων καὶ εἰς ἁμαρτίας ἀποσύρων τὰς τῶν ἀνθρώπων ψυχάς. μετὰ δὲ τὸ
 ὑποσκελίσαι καὶ καταβαλεῖν αὐτὰς ὁ αὐτὸς ἔπεισι τιμωρούμενος καὶ κολάζων τοὺς
 ἡμαρτηκότας καίπερ αὐτὸς αὐτοῖς γεγονὼς τοῦ ὀλίσθου αἴτιος πάλιν τε
 κατήγορος.

Ὅτι ὄψομαι τοὺς οὐρανοὺς ἔργα τῶν δακτύλων σου, 
 σελήνην καὶ ἀστέρας, ἃ σὺ ἐθεμελίωσας. 
 τί ἐστιν ἄνθρωπος, ὅτι μιμνήσκῃ αὐτοῦ, 
 ἢ υἱὸς ἀνθρώπου, ὅτι ἐπισκέπτῃ αὐτόν; 
 
 
 Ἀποθαυμάζει τὸ θεῖον πνεῦμα καὶ εὔχεται τοῦ θαυμασμοῦ λέγων· οὐρανοὺς μὲν ὁρῶ τοὺς τὸν σύμπαντα κόσμον περιέχοντας·
 ὁρῶ δὲ καὶ σελήνην καὶ ἄστρα , καὶ ταῦτα πάντα
 γνωρίζω τῇ φύσει ὄντα μεγάλα καὶ θαυμαστὰ τῆς ὅλης δημιουργίας μέρη· ἀλλ’ ὅμως,
 καίπερ ὄντα τοιαῦτα, οἶδα, ὅτι βραχύτατα τῶν σῶν ἔργων τυγχάνει. ἔργα γοῦν ἐστι
 ταῦτα τῶν σῶν δακτύλων, οὐχὶ δὲ χειρῶν οὐδὲ μεγάλης τινὸς δυνάμεως· ἀλλ’, ὡς ἂν
 εἴποι τις, ἄκρων δακτύλων τροπικῶς οὕτως τῶν δυνάμεων ὀνομαζομένων τοῦ θεοῦ,
 δι’ ὧν τὰ αἰσθητὰ καὶ ὁρώμενα δημιουργήματα συνεστήσατο.

Δόξῃ καὶ τιμῇ ἐστεφάνωσας αὐτόν. 
 
 
 Πῶς δόξῃ καὶ τιμῇ τὸν ἄνθρωπον ἐστεφάνωσεν ὁ ὅλων
 θεός, νοήσεις, ὅτι ἐπὶ μόνου τοῦ ἀνθρώπου ἀναγέγραπται εἰρηκὼς ὁ θεός· ποιήσωμεν ἄνθρωπον κατ’ εἰκόνα ἡμετέραν καὶ καθ’
 ὁμοίωσιν · καὶ ἐποίησεν αὐτόν. καὶ ἐπιφανειῶν κατηξίωσεν ἑαυτοῦ καὶ
 σάρκα περιβεβλημένῳ ὁμιλίας θείας μετέδωκεν. τότε μὲν δι’ ἀγγέλων, τότε δὲ καὶ
 αὐτὸς δι’ ἑαυτοῦ τοῖς ἁγίοις ὀφθεὶς καὶ χρηματίσας· καὶ ἔτι πρὸς τούτοις θείου
 πνεύματος καὶ δυνάμεως οὐρανίου μέτοχον αὐτὸν ἀνέδειξεν ὼς τὰ μέλλοντα
 προαγορεύειν καὶ νόσους παντοίας θεραπεύειν, ἤδη δὲ καὶ νεκροὺς ἐγείρειν· ὁποῖα
 προφῆται καὶ ἀπόστολοι πεποιηκέναι ἱστοροῦνται· εἲ δὲ ἅπασιν τοῖς λεχθεῖσιν
 προσθείης τοῦ μονογενοῦς υἱοῦ τοῦ θεοῦ τὴν ἔνσαρκον οἰκονομίαν, ὄψει πῶς
 εἴρεται δόξῃ καὶ τιμῇ ἐστεφάνωσας αὐτόν , δηλάδη ὅτι
 τὸν ἄνθρωπον.

Καὶ κατέστησας αὐτὸν ἐπὶ τὰ ἔργα τῶν χειρῶν σου, 
 πάντα ὑπέταξας ὑποκάτω τῶν ποδῶν αὐτοῦ, 
 πρόβατα καὶ βόας πάσας, 
 ἔτι δὲ καὶ τὰ κτήνη τοῦ πεδίου, 
 τὰ πετεινὰ τοῦ οὐρανοῦ καὶ τοὺς ἰχθύας τῆς θαλάσσης, 
 τὰ διαπορευόμενα τρίβους θαλασσῶν. 
 
 
 Εἰπὼν ὁ θεός· ποιήσωμεν ἄνθρωπον κατ’ εἰκόνα ἡμετέραν καὶ
 καθ’ ὁμοίωσιν , προσέθηκεν τῷ λόγῳ φήσας· καὶ
 ἀρχέτωσαν τῶν ἰχθύων τῆς θαλάσσης καὶ τῶν πετεινῶν τοῦ οὐρανοῦ καὶ τῶν
 κτηνῶν καὶ πάσης τῆς γῆς, καὶ πάντων τῶν ἑρπετῶν τῶν ἑρπόντων ἐπὶ τῆς γῆς.
 ἐπιλέγει τε ἡ γραφή· αὐξάνεσθε καὶ πληρώσατε τὴν
 γῆν, καὶ κατακυριεύσατε αὐτῆς . καὶ κατὰ τοῦτο δ’ οὖν πάλιν· δόξῃ καὶ τιμῇ ἐστεφάνωσας αὐτὸν χαρισάμενος αὐτῷ
 λογικὴν δύναμιν καὶ ψυχὴν νοερὰν καὶ ἀσώματον, δι’ ἣν κατ’
 εἰκόνα θεοῦ εἴρηται· ταύτῃ γὰρ ὡς ἂν τῷ θεῷ ἀφωμοιωμένη τὴν κατὰ
 πάντων ἀρχὴν ἐδωρήσατο καὶ ἐν τούτῳ τῆς θεικῆς εἰκόνος τὴν δύναμιν ἐν αὐτῇ
 χαρακτηρίσας· ὡς γὰρ βασιλεὺς πάντων τῶν ὅλων τυγχάνει θεòς κατὰ τὸ ὅμοιον καὶ
 τῇ ἐν ἀνθρώπῳ λογικῇ ψυχῇ τὴν εἰκόνα τῆς αὐτοῦ βασιλείας τε καὶ ἀρχῆς δεδώρεται
 καταστήσας αὐτὴν ἄρχειν τῶν ἐπὶ γῆς ἁπάντων· αὐτίκα γοῦν ὑποχείρια καὶ δοῦλα τῇ
 ἐν ἀνθρώπῳ λογικῇ δυνάμει οὐ τὰ ἐπὶ γῆς μόνα χερσαῖα ζῶα καθέστηκεν, ἀλλὰ καὶ
 ἐν βυθοῖς θαλάσσης καὶ ἐν τῷ ἀναπεπταμένῳ ἀέρι, ἃ δὴ πετεινὰ οὐρανοῦ ὠνόμασεν.
 ἐπειδὴ δὲ περὶ τῶν οὐρανῶν λέλεκταί που· καὶ σὺ κατ’ ἀρχάς,
 κύριε, τὴν γῆν ἐθεμελίωσας, καὶ ἔργα τῶν χειρῶν σού εἰσιν οἱ
 οὐρανοί , ἐπίστησον μήποτε ἀπορρήτως τὴν μέλλουσαν ἐν οὐρανοῖς διατριβὴν
 τῶν ἀπὸ γῆς ἐκεῖσε μεθισταμένων σημαίνῃ· εἰ γὰρ ἔργα τοῦ θεοῦ εἰσιν οἱ οὐρανοί, ἐνταῦθα
 δὲ λέγεται· καὶ κατέστησας αὐτὸν ἐπὶ τὰ ἔργα τῶν χειρῶν
 σου , σαφῶς ὁ λόγος παρίστησιν, ὅτι καὶ ἐπὶ τοὺς οὐρανοὺς κατέστησεν
 αὐτόν, δηλαδὴ τὸν ἄνθρωπον, ὁ τῶν ὅλων θεός. πῶς δὲ καὶ πότε ταῦτα ἔσται; ἢ
 ὅταν μέλλῃ βασιλείαν οὐρανῶν κληρονομεῖν κατὰ τὰς ἐπηγγελμένας ἐλπίδας καὶ τὸ
 ῥηθὲν ὑπὸ τοῦ ἀποστόλου· κληρονόμοι μὲν θεοῦ, συγκληρονόμοι
 δὲ Χριστοῦ . οὕτω δὲ νοήσῃς πάλιν, πῶς πάντα ὑπέταξεν ὑποκάτω τῶν
 ποδῶν αὐτοῦ· εἰ γὰρ τὰ ἐπὶ γῆς τέως ἐπὶ τοῦ παρόντος ὑποτέτακται ἀνθρώποις,
 πρόβατα καὶ βόες καὶ κτήνη, πετεινά τε καὶ ἰχθύες, ἀπόκειται δὴ αὐτοῖς
 ἰσάγγελος βίος ἐν κατ’ οὐρανὸν τοῦ θεοῦ πόλει, ὅτε γενόμενος ἄνθρωπος ἐν τῇ
 βασιλείᾳ τῶν οὐρανῶν καὶ καταστὰς ἐπὶ τὰ ἔργα τῶν χειρῶν
 τοῦ θεοῦ, θεωρὸς ἔσται αὐτῶν τε τῶν οὐρανῶν, σελήνης τε καὶ ἀστέρων καὶ
 τῶν ἐν οὐρανοῖς ἁπάντων. ἐν δὲ τῇ πρὸς Ἑβραίους ἐπιστολῇ ἐπὶ τὸν σωτῆρα
 ἐξειληφὼς ὁ λόγος καὶ τό· πάντα ὑπέταξας ὑποκάτω τῶν ποδῶν
 αὐτοῦ εἰς τὸν μέλλοντα αἰῶνα προσάγει τὴν διάνοιαν. μετὰ γὰρ τὴν
 συντέλειαν τοῦ παρόντος βίου τοῦ νέου αιῶνος ἐπιστησομένου, καθ’ ὃν ἡ βασιλεία
 τῶν οὐρανῶν καὶ ἡ δευτέρα τοῦ σωτῆρος ἡμῶν καὶ ἔνδοξος θεοφάνεια προσδοκᾶται,
 πάντα ὑποτάσσεται κατὰ τὴν φήσασαν πρὸς αὐτὸν τοῦ πατρὸς ἐπαγγελίαν· κάθου
 ἐκ δεξιῶν μου, ἕως ἂν θῶ τοὺς ἐχθρούς σου ὑποπόδιον τῶν
 ποδῶν σου .

Εἰς τὸ τέλος, ὑπὲρ τῶν κρυφίων τοῦ υἱοῦ· 
 ψαλμὸς τῷ Δαυίδ . 
 ’Εξομολογήσομαί σοι, κύριε, ἐν ὃλῃ καρδίᾳ μου, 
 διηγήσομαι πάντα τὰ θαυμάσιά σου. 
 
 
 Σαφῶς ἐνταῦθα τῆς προφητείας υἱοῦ μνημονευούσης, εἰ καὶ ἐν πλείοσιν μαρτυρίαις
 αὐτὸς τοῦ θεοῦ ἀναγορεύοιτο υἱός, ὅμως ἀρκείσθω ἡ αὐτοῦ τοῦ πατρὸς μαρτυρία ἡ
 φήσασα ἐξ οὐρανῶν· οὗτος ἐστιν ὁ υἱός μου ἀγαπητός, ἐν ᾧ
 ηὐδόκησα . εὕρηται τοίνυν ὁ υἱóς· εἰρημένου δὲ τούτου οὐκ ἂν εἴη
 δυσχερὲς τὸν θάνατον αὐτοῦ νοεῖν οὐδὲ τὰ λοιπὰ κρύφια αὐτοῦ. πολλὰ δὲ ταῦτα ἦν,
 ἐπειδὴ καὶ ἡ ἐξ ἁγίου πνεύματος διὰ παρθένου γένεσις κρύφιος ἦν, καὶ αὐτὸς ὁ
 τοῦ θεοῦ λόγος ὁ σαρκὶ γενηθεὶς κρύφιος ἦν, κρύφιος δὲ περιέχων λόγους, καὶ
 πᾶσαι αὐτοῦ αἱ παράδοξοι καὶ θαυματουργοὶ δυνάμεις· ἐπισφραγίσμα δὲ τῶν κρυφίων
 καὶ ὁ θάνατος ἦν αὐτοῦ. ἥ τε εἰς ᾅδου καθόδος καὶ τὰ αὐτόθι αὐτῷ
 καταπεπραγμένα, ἥτε ἐκ νεκρῶν ἀναβίωσις καὶ ἐπὶ πᾶσιν ἡ εἰς οὐρανοὺς ἀνάληψις·
 οὐκ ἀλλότρια δὲ τυγχάνει τῶν κρυφίων τοῦ υἱοῦ καὶ τὰ ἐμφερόμενα ἐν τῷ ψαλμῷ, ἃ
 κατὰ μέρος ἐσόμεθα διηγούμενοι.

Ἐξομολογήσομαί σοι, κύριε, ἐν ὅλῃ καρδίᾳ μου, 
 διηγήσομαι πάντα τὰ θαυμάσιά σου· 
 εὐφρανθήσομαι καὶ ἀγαλλιάσομαι ἐν σοί, 
 ψαλῶ τῷ ὀνόματί σου, ὕψιστε. 
 Ἐν τῷ ἀποστραφῆναι τὸν ἐχθρόν μου εἰς τὰ ὀπίσω 
 ἀσθενήσουσιν καὶ ἀπολοῦνται ἀπὸ προσώπου σου. 
 
 
 Τὰ ὅμοια ἂν εὕροις καὶ ἐν τοῖς εὐαγγελίοις ἐν οἷς ἀναγέγραπται εἰρηκὼς αὐτὸς ὁ
 σωτήρ· ἐξομολογήσομαί σοι, πάτερ, κύριε τοῦ οὐρανοῦ καὶ
 τῆς γῆς, ὅτι ἀπέκρυφας ταῦτα ἀπὸ σοφῶν καὶ συνετῶν καὶ ἀπεκάλυψας αὐτὰ
 νηπίοις · θέα γοῦν, ὅπως καὶ ἐν τοῦς περὶ κρυφίων ἐξομολογεῖται τῷ
 πατρὶ αὐτοῦ ὁ σωτήρ· καὶ ἐν τῷ ψαλμῷ δὲ περὶ τῶν αὐτῶν ἀναπέμπει τὴν
 ἐξομολόγησιν τουτέστι τὴν εὐχαριστίαν· λέγει δ’ οὖν ἑξῆς προϊών· διηγήσομαι πάντα τὰ θαυμάσιά σου · μετὰ γὰρ τὴν
 εὐχαριστίαν, ἣν ὑπὲρ τῆς ἡμετέρας ἀνέπεμψεν σωτηρίας, τὴν διδασκαλίαν πρὸς ἡμᾶς
 αὐτοὺς ποιεῖται τῶν τοῦ πατρὸς θαυμασίων, ἀλλὰ καὶ ταύτην ποιήσασθαι
 ἐπαγγειλάμενος ἀκολούθως ἐπιλέγει· εὐφρανθήσομαι καὶ
 ἀγαλλιάσομαι ἐν σοί , καὶ ἔπρεπέν γε τὸν υἱὸν τοῦ θεοῦ ἐπαναβεβηκότα
 πᾶσαν τὴν κτίσιν ἐπὶ μόνῃ τῇ θέᾳ τῆς τοῦ πατρὸς θεότητος εὐφραίνεσθαι καὶ ἐπ’
 αὐτῷ μόνῳ ἀγαλλιᾶν· ψαλῶ τῷ ὀνόματί σου, ὕψιστε ·
 μόνῳ γὰρ αὐτῷ ὡς ἂν υἱῷ ἡ γνῶσις πάρεστιν· τούτοις πᾶσιν ἀρρήτου καὶ
 ἀκατονομάστου ὀνόματος τῆς πατρικῆς θεότητος, ἅτε δὴ μόνῳ γινώσκοντι τὸν ἑαυτοῦ
 πατέρα· οὗτος δὲ ἦν ὁ ὕψιστος θεός· ταῦτα δὲ μάλιστα, φησί, ποιήσω ἐν τῷ ἀποστραφῆναι τὸν ἐχθρὸν μου εἰς τὰ ὀπίσω. τίς δὲ
 ἦν οὗτος ἢ ὁ τῆς ζωῆς ἐχθρὸς θάνατος, περὶ οὗ λέλεκται·  ἔσχατος ἐχθρὸς καταργεῖται ὁ θάνατος · ἔσται δὲ αὐτοῦ κατάργησις,
 ἐπειδ’ ἂν εἰς τὰ ὀπίσω ἀποστραφῇ · ὀπίσω δὲ ποῦ ἢ εἰς τὴν πρώτην αὐτοῦ κατάστασιν· ὅτε μὴ
 ὑφιστήκει, ὁ γὰρ θεὸς θάνατον οὐκ ἐποίησεν, φθόνῳ δὲ διαβόλου θάνατος εἰσῆλθεν
 εἰς τὸν κόσμον  · ἐπειδ’ ἂν τοίνυν εἰς τὰ ὀπίσω 
 χωρήσας ὁ θάνατος μηκέτι ἦτοι τηνικαῦτα καὶ οἱ λοιποὶ πάντες ἐχθροὶ καὶ
 πολέμιοι τοῦ σοῦ λόγου ἀσθενήσουσιν καὶ ἀπολοῦνται ἀπὸ προσώπου σου.

Καὶ ἐλπισάτωσαν ἐπὶ σὲ οἱ γινώσκοντες τὸ ὄνομά σου, 
 ὅτι οὐκ ἐγκατέλειπες τοὺς ἐκζητοῦντάς σε, κύριε. 
 
 
 Ὁ κριτὴς αὐτὸς γέγονε καταφυγὴ τῷ κατὰ τὸν πρῶτον βίον τὴν στενὴν καὶ
 τεθλιμμένην ὡδευκότι πένητι καὶ τῷ μακαριζομένῳ πτωχῷ τῷ πνεύματι· τοῦτ’ αὐτὸ
 μεμαθηκότες οἱ γινώσκοντες τὸ ὄνομά σου, καὶ ὅτι τοὺς ἐκζητοῦντάς σε νῦν ἐν τῷ
 καιρῷ τῆς σῆς δικαιοκρισίας οὐκ ἐγκαταλείψεις, ἐντεῦθεν ἤδη ἐλπιζέτωσαν ἐπὶ δὲ
 πάσας θλίψεις προθύμως ὑπομένοντες διὰ τὴν παρὰ σοὶ τεταμιευμένην αὐτοῖς
 ἀμοιβήν.

Ἐνεπάγησαν ἔθνη ἐν διαφθορᾷ, ᾗ ἐποίησαν, 
 ἐν παγίδι ταύτῃ, ᾗ ἔκρυψαν, συνελήφθη ὁ ποῦς αὐτῶν· 
 γινώσκεται κύριος κρίματα ποιῶν, 
 ἐν τοῖς ἔργοις τῶν χειρῶν αὐτοῦ συνελήφθη ὁ ἁμαρτωλός. 
 
 
 Ἔθνη ὀνομάζει ἐνταὺθα τοὺς ἐν πᾶσι τοῖς ἔθνεσιν ἐν ἀπιστίᾳ μεμενηκότας καὶ τῷ
 λόγῳ τοῦ θεοῦ ἐναντίους γεγενημένους· οὗτοι δὴ οὖν πάντες ἐμπαγήσονται ἐν ᾗ
 καθ’ ἑτέρων ἐπενόησαν διαφθορᾷ· διαθεῖραι γὰρ καὶ ἀπολέσαι τὸ τῶν πιστῶν γένος
 βουλευσάμενοι αὐτοὶ ἑαυτοὺς περιέπειραν τῇ ἑαυτῶν ἀπωλείᾳ, ἀλλὰ καὶ παγίδα κρύψαντες κατὰ τοῦ λαοῦ τοῦ θεοῦ, αὐτοὶ τῇ
 ἑαυτῶν συλληφθήσονται παγίδι, καὶ ὁ ποῦς αὐτῶν περιπεσεῖται. οὐκ ἄλλοις τισὶν
 ἐπιβουλεύσασιν, ἀλλὰ τοῖς ἑαυτῶν βρόχοις τοῖς ὑπὸ τῆς ἑαυτῶν κακίας καθ’ ἑτέρων
 μεμηχανευμένοις· τότε δὴ τούτων ἀποτελεσθέντων γνωσθήσεται
 κύριος κρίματα ποιῶν · ἡ γὰρ τοῦ θεοῦ δικαιοκρισία τοῦτον συστήσεται
 τὸν τρόπον, ἐπειδὰν τοῖς ἔργοῖς τῶν χειρῶν αὐτοῦ 
 περιπέσοι ὁ ἁμαρτωλός . ᾠδὴ δὲ διαψάλματος, ὡς ἂν
 μεταβολῆς γεγενημένης ἤτοι τοῦ μέλους κατὰ τὴν ἑβραικὴν φωνὴν ἢ μελῳδίας ἢ καὶ
 διανοίας αὐτῆς τῶν λελεγμένων ἐφ’ ἕτερον νοῦν τὸν λόγον μεταβαλόντων.

Ἀποστραφήτωσαν οἱ ἁμαρτωλοὶ εἰς τὸν ᾅδην, 
 πάντα τὰ ἔθνη τὰ ἐπιλανθανόμενα τοῦ θεοῦ· 
 ὅτι οὐκ εἰς τέλος ἐπιλησθήσεται ὁ πτωχός, 
 ἡ ὑπομονὴ τῶν πενήτων οὐκ ἀπολεῖται εἰς τὸν αἰῶνα. 
 
 
 Νῦν μὲν γὰρ ἐπαίρονται οἱ ἀσεβεῖς ἀναισθήτως ἔχοντες τῶν ἰδίων κακῶν· ἔσται δὲ
 καιρὸς τῆς κρίσεως τοῦ θεοῦ, ἐν ᾧ χωρήσαντες εἰς τὸν
 ᾅδην καὶ δίκας δόντες τῶν πεπλημμελημένων αὐτοῖς ἐκεῖ γενόμενοι
 ἐπιστραφήσονται· πᾶς δὲ ἄνθρωπος τοῦ θεοῦ, εἰ καὶ ἐν τῷ παρόντι βίῳ
 τεταπείνωται, πτωχεύων τῷ πνεύματι καὶ καταπατούμενος ὑπὸ ἀσεβῶν ὼς δοκεῖν τινα
 λήθην αὐτοῦ πεποιῆσθαι τὸν θεόν, ἀλλ’ οὐ πάμπαν ἀποβέβληται· οὐ γὰρ εἰς τέλος
 ἐπιληθήσεται ὁ πτωχός · ἡ γὰρ ὑπομονὴ καὶ ἣν
 ἐδείκνυται πρὸς τὸν παρόντα καιρὸν καρτερίαν οὐκ ἄκαρπον ἕξει τὸ τέλος.

Ἀνάστηθι, κύριε, μὴ κραταιούσθω ἄνθρωπος, 
 κριθήτωσαν ἔθνη ἐνώπιόν σου· 
 κατάστησον, κύριε, νομοθέτην ἐπ’ αὐτούς, 
 γνώτωσαν ἔθνη, ὅτι ἄνθρωποί εἰσιν. 
 
 
 Διεγείρει τὸν θεὸν ὡς τῆς ἀνοχῆς αὐτοῦ καὶ τοῦ πλούτου τῆς χρηστότητος καὶ τῆς
 μακροθυμίας ἀναβολὴν μὲν ἐμποιούσης αὐτῷ, ἐπιτρίβειν δὲ τοῖς ἀσεβέσιν
 ἀνθρώποις. ἐπειδὴ τοίνυν ὁ λόγος ηὔξατο κριθῆναι πάντα τὰ ἔθνη ἐναντίον τοῦ
 θεοῦ, σφόδρα ἀκολούθως πρὸ τῆς μελλούσης κρίσεως ἀξιοῖ νομοθέτην τοῖς ἔθνεσι
 δοθῆναι καὶ νόμον αὐτοῖς παραδοθῆναι, ὡς ἂν διὰ τοῦ νόμου γνῶσιν ἀναλάβοιεν,
 ὅτι ἄνθρωποί εἰσιν, ἀλλ’ οὐ θῆρες ἄγριοι οὔτε ἑρπετὰ καὶ ἄλογα κτήνη, οἷς οὐ
 πρόσεστι νόμος· μόνη γὰρ ἡ τῶν ἀνθρώπων φύσις νόμου δεκτικὴ τυγχάνει, ἅτε δὴ
 λόγου μετέχουσα διακριτικοῦ· διό φησι· κατάστησον, κύριε,
 νομοθέτην αὐτοῖς . ὥρα γοῦν ἐπιστῆσαι, πότερον τὸν Μωυσέως νόμον
 βούλεται τοῖς ἔθνεσιν δοθῆναι καὶ Μωυσῆν αὐτοῖς νομοθέτην καταστῆναι τὸν πάλαι
 ἐξ ἀνθρώπων γεγενημένον ἢ θεσπίζει διὰ τούτων νομοθέτην ἕτερόν τινα ἀναφανῆναι,
 καὶ τοῦτον μὴ Ἰουδαίοις νόμοις, ἀλλὰ καὶ πᾶσιν τοῖς ἔθνεσιν· νόμον τε ἕτερον
 δοθῆναι παρὰ τὸν ὑπὸ Μωσέως διατεταγμένον. εἰ μὲν γὰρ τὸ εὐαγγελικὸν κήρυγμα
 καὶ ὁ τῆς καινῆς διαθήκης νόμος εἰς ἅπαντα προεληλύθει τὰ ἔθνη, κἂν ἐχρῆν ἄλλον
 τινὰ προσδοκᾶν νομοθέτην γενησόμενον τοῖς ἔθνεσιν· αὑτὴ δὲ ἡ ἐνέργειᾳ τῶν
 πραγμάτων βοᾷ διὰ τοῦ σωτῆρος ἡμῶν Χριστοῦτὸν τῆς καινῆς διαθήκης νόμον πάντων
 κεκρατηκέναι τῶν ἐθνῶν· ὥρα δὲ καὶ τὸν νομοθέτην γνωρίζειν, καὶ τὸν παρ’ αὐτοῦ
 τοῖς ἔθνεσιν παραδοθέντα καινὸν νόμον, περὶ οὗ καὶ ἐν Ἡσαίᾳ λέλεκται ἐκ
 προσώπου τοῦ πατρός· ἰδοὺ ὁ παῖς μου, ὃν ᾑρέτισα, ὁ ἐκλεκτός μου εἰς ὃν
 ηὐδόκησεν ἡ ψυχή μου. κρίσιν τοῖς ἔθνεσιν ἐξοίσει. οὐκ ἐρίσει οὐδὲ κραυγάσει
 οὐδὲ ἀκουσθήσεται ἔξω ἡ φωνὴ αὐτοῦ. κάλαμον συντεθλασμένον οὐ συντρίψει καὶ
 λίνον τυφόμενον οὐ σβέσει· ἀλλ’ εἰς ἀλήθειαν ἐξοίσει κρίσιν. ἀναλάμψει καὶ οὐ
 θραυσθήσεται, ἕως ἂν θῇ ἐπὶ τῆς γῆς κρίσιν, καὶ τῷ ὀνόματι αὐτοῦ ἔθνη
 ἐλπιοῦσιν. ἡ δὲ ἑβραϊκὴ φωνὴ καὶ οἱ λοιποὶ πάντες ἑρμηνευταὶ συμφώνως ἀντὶ τοῦ
 καὶ τῷ ὀνόματι αὐτοῦ ἔθνη ἐλπιοῦσιν, εἰρήκασιν· καὶ τῷ νόμῳ αὐτοῦ ἔθνη
 ἐλπιοῦσιν.

Τοῦτο γὰρ σημαίνει τὸ συλλαμβάνονται ἐν διαβουλίοις, οἷς διαλογίζονται· 
 καὶ τὴν αἰτίαν διδάσκων ἐπήγαγεν· 
 ὅτι ἐπαινεῖται ὁ ἁμαρτωλὸς ἐν ταῖς ἐπιθυμίαις τῆς ψυχῆς αὐτοῦ, 
 καὶ ὁ ἀδικῶν ἐνευλογεῖται. 
 
 
 Ἐπεὶ ὁ θεὸς ὁ δρασσόμενος ἐστιν τοὺς σοφοὺς ἐν τῇ πανουργίᾳ αὐτῶν κατὰ τὸν
 ἀπόστολον, τοῦτο αὐτὸ ἤδη ποτε γενέσθαι εὔχεται λέγων· συλληφθήτωσαν ἐν διαβουλίοις, οἷς διαλογίζονται . ἐπιτριβόμενοι γὰρ
 καὶ τὰ αὐτῶν αὔξοντες κακὰ καὶ ἑτέροις πολλοῖς γινόμενοι πρόσκομμα καὶ βλαβὴ
 τοῖς ὁρῶσιν αὐτοὺς ἀσεβοῦντας μὲν καὶ τῶν ἰδίων ἐπιθυμιῶν ἐμφορουμένους, μηδενὶ
 δὲ λυπηρῷ περιπίπτοντας ὡς πολλοὺς τῶν ἀνθρώπων μακαρίους ἡγεῖσθαι καὶ ἐπαίνου
 ἀξίους· διὸ λέλεκται· ὅτι ἐπαινεῖται ὁ ἁμαρτωλὸς ἐν ταῖς
 ἐπιθυμίαις τῆς ψυχῆς αὐτοῦ, καὶ ὁ ἀδικῶν ἐνευλογεῖται · οὐ μόνος
 τοίνυν ὁ ἁμαρτωλὸς ταῖς τῆς ψυχῆς αὐτοῦ ἐπιθυμίαις χρώμενος κακῶς πράττει, ἀλλὰ
 καὶ οἱ ὁρῶντες αὐτὸν τοιοῦτον καὶ ἐπαινοῦντες καὶ εὐλογοῦντες τὰ μεγάλα
 ζημιοῦνται τὴν ψυχὴν ἅτε ζηλωταὶ τῆς κακίας αὐτοῦ γιγνόμενοι.

Παρώξυνεν τὸν κύριον ὁ ἁμαρτωλός· 
 κατὰ τὸ πλῆθος τῆς ὀργῆς αὐτοῦ οὐκ ἐκζητήσει· 
 οὐκ ἔστιν ὁ θεὸς ἐνώπιον αὐτοῦ· 
 βεβηλοῦνται αἱ ὁδοὶ αὐτοῦ ἐν παντὶ καιρῷ, 
 ἀνταναιρεῖται τὰ κρίματά σου ἀπὸ προσώπου αὐτοῦ, 
 πάντων τῶν ἐχθρῶν αὐτοῦ κατακυριεύσει. 
 
 
 Τὴν κατάστασιν τὴν ἐν τῷ παρόντι βίῳ τῶν τὸν θεὸν μὴ εἰδότων διεξέρχεται
 παραστῆσαι βουλόμενος ἀναγκαίαν εἶναι τὴν μέλλουσαν ἐφίστασθαι τοῦ θεοῦ κρίσιν·
 μὴ γὰρ ἐκείνης ἐπιστησομένης ἡ ἐν ἀνθρώποις κακία περιγραφὴν οὐχ ἕξει· ἀντὶ δὲ
 τοῦ παρώξυνε τὸν κύριον ὁ ἁμαρτωλός , ὁ Ἀκύλας 
 ἑρμήνευσεν· διέσυρεν κύριον ὁ ἀσεβής· ὃ καὶ αὐτὸ πολλάκις ὁρῶμεν γιγνόμενον
 χλευαζόντων τοὺς περὶ θεοῦ λόγους καὶ διασυρόντων τὰ περὶ τῆς τοῦ θεοῦ κρίσεως·
 ὁ δὲ ἐπίμονος ταῖς ἁμαρτίαις πλὴθος ὀργῆς ἑαυτῷ συνάγων παραπεπόδισται τοῦ
 μηκέτι ἐκζητεῖν τὸν θεόν· διὸ εἴρηται· καὶ κατὰ τὸ πλῆθος
 τῆς ὀργῆς αὐτοῦ οὐκ ἐκζητήσει , ἀλλ’ οὐδὲ ἐστιν ὁ θεὸς ἐνώπιον αὐτοῦ·
 τὸ γὰρ πλῆθος τῆς ὀργῆς αὐτοῦ πληρῶσαν αὐτοῦ τὴν
 ψυχὴν τὰς φυσικὰς περὶ θεοῦ ἐννοίας τῶν ἐνθυμημάτων αὐτοῦ ἀφῄρειτο· εἶθ’ ἑξῆς
 λέλεκται· βεβηλοῦνται αἱ ὁδοὶ αὐτοῦ ἐν παντὶ
 καιρῷ σφόδρα ἀκολούθως· ὡς γὰρ μὴ τὸν θεὸν πρὸ ὀφθαλμῶν θέμενος
 πάσας αὐτοῦ τὰς πράξεις καὶ τοῦ βίου τὰς πορείας καὶ τὰς ὁδοὺς βεβήλους καὶ
 ἀκαθάρτους ἀπειργάσατο· ἐπειδὴ γὰρ οὐκ ἔστι θεὸς ἐνώπιον αὐτοῦ, εἰκότως καὶ τὰ
 κρίματα τοῦ θεοῦ ᾔργει ἀπὸ προσώπου αὐτοῦ · εἰς
 τοσοῦτον δὲ ὁ ἀσεβὴς καὶ ἄθεος ἐπὶ τὸ παρὸν κατευοδοῦτο ὡς καὶ πάντων τῶν
 ἐχθρῶν αὐτοῦ κατακυριεῦσαι, καὶ ἐν τούτῳ δὲ τὴν ἑαυτοῦ κακίαν ἐπιτρίβεται ἐν τῷ
 περιγίνεσθαι τῶν ἑαυτοῦ ἐχθρῶν.

Ἐγκάθηται ἐνέδρᾳ μετὰ πλουσίων· 
 ἐν ἀποκρύφοις ἀποκτεῖναι ἀθῶον· 
 οἱ ὀφθαλμοὶ αὐτοῦ εἰς τὸν πένητα ἀποβλέπουσιν· 
 ἐνεδρεύει ἐν ἀποκρύφῳ ὡς λέων ἐν τῇ μάνδρᾳ αὐτοῦ· 
 ἐνεδρεύει τοῦ ἁρπάσαι πτωχόν· 
 ἁρπάσαι πτωχὸν ἐν τῷ ἑκλύσαι αὐτὸν· 
 ἐν τῇ παγίδι αὐτοῦ ταπεινώσει αὐτόν· 
 κύψει καὶ πεσεῖται ἐν τῷ αὐτὸν κατακυριεῦσαι τῶν πενήτων· 
 εἶπεν γὰρ ἐν καρδίᾳ αὐτοῦ ἐπιλέλησται ὁ θεός· 
 ἀπέστρεψεν τὸ πρόσωπον αὐτοῦ τοῦ μὴ βλέπειν εἰς τέλος. 
 
 
 Τοσαῦτα τολμῶν ὁ τὸν θεὸν μὴ εἰδὼς μηδὲ τὴν κρίσιν αὐτοῦ γνωρίζων διαλογίζεται
 παρ’ ἑαυτῷ τὰ ἀτόλμητα παράμονον ἕξειν νομίζων τὴν ἀπόλαυσιν τῆς εὐθηνίας. τὸ
 δὲ στόμα αὐτοῦ βλασφημιῶν καὶ ἀσεβειῶν γέμει· ἤδη γοῦν μετὰ παρρησίας μυρία
 κακὰ φθέγγεσθαι καὶ βλασφημεῖν τολμᾷ ὡς μήτε ὄντος μήτε ἐφορῶντος μήτε
 κρίνοντος τοῦ θεοῦ· οὐκ ἤρκει δὲ αὐτῷ τὰ τοσαῦτα, ἀλλὰ καὶ τοῖς τοῦ θεοῦ
 ἀνθρώποις ἐπιβουλεύων ἐγκάθηται ἐν ἐνέδρᾳ μετὰ
 πλουσίων . ὁ δὲ Σύμμαχος ἑρμήνευσεν εἰπών· ἐγκάθηται ἐνεδρεύων παρὰ
 τὰς πύλας ἐν ἀποκρύφοις ἀποκτεῖναι ἀναίτιον. ἀλλὰ καὶ οἱ
 ὀφθαλμοὶ αὐτοῦ εἰς τὸν πένητα ἀποβλέπουσιν καὶ εἰς τὸν μακαριζόμενον πτωχὸν τῷ πνεύματι , ᾦ ἐπιβουλεύων ὁ
 ἀσεβής, πᾶσαν μηχανὴν ἐπινοεῖ ἐνεδρεύων, ὅπως ἀποστήσας αὐτὸν τοῦ θεοῦ τῷ τῆς
 ψυχῆς θανάτῳ αὐτὸν ἀποκτείνειεν. ἢ εἰ μὴ τοῦτο, ὅπως αὐτὸν ἐξ ἀνθρώπων ἄρῄ· καὶ
 ταῦτα πράττων ἐνεδρεύει ἐν ἀποκρύφῳ ὡς λέων οὐκ ἔτ’
 ἐν ἀγροῖς ὠρυόμενος, ἀλλ’ ὡς ἐν τῇ μάνδρᾳ αὐτοῦ 
 ἀναπαυόμενος, ἐν τοῖς ἑαυτοῦ ταμείοις καὶ ἐν τῷ ἑαυτοῦ πλουτῷ, καὶ τοῦτο
 πράττει ὑπὲρ τοῦ διαπράσαι τὸν πτωχὸν τῷ πνεύματι ·
 τὴν γὰρ πᾶσαν ποιεῖται σπουδὴν ὑφαρπάσαι τὸν τοῦ θεοῦ ἄνθρωπον καὶ καταβαλεῖν
 τῆς αὐτοῦ στάσεως· διὸ λέλεκται ἁρπάσαι πτωχὸν ἐν τῷ
 ἑλκύσαι αὐτόν. κύψει καὶ πεσεῖται ἐν τῷ αὐτὸν κατακυριεῦσαι τῶν
 πενήτων. τοσαῦτα γὰρ ἰσχύει καὶ δύναται ὁ διὰ τοῦ λόγου δηλούμενος
 ἀσεβὴς ὡς καὶ πότε περιγίνεσθαι τοῦ κατὰ θεὸν πτωχοῦ· οὐκ ἄν ἱδρῶτὶ δέ οὐδὲ
 ἀταλαιπώρως, εἴ ποτε συμβαίῃ τοῦτο γίνεται.

Ζητηθήσεται ἡ ἁμαρτία αὐτοῦ, καὶ οὐ μὴ εὑρεθῇ δι’ αὐτήν. 
 
 
 Εὔχεται διὰ τούτων, ἤδη ποτέ τὴν ἀνοχὴν τοῦ θεοῦ καὶ τὴν χρηστότητα καὶ τὴν
 μακροθυμίαν κινηθῆναι καὶ διεγερθῆναι ἐπὶ τὴν κατὰ τῶν ἀσεβῶν κρίσιν, καθ’ ἣν ἡ
 χεὶρ τοῦ θεοῦ ὑψωθεῖσα τὴν παρ’ ἑκάστου ἐκδίκησιν ποιήσεται. χεῖρα δὲ ὑψουμένην
 τροπικῶς τὴν δύναμιν σημαίνει τοῦ θεοῦ τὴν κριτκήν, ἣ τέως μὲν μὴ ἐνεργοῦσα τὴν
 κατὰ τῶν ἀσεβῶν τιμωρίαν, ἡσυχάζειν καὶ τεταπεινῶσθαι δοκεῖ· ἐπ’ ἂν δὲ ἄρξηται
 ἐνεργεῖν ἀποδίδουσα ἑκάστῳ κατὰ τὸ δίκαιον, τηνικαῦτα λέγεται ὑψοῦσθαι, διὸ μὴ
 ἐπιλάθῃ τῶν σῶν πενήτων τῶν τῷ πνεύματι πτωχευόντων εἰδώς, ὅτι ὑπὸ τὰς σὰς
 χεῖρας οἱ πάντες τυγχάνουσιν, καὶ οὐκ ἔστι που ἐκτὸς οὐδενὶ διαδρᾶναι. διὸ
 λέκεκται· τοῦ παραδοῦναι αὐτοὺς εἰς χεῖράς σου ·
 τοιγαροῦν ὁ σὸς πτωχὸς ἀκούσας τῶν σῶν λογίων φασκόντων· μὴ
 ἑαυτοὺς ἐκδικοῦντες, ἀγαπητοί, ἀλλὰ δότε τόπον τῇ ὀργῇ, ἐμοὶ ἐκδίκησις, ἐγὼ
 ἀνταποδώσω, λέγει κύριος, σοὶ τὴν ἐκδίκησιν ἐπιτρέπει, καὶ σοὶ
 ἑαυτὸν καταλείπει πιστεύων ἐκδικίας παρὰ τῆς σῆς δικαιοκρισίας τυχεῖν.

Κρῖναι ὀρφανῷ καὶ ταπεινῷ, ἵνα μὴ προσθῇ 
 ἔτι τοῦ μεγαλαυχεῖν ἄνθρωπος ἐπὶ τῆς γῆς. 
 
 
 Ἐπὶ τούτῳ γὰρ τὴν ἐπιθυμίαν τῶν πενήτων εἰσήκουσεν κύριος καὶ τὴν πρόθεσιν τῆς
 καρδίας αὐτῶν ἠκροάσατο τὸ οὖς αὐτοῦ ἐπὶ τῷ κρίναι ὀρφανῷ
 καὶ ταπεινῷ, ὅπερ εἰ γένοιτο. καὶ τὴν ἐκδίκησιν τῶν ἀπεριστάτων καὶ
 τεταπεινωμένων κατὰ τὸν ἐνεστῶτα βίον ποιήσεται ὁ τῶν αἰώνων βασιλεὺς καὶ
 κριτής, οὐκ ἔτι προσθήσει μεγαλαυχεῖν ἄνθρωπος ἐπὶ τῆς
 γῆς .

Εἰς τὸ τέλος ψαλμὸς τῷ Δαυίδ . 
 
 
 Ἐπει δὲ καὶ τῷ Δαυῒδ εἰς τὸ τέλος ἐπιγέγραπται ἢ τῷ
 νικοποιῷ κατὰ τὸν Ἀκύλαν ἢ κατὰ τὸν Σύμμαχον ἐπινίκιος τοῦ Δαυίδ , φήσεις, ὅτι
 καὶ ὁ Δαυὶδ μετὰ τὴν συμβᾶσαν αὐτῷ συμφορὰν ἔφασκε τὰ προκείμενα.

Ἐπὶ τῷ κυρίῳ πέποιθα· 
 πῶς ἐρεῖτε τῇ ψυχῇ μου 
 μεταναστεύου ἐπὶ τὰ ὄρη ὡς στρουθίον; 
 
 
 Τελείου δ’ ἂν εἴη ἡ τοιαύτη φωνή τοῦ οἵου τε κατὰ τὸν ἀπόστολον λέγειν· τίς
 ἡμᾶς χωρίσει ἀπὸ τῆς ἀγάπης τοῦ Χριστοῦ; θλῖψις ἡ στενοχωρία ἢ διωγμὸς ἢ λιμὸς
 ἢ γυμνότης ἢ κίνδυνος ἢ μάχαιρα; καὶ τὰ ἑξῆς· ἀλλ’ ὁ μὲν τέλειος τοιοῦτος, ὁ δ’
 ἀτελὴς μεταναστεύων καὶ φυγάς τόπον ἐκ τόπου
 περιιὼν καὶ ἁλώμενος ἐν τοῖς τῶν διωγμῶν καιροῖς στρουθίῳ παραβάλλεται
 διιπταμένῳ καὶ περιφεύγοντι τοὺς θηρεύοντας· ὃς εἰ θεοῦ βοηθείας τυχὼν
 διαδράναι δυνηθείῃ καὶ διασωθῆναι, εἴποι ἄν· ἡ ψυχὴ ἡμῶν ὡς στρουθίον ἐρρύσθη
 ἐκ τῆς παγίδος τῶν θηρευόντων.

Ὅτι ἰδοὺ οἱ ἁμαρτωλοὶ ἐνέτειναν τόξον, 
 ἡτοίμασαν βέλη εἰς φαρέτραν 
 τοῦ κατατοξεῦσαι ἐν σκοτομήνῃ τοὺς εὐθεῖς τῇ καρδίᾳ. 
 ὅτι ἃ κατηρτίσω, καθεῖλον. 
 
 
 Μὴ ἀρκούμενοι τῇ ἑαυτῶν ἀπωλείᾳ οἱ ἁμαρτωλοί, ἀλλ’ ἐπιστώμενοι τὰς ἁμαρτίας ὡς
 σχοινίῳ μακρῷ καὶ ὡς ζυγοῦ ἱμάντι δαμάλεως τὰς ἀνομίας
 πολεμεῖν τοὺς τοῦ θεοῦ ἀνθρώπους παρασκευάζονται καὶ κατατοξεύειν
 αὐτοὺς πειρῶνται τοῖς τῆς κακίας αὐτῶν ἰοῖς· οἱ δὲ βασκαίνοντες αὐτῶν τῇ
 τοσαυτῇ καθαρότητι συγχεῖν αὐτῶν τὸ διανοητικὸν πειρῶνται καὶ τὴν σκοτομήνην
 ὥσπερ αἱ σηπεῖαι τὸ μέλαν κατ’ αὐτῶν προβάλλονται μολῦναι χρᾶναι καὶ σκοτῶναι
 τὰς εὐθεῖς αὐτῶν καρδίας σπουδὴν ποιούμενοι· καὶ ταῦτα πράττουσιν οἱ ἁμαρτωλοὶ
 καθελόντες τῆς ἑαυτῶν ψυχῆς, ὃ κατηρτίσατο ἐν αὐτῇ ὁ θεός, διὸ λέλεκται, ὅτι
 ἃ κατηρτίσω καθείλοσαν . ταῦτα δὲ ἦν τὰ σπέρματα
 τῶν ὀρθῶν κατὰ φύσιν ἐννοιῶν, ἃ ὁ θεὸς κτίζων πάντα ἄνθρωπον ἐν τῇ αὐτῶν ψυχῇ
 κατεβάλετο καὶ τοὺς καλουμένους φυσικοὺς λογισμούς.

Ὁ δὲ δίκαιος τί ἐποίησεν; 
 κύριος ἐν ναῷ ἁγίῳ αὐτοῦ· 
 κύριος, ἐν οὐρανῷ ὁ θρόνος αὐτοῦ. 
 οἱ ὀφθαλμοὶ αὐτοῦ εἰς τὸν πένητα ἀποβλέπουσιν, 
 τὰ βλέφαρα αὐτοῦ ἐξετάζει τοὺς υἱοὺς τῶν ἀνθρώπων. 
 κύριος ἐξετάζει τὸν δίκαιον καὶ τὸν ἀσεβῆ. 
 
 
 Ὁ μόνος τῶν ὅλων κριτής, ὁ μόνος ἀληθῶς δίκαιος κύριος τοὺς ἑαυτοῦ
 πολεμουμένους, τοὺς δὲ ἀσεβεῖς τούτοις ἐπανισταμένους, τί
 ἐποίησεν; ἐν τῷ ἑαυτοῦ ναῷ ἐν οὐρανοῖς
 κατοικῶν καὶ ἐν τῷ τῆς βασιλείας ἑαυτοῦ θρόνῳ 
 ἱδρύμενος οὐδὲν τῶν ἐπὶ γῆς βλέπων παρορᾷ, καὶ ὅτε μὲν ἐπὶ
 τὸν πένητα ἀποβλέπει , χαρίζεται αὐτῷ τοὺς ἑαυτοῦ ὀφθαλμούς· 
 ὀφθαλμῶν μὲν νοουμένων τῶν εὐεργετικῶν τῆς
 ἐπισκοπῆς αὐτοῦ δυνάμεων, ὧν τὸν πένητα καταξιοῖ· βλεφάρων δὲ τῆς κριτικῆς αὐτοῦ καὶ διακριτικῆς τῶν πραγμάτων
 ἐξεταστικῆς προνοίας· πλὴν ἀλλὰ δίκαιος ὤν οὐχὶ τοὺς μὲν υἱοὺς τῶν ἀνθρώπων
 μόμους ἐξετάζει , ἀνεξετάστους δὲ καταλείπει τοὺς
 τῆς ἑαυτοῦ μερίδος· ἀλλὰ καὶ τούτους κατὰ τὸν δικαιότατον ὁμοίως τοῖς ἀσεβέσιν
 διακρίνει, εἴ τι πώποτε καὶ αὐτοῖς πεπλημμέληται· διὸ τοὺς πάντας διακρίνων
 ἑξῆς λέγεται· κύριος ἐξετάζει τὸν δίκαιον καὶ τὸν
 ἀσεβῆ.

Εἰς τὸ τέλος, ὑπὲρ τῆς ὀγδόης· 
 ψαλμὸς τῷ Δαυίδ . 
 
 
 Εἴρηται ἤδη καὶ ἐν τῷ ἕκτῳ ψαλμῷ ὁμοίαν ἔχοντι ἐπιγραφὴν περὶ τῆς ὀγδόης, ὅτι
 ὀγδόῃ ἡμέρᾳ περιτέμνεται τὸ βρέφος κατὰ τὸν Μωυσέως νόμον· τοσαύτην δὲ δύναμιν
 ἔχειν αὐτὴν ὡς λύεσθαι τὴν περὶ τοῦ Σαββάτου νομοθεσίαν, εἰ συμβαίῃ ἐν Σαββάτῳ
 τεχθῆναι τὸ βρέφος· τὴν αὐτὴν δὲ δύναμιν ἔχειν καὶ τὴν ἀναστάσιμον τοῦ σωτῆρος
 ἡμῶν ἡμέραν τὴν κυριακήν, ὀγδόην μὲν οὖσαν ἀπὸ πρώτης αὐτῆς τῷ ἀριθμῷ, ἐπεὶ καὶ
 πρώτη τυγχάνει καὶ ὀγδόη, καθαρτικὴ δὲ πάσης ψυχῆς.

Σῶσόν με, κύριε, ὅτι ἐκλέλοιπεν ὅσιος, 
 ὅτι ὠλιγώθησαν αἱ ἀλήθειαι ἀπὸ τῶν υἱῶν τῶν ἀνθρώπων. 
 μάταια ἐλάλησεν ἕκαστος πρὸς τὸν πλησίον αὐτοῦ, 
 χείλη δόλια ἐν καρδίᾳ, καὶ ἐν καρδίᾳ ἐλάλησαν. 
 
 
 Διαβάλλει διὰ τούτων πᾶσαν τὴν καθ’ ἑαυτὸν γενεάν· διὸ καὶ προιὼν ἔφασκεν·
 σύ, κύριε, φυλάξεις ἡμᾶς καὶ διατηρήσεις ἡμᾶς ἀπὸ τῆς
 γενεᾶς ταύτης εἰς τὸν αἰῶνα · καὶ θέα, ὅπως ῥυσθῆναι εὔχεται καὶ
 φυλαχθῆναι ἀπ’ αὐτῆς ἐκείνης τῆς προτέρας γενεᾶς· ταύτης δὲ καὶ ὁ σωτὴρ
 ἐμνημόνευσεν λέγων· ἄνδρες Νινευῗται ἀναστήσονται ἐν τῇ κρίσει μετὰ τῆς γενεᾶς
 ταύτης, καὶ κατακρινοῦσιν αὐτήν· βασίλισσα νότου ἀναστήσεται ἐν τῇ κρίσει κατὰ
 τὴν γενεὰν ταύτην, καὶ ἀλλαχοῦ· οὕτως ἔσται τῇ γενεᾷ τῇ πονηρᾷ ταύτῇ. ἀλλ’ ἵνα
 μὴ ἀσημάντως διαβάλλῃ τὴν γενεάν, ὁποία τις ἦν κατὰ μέρος διεξέρχεται διδάσκων,
 ὅτι οὐδεὶς ὅσιος περιλέλειπτο ἐν αὐτῇ· ἀλλ’ ἐκλελοίπει πᾶς ὅσιος καὶ πᾶσαι αἱ
 ἀλήθειαι ἀφῄρηντο τῶν υἱῶν τῶν ἀνθρώπων. οὐδεὶς γάρ, φησί, περιλέλειπται ἐν
 ἀνθρώποις ὅσιος δυνάμενός μοι σωτηρίας αἴτιος γενέσθαι· δέομαι γὰρ σωτῆρος,
 ἀλλ’ ἐπεὶ μηδείς ἐστιν, σὺ αὐτός, κύριε, σωτήρ μου γενοῦ, ἐπεὶ πᾶς ἐλέλοιπεν βοηθός, καὶ ὠλιγώθησαν αἱ
 ἀλήθειαι ἀπὸ τῶν υἱῶν τῶν ἀθρώπων σαφῶς ἀπελέγχοντος τοῦ λόγου τὴν
 τοῦ Ἰουδαίων ἔθνους ἀπιστίαν διὸ καὶ Μωυσῆς πρὸς αὐτοὺς ἀπετείνετο φάσκων·
 υἱοί, οἷς οὐκ ἔστι πίστις ἐν αὐτοῖς· ὅπως δὲ μάταια ἐλάλησεν ἕκαστος πρὸς τὸν
 πλησίον αὐτοῦ τυρεύοντες ἐπιβουλὰς κατὰ τοῦ σωτῆρος καὶ ὡς μετὰ δολίας καρδίας
 προσῄεσαν αὐτῷ, σαφῶς ἡ τῶν εὐαγγελίων διδάσκει γραφή. 
 
 Ἐξολοθρεύσαι κύριος πάντα τὰ χείλη τὰ δόλια 
 καὶ γλῶσσαν μεγαλορήμονα 
 τοὺς εἰπόντας τὴν γλῶσσαν ἡμῶν μεγαλυνοῦμεν, 
 τὰ χείλη ἡμῶν παρ’ ἡμῶν ἐστιν· 
 τίς ἡμῶν κύριός ἐστιν; 
 
 
 Ὅτι μὴ ἀνθρώπου ἦν τὸ τῆς κακίας αὐτῶν περιγενέσθαι, ἀλλὰ τοῦ κυρίου αὐτοῦ·
 μόνος γὰρ αὐτῶν τὰ χείλη ἐξολοθρεύσει καὶ τὸ στόμα
 τὸ ἀσεβὲς ἀποφράξει εἰς τὸ μηδὲν κατισχύσαι τοῦ ὑπ’ αὐτῶν βλασφημουμένου
 σωτῆρος· οἱ μὲν γὰρ ἐν τοῖς ἑαυτῶν λογισμοῖς πονηρὰ διανοούμενοι ἔφασαν· τὰ χείλη ἡμῶν παρ’ ἡμῶν ἐστιν . εἶθ’ ὁμοίως τῷ Φαραῷ
 λέγοντι· οὐκ οἶδα τὸν κύριον, καὶ αὐτοί φασι· τίς ἡμῶν
 κύριός ἐστιν; καὶ ὡς ἐλεύθεροι καὶ αὐτεξούσιοι καὶ κύριοι τῆς ἑαυτῶν
 προαιρέσεως καταχρήσασθαι, εἰς ὅπερ ἐβουλήθησαν, τοῖς ἑαυτῶν χείλεσιν ὥρμησαν
 διὰ τῶν κατὰ τοῦ σωτῆρος ἡμῶν διαβολῶν τε καὶ συκοφαντιῶν νικήσειν τὸν λόγον
 καὶ σβέσειν αὐτοῦ τὴν διδασκαλίαν νομίσαντες. τοιαῦτα δὲ ἦν τὰ Φαρισαίων καὶ
 Σαδδουκαίων χείλη μεθ’ ὑποκρίσεως προσιόντων τῷ σωτῆρι καὶ ῥαβεῖν αὐτὸν
 ἀποκαλούντων καὶ τῇ τοῦ διδασκάλου τιμῇ προσποιουμένων δοξάζειν, ἕτερα δὲ λάθρα
 κατ’ αὐτοῦ συσκευαζομένων· μεγαλορήμονες γὰρ ἦσαν οἱ πρεσβύτεροι καὶ ἀρχιερεῖς
 τοῦ λαοῦ, οἱ τολμῶντες ἀνακρίνειν τὸν σωτῆρα καὶ λέγειν αὐτῷ· ἐν ποίᾳ ἐξουσίᾳ
 ταῦτα ποιεῖς; καὶ τίς σοι δέδωκεν τὴν ἐξουσίαν ταύτην;

Ἀπὸ τῆς ταλαιπωρίας τῶν πτωχῶν 
 καὶ ἀπὸ τοῦ στεναγμοῦ τῶν πενήτων 
 νῦν ἀναστήσομαι, λέγει κύριος, 
 θήσομαι ἐν σωτηρίᾳ, παρρησιάσομαι ἐν αὐτῷ. 
 
 
 
 Πτωχοὶ καὶ πένητες δι’
 ἐμὲ γέγονασιν, φησί, ἀεὶ ἀποκλαόμενοι καὶ στενάζοντες καὶ ἀεὶ ταπεινούμενοι οἱ
 πτωχοὶ τῷ πνεύματι, οἳ καὶ τῷ ἐμῷ λόγῳ προσέχοντες καὶ πίστιν ἀκλινῆ τηροῦντες.
 τοιγαροῦν τούτων αὐτῶν ἕνεκεν, ἰδού, νῦν ἀναστήσομαι καὶ τὰ πρέποντα τῇ ἐμαυτοῦ
 ἀναστάσει ποιήσω· σωτήριον γὰρ θήσομαι πᾶσιν ἀνθρώποις διὰ τῆς ἐμῆς ἀναστάσεως
 καὶ τούτῳ τῷ σωτηρίῳ παρρησιάζομαι ὡς ἐπὶ μεγάλῳ κατορθώματι.

Τὰ λόγια κυρίου λόγια ἁγνά, 
 ἀργύριον πεπυρωμένον, δοκίμιον τῇ γῇ, 
 κεκαθαρισμένον ἑπταπλασίως. 
 
 
 Ὥσπερ γὰρ ὁ πεπυρωμένος ἄγρυρος καὶ δεύτερον καὶ τρίτον διὰ πυρὸς ἐλθών, καὶ οὐ
 μόνον, ἀλλὰ καὶ αὖθις καὶ πάλιν πολλάκις διὰ χωνείας ἀποκαθαρθείς, οὐκ ἂν
 ὑπονοηθείη λοιπὸν ἔχειν τινὰ ὕλην ἀλλοτρίαν· οὕτως καὶ οἱ λόγοι τοῦ κυρίου οἱ
 λεχθέντες ἀρτίως πλήρεις εἰσὶν ἀληθείας ἁγνοὶ ὄντες καὶ ἀμίαντοι μηδενὸς
 ψεύδους αὐτοῖς ἀνακεκραμένου.

Σύ, κ ύριε, φυλάξεις ἡμᾶς 
 καὶ διατηρήσεις ἡμᾶς ἀπὸ τῆς γενεᾶς ταύτης καὶ εἰς τὸν αἰῶνα. 
 κύκλῳ οἱ ἀσεβεῖς περιπατοῦσιν· 
 κατὰ τὸ ὕψος σου ἐπολυώρησας τοὺς υἱοὺς τῶν ἀνθρώπων. 
 
 
 Ἐπειδὰν οὖν φυλάξῃς τοὺς σοὺς πτωχούς, κύριε, καὶ ἐπειδὰν ἡμᾶς περιτειχίσῃς
 ἅμα τῇ ἐρχομένῃ γενεᾷ τῇ καλουμένῃ αἰωνίᾳ, οἱ παράνομοι τότε ἐκτὸς γενόμενοι
 τῆς εἰς πάντας ἀνθρώπους χυθησομένης σου χάριτος κύκλῳ
 περιπατήσουσι θεωροὶ γενησόμενοι τῶν σωζομένων· καὶ τοῦτο ἔσται ὅτ’
 ἂν ὑψωθῶσιν οἱ εὐτελεῖς τῶν υἱῶν τῶν ἀνθρώπων .

Ἕως πότε, κύριε, ἐπιλήσῃ μου εἰς τέλος; 
 ἕως πότε ἀποστρέψεις τὸ πρόσωπόν σου ἀπ’ ἐμοῦ; 
 ἕως τίνος θήσομαι βουλὰς ἐν ψυχῇ μου, 
 ὀδύνας ἐν καρδίᾳ μου ἡμέρας; 
 
 
 Διὰ τὸ τέλος τὸ παρὰ τῷ θεῷ πάντα τὰ πρὸ τοῦ τέλους
 ἀνδρικῶς ἠγωνίζετο· τὸ δὲ τέλος καρπὸς ὁ τῶν πόνων
 ζωὴν αἰώνιον καὶ βασιλείαν οὐρανῶν τοῖς γνησίως ἀγωνισαμένοις προξενῶν· ἐπεὶ
 τοίνυν καὶ ὁ Δαυὶδ τούτων εἷς ἦν, εἰς μὲν τὸ τέλος τῷ θεῷ τὸν ψαλμὸν καὶ τὴν
 ᾠδὴν ἀνέπεμπε, κατὰ δὲ τὴν ἀρχὴν ὡς ἂν εἴ τι ἀγωνιζόμενος τὰς πρώτας προέφερε
 φωνάς διδάσκων τῆς μνήμης τοῦ θεοῦ καιρῷ τινι ἀποπεπτωκέναι· λήθην γὰρ ὁ θεὸς
 ποιεῖται τῶν λανθανόντων αὐτοῦ, λανθάνει δὲ αὐτοῦ πᾶς ἁμαρτάνων· ἀλλὰ καὶ ἐπεὶ
 ἀποστρέφει τὸ πρόσωπον αὐτοῦ ἀπὸ τῶν αἰσχρόν τι πραττόντων κἂν ἀξίως τῶν αὐτοῦ
 ὀφθαλμῶν, τουτέστι τῆς θεωρητικῆς καὶ ἐπισκοπικῆς αὐτοῦ δυνάμεως, βιούντων
 μεγάλως φροντίζων περὶ τῆς κρίσεως τοῦ θεοῦ καὶ ἀγωνιῶν, ἐφ’ οἷς ἑαυτῷ συνῄδει
 πληττόμενός τε ὑπὸ τοῦ συνειδότος καὶ τὴν ψυχὴν ὑπὸ λογισμῶν ἀνιώμενος,
 ἐπιλέγει· ἕως τίνος θήσομαι βουλὰς ἐν ψυχῇ 
 μου, ὀδύνας ἐν καρδίᾳ μου ἡμέρας; ἀνθ’ οὗ ὁ
 Σύμμαχος ἑρμήνευσεν εἰπών· μέριμναν ἐν τῇ διανοίᾳ μου καθ’ ἡμέραν· ταῦτα δέ,
 φησίν, ἐγράφη εἰς νουθεσίαν ἡμῶν, ὅπως καὶ αὐτοί διαθέσει τοῦ ταῦτα εἰρηκότος,
 εἰ γένοιτο ἡμῖν χρεία μετανοίας καὶ ἐξομολογήσεως ἐπὶ τισιν οὐκ ὀρθῶς ἡμῖν
 πεπραγμένοις ταῖς αὐταῖς χρησόμεθα μεθόδοις, ὥσπερ φαρμάκοις ψυχῆς σωτηρίοις
 εὐχαίρως τοῖς παροῦσι λόγοις τῆς ἐξομολογήσεως χρώμενοι.

Ἕως πότε ὑψωθήσεται ὁ ἐχθρός μου ἐπ’ ἐμέ; 
 ἐπίβλεψον, εἰσάκουσόν μου, κύριε ὁ θεός μου· 
 φώτισον τοὺς ὀφθαλμούς μου, μήποτε ὑπνώσω εἰς θάνατον. 
 
 
 Ἡμῶν μὲν δικαιοπραγούντων ταπεινοῦται ὁ ἐχθρός, ἁμαρτανόντων δέ τὸ ἐναντίον
 συμβαίνει· τοῦ μὲν ἐπεμβαίνοντος ἡμῖν καὶ κατεπαιρομένου ἡμῶν δὲ ὑπ’ αὐτῆς τῆς
 ἁμαρτίας ταπεινουμένων· τοιαύτη γὰρ ἡ τῆς ἁμαρτίας φύσις, καταβάλλουσα καὶ
 ταπεινοῦσα τὴν ψυχήν· διὸ πρῶτον μὲν παρακαλεῖ τὸν θεὸν ἐπιβλέψαι αὐτῷ καὶ
 ἰδεῖν αὐτοῦ τὰ κατορθώματα, εἴθ’ οὕτως προστίθησιν τό· εἰσάκουσόν μου , ὥσπερ μὴ βουλόμενος ἀμισθὶ εἰσακουσθῆναι· ἢ καὶ
 ὥσπερ εἰδὼς ἀκρινῶς καὶ πεπεισμένος, ὅτι οὐκ ἂν εἰσακούσειεν ὁ θεὸς τῶν μὴ
 ἀγαθὰ ἔργα ἐπιδειξαμένων. ἐπειδὴ δὲ τὸ πρόσωπον τοῦ θεοῦ φωτὸς γέμει, πρόσωπον
 δὲ θεοῦ ἡ εὐεργετικὴ αὐτοῦ καὶ προνοητικὴ τυγχάνει δύναμις, ἀκόλουθόν ἐστιν
 τοὺς κατηξιωμένους τοῦ τοιούτου προσώπου τῶν τοῦ φωτὸς αὐγῶν, ὥσπερ ἀφ’ ἡλίου
 καταπεμπομένων ἀπολαύει· εἰ δὲ ἀποστρέψειέν ποτε τὸ ἑαυτοῦ πρόσωπον ἔκ τινος ὁ
 θεὸς καὶ τὸ φῶς ἐκ τούτου ἀφαιρεῖται, οὗ στερηθεὶς γίνεται ἐν σκοτίᾳ ψυχῆς
 μηδὲν μηκέτι δυνάμενος ἐνεργεῖν τοῖς αὐτοῦ ὀφθαλμοῖς, τουτέστιν τοῖς τῆς
 διανοίας αὐτοῦ λογισμοῖς. εἰ δ’ ἐπισπώμενοι τὰς ἁμαρτίας ὡς σχοινίῳ μακρῷ
 ἐπιμένοιεν τῇ ἑαυτῶν κακίᾳ, ἐπιμένοι δὲ καὶ ὁ θεὸς ἀποστρέφων τὸ ἑαυτοῦ
 πρόσωπον καὶ τὸν ἑαυτοῦ φωτισμόν. τῇ σκοτίᾳ παρατεθέντες καὶ πολλῷ χρόνῳ
 ἐνδιατρίψαντες αὐτῇ καὶ ὥσπερ ἐν ἕξει κακῶν γενόμενοι ἀνίατα λοιπὸν καὶ
 ἀθεράπευτα πλημμελοῦντες ὡς μηκέτι διαγρηγορῆσαι μηδὲ διαναστῆναι τοῦ ὕπνου
 εὐλόγως ἂν λεχθεῖεν, ὡς ἂν τὰ πρὸς θάνατον ἡμαρτηκότες ὑπνωκέναι πρὸς θάνατον.

Εἰς τὸ τέλος· ψαλμὸς τῷ Δαυίδ . 
 
 
 Ἐπεὶ ταῦτα προφητικῶς εἰρημένα ἐπὶ συντελείᾳ τῶν αἰώνων εἰς ἔργα χωρήσειν,
 ἤμελλεν καλῶς προγέγραπται εἰς τὸ τέλος· ψαλμὸς δὲ οὐκ εἴρηται διὰ τὸ
 κατηγορεῖν πάντων ἀνθρώπων.

Εἶπεν ἄφρων ἐν καρδίᾳ αὐτοῦ οὐκ ἔστι θεός· 
 διεφθάρησαν καὶ ἐβδελύχθησαν ἐν ἐπιτηδεύμασιν, 
 οὐκ ἔστιν ποιῶν χρηστότητα, οὐκ ἔστιν ἕως ἑνός. 
 
 
 Οἱ μὲν πάντη τὸ θεῖον ἀρνησάμενοι καὶ μηδὲ τὴν ἀρχὴν εἶναι θεὸν ἀποφηνάμενοι,
 ὑπόκενον δὲ εἶναι τοὔνομα καὶ κατὰ μηδεμιᾶς οὐσίας ὑποκείμενον τεταγμένον· οἱ
 δὲ τοὺς μὴ ὄντας ὡς ὄντας θεοὺς ἀναγορεύσαντες καὶ τὸν μόνον ὄντα παρωσάμενοι·
 οἱ δὲ εἶναι μὲν τῷ λόγῳ ὑποστησάμενοι, μὴ μὴν δὲ προνοεῖν τῶν ἐπὶ γῆς μηδὲ
 ἐφορᾷν τὰ ἀνθρώπινα παραδεδειγμένοι· ἀθρόως δὴ οὖν οἱ πάντες εἰς ἕνα λόγον
 ἀρνησίθεον περιετράπησαν μὴ εἶναι θεὸν διανοηθέντες, ἐπεὶ δὲ μὴ ἐτόλμων διὰ
 στόματος τοῦτο φάσκειν· ἐνῆγεν γὰρ τοὺς πάντας τὰ φυσικὰ σπέρματα καὶ οἱ περὶ
 τοῦ θεοῦ φυσικοὶ λογισμοὶ ἐπὶ τὴν ὁμολογίαν τῆς τοῦ θεοῦ γνώσεως· διὸ χείλεσιν
 μὲν οὐκ ἐτόλμων ἀρνεῖσθαι, ἀλλ’ εἰδέναι προσεποιοῦντο οὐ μόνον ἕνα, ἀλλὰ καὶ
 μυρίους θεούς. τῇ γε μὴν καρδίᾳ ἑαυτοὺς ἔπειθον ἀφραίνοντες ἀληθῶς καὶ
 μωραίνοντες, ὅτι μὴ ἔστιν ἐν τῷ παντὶ θεός· ἔλεγχος δὲ ἦν τοῦ ἀθέου αὐτῶν
 λογισμοῦ τὰ ὑπ’ αὐτῶν δρώμενα· ἀπὸ γὰρ τοῦ καρποῦ τὸ δένδρον ἐπιγινώσκεται. ὅτε
 τοίνυν ταῖς πράξεσιν αὐταῖς καὶ τῷ λοιπῷ βίῳ πᾶσαν αὐτῶν τὴν ψυχὴν διέφθειραν,
 αὐτῷ σώματι εἰς πᾶσαν ἐκδεδομένοι φθορὰν ὡς καὶ ἄρρενας ἄρρεσιν ἐπιμαίνεσθαι
 καὶ πάσαις ἀθεμιτουργίαις καὶ ἀρρητοποιίαις καταφθείρειν ἑαυτούς βδελυκτούς τε
 εἶναι δι’ αὐτά, πῶς οὐκ ἂν εἶεν πρόδηλοι, ὅτι κἂν μυρίους ἐπιγράφωνται θεοὺς τῷ
 λόγῳ, κἂν αὐτοὶ εἰδέναι καὶ ὁμολογεῖν τὸν ἐπὶ πάντων θεὸν τοῖς χείλεσι
 φάσκοιεν, ἀλλ’ ἐν τῇ καρδίᾳ ἑαυτῶν, τουτέστιν ἐν τῇ διανοίᾳ οὐδεμία τις ἀληθὴς
 περὶ θεοῦ ὑπῆρχεν ἔννοια· τοιοῦτος μὲν οὖν ἐτύγχανεν πᾶς ὁ πρὸ τῆς τοῦ σωτῆρος
 ἡμῶν παρουσίας βίος· ἄφρων δὲ ἀληθέστατα καὶ φυσικώτατα ὁ ἀρνησίθεος ὠνόμασται.
 εἰ γὰρ σοφίας ἀρχὴ φόβος θεοῦ, ἀφοβία καὶ ἀθέτησις τοὐναντίον ἂν γένοιτο τῆς
 σοφίας.

Κύρ ιος ἐκ τοῦ οὐρανοῦ διέκυψεν ἐπὶ τοὺς υἱοὺς τῶν ἀνθρώπων 
 τοῦ ἰδεῖν, εἰ ἔστιν συνίων ἢ ἐκζητῶν τὸν θεόν. 
 
 
 Δοκεῖ δέ μοι τὰ προκείμενα καὶ αὐτοῦ τοῦ Ἰουδαίων ἔθνους λεληθυῖαν κατηγορίαν
 περιέχειν· εἰ γὰρ διακύψας ἐκ τοῦ οὐρανοῦ κύριος 
 καὶ ἐπισκοπήσας τοὺς ἐπὶ γῆς πάντας, εὗρεν ἐκκλίναντας καὶ ἀχριωθέντας, ὡς
 μηδένα μηδαμῶς εὑρίσκεσθαι ἐν ἀνθρώποις μηδὲ μέχρις ἑνὸς τὸν μὴ ἠχριωμένων μηδὲ
 ἐκκλίναντα. ἀκόλουθόν ἐστι τοῖς πᾶσι συμπεριλαμβάνεσθαι καὶ τὸ Ἰουδαίων ἔθνος
 καὶ αὐτὸν τὸν καλούμενον Ἰσραήλ· τὰ μέντοι προκείμενα λόγια σαφῶς ἀπεφήνατο,
 ὅτι πάντες ἐξέκλιναν, ἅμα ἠχριώθησαν, ὡς μηδὲ εἶναι ποιοῦντα χρηστότητα μηδὲ
 ἕως ἑνός. ἔδει γὰρ τὸ μέγεθος παραστῆσαι τῆς ἐν τοῖς ἀνθρώποις ἐγγενομένης
 νόσου πρὸ τῆς τοῦ σωτῆρος παρουσίας· ὡς ἂν ἡ ἄφιξις αὐτοῦ φανείῃ τοῖς πᾶσιν
 ἀναγκαία. πάντες γὰρ ἥμαρτον καὶ ὑστεροῦνται τῆς δόξης τοῦ θεοῦ δικαιούμενοι
 δωρεὰν τῇ αὐτοῦ χάριτι. ταύτην δὲ καὶ ὁ Ἡσαΐας συμφώνως ἀποδίδωσι τὴν διάνοιαν
 ἐν οἷς φησι πρὸς τὴν Ἰουδαίων συναγωγὴν ἀποτεινόμενος· ἰδοὺ ταῖς ἁμαρτίαις ὑμῶν
 ἐπράθητε, καὶ ταῖς ἀνομίαις ὑμῶν ἐξαπέστειλα τὴν μητέρα ὑμῶν, διότι ἦλθον, καὶ
 οὐκ ἦν ἄνθρωπος· ἐκάλεσα, καὶ οὐκ ἦν ὁ ὑπακούων· τὸ γὰρ διότι ἦλθον ὅμοιον ἂν εἴη τῷ· κύριος ἐξ οὐρανοῦ διέκυψεν ἐπὶ
 τοὺς υἱοὺς τῶν ἀνθρώπων· τὸ δέ· καὶ οὐκ ἦν ἄνθρωπος καὶ οὐκ ἦν ὁ ὑπακούων,
 ὅμοιον τῷ· πάντες ἐξέκλιναν καὶ ἠχριώθησαν.

Oὐχὶ γνώσονται πάντες οἱ ἐργαζόμενοι τὴν ἀνομίαν; 
 οἱ κατεσθίοντες τὸν λαὸν μου βρώσει ἄρτου τὸν κύριον οὐκ ἐπεκαλέσαντο. 
 
 
 Καί μοι δοκεῖ προφητεύειν μεταβολὴν ἔσεσθαι τῶν ἐθνῶν ἐκ θηριώδους βίου καὶ ἐξ
 ἀγνωσίας θεοῦ ἐπὶ ἥμερον καὶ θεοσεβῆ τρόπον, ὃ καὶ ἔστιν ὀφθαλμοῖς παραλαβόντα
 μαρτυρῆσαι ἀλήθειαν τῇ προφητείᾳ. ἀναγνώσῃ τοίνυν τὰ προκείμενα ἐρωτηματικῶς
 πυνθανομένου τοῦ λόγου καὶ φάσκοντος· εἰ καὶ πάντες
 ἐξέκλιναν πρὸ τῆς τοῦ Χριστοῦ παρουσίας καὶ ἠχριώθησαν, μὴ τοίνυν οὐχὶ γνώσονται ἐν τῷ μετὰ ταῦτα χρόνῳ πάντες
 οἱ ἐργαζόμενοι τὴν ἀνομίαν προσυπακουόντων ἡμῶν τὸν κύριον καὶ κατὰ κοινοῦ
 πάλιν λαμβανόντων τὰ ἑξῆς; καὶ αὐτοὶ γὰρ οἱ πάλαι τὸν λαὸν τοῦ θεοῦ ὡσεὶ ἄρτον
 ἐσθόντες καὶ τὸν κύριον μηδεπώποτε ἐπικαλεσάμενοι, μὴ οὐχὶ γνώσονται αὐτόν; καὶ
 Ἡσαΐας δὲ συνᾴδει περὶ τῶν αὐτῶν θεσπίζων καὶ λέγων· οἷς οὐκ ἀνηγγέλη περὶ
 αὐτοῦ ὄψονται· καὶ οἳ οὐκ ἀκηκόασι συνήσουσιν.

Ἐκεῖ ἐδειλίασαν φόβῳ, οὗ οὐκ ἦν φόβος, 
 ὅτι ὁ θεὸς ἐν γενεᾷ δικαίᾳ. 
 
 
 Τίνες δὲ ἀλλ’ ἢ οἱ ἐργαζόμενοι τὴν ἀνομίαν καὶ οἱ πρότερον μὴ ἐπικαλούμενοι
 τὸν κύριον; ἔσται γάρ ποτε καιρὸς, ὅτε ἐπιγνώσονται αὐτὸν, καθ’ ὃν καὶ φόβον
 ἀναλήψονται τοῦ θεοῦ καὶ δειλίαν ἀγαθήν· ὅτι δὲ τὸν φόβον ἀναλαβεῖν κυρίου
 ἀγαθόν ἐστι, δῆλον ἀπὸ τοῦ λέγεσθαι· ἀρχὴ σοφίας φόβος
 κυρίου . οἱ δηλούμενοι τοίνυν φοβηθήσονται ἐκεῖ φόβῳ, τουτέστι τότε· τίνα δὲ φοβηθήσονται ἢ τὸν kύριον; ἐκεῖ δέ, ποῦ ἢ ἐν τῇ μελλούσῃ συστηθήσεται γενεᾷ; διὸ
 ἐπιλέγει· ὅτι ὁ θεὸς ἐν γενεᾷ δικαίᾳ .

Ὅτι ὁ θεὸς ἐν γενεᾷ δικαίᾳ· 
 βουλὴν πτωχοῦ κατῃσχύνατε, 
 ὁ δὲ κύριος ἐλπὶς αὐτοῦ ἐστιν. 
 
 
 Ὥσπερ ἐν τοῖς ἄλλοις κρίμασι τοῖς γινομένοις περὶ συναλλάγματα καὶ κοινωνίας
 οὐκ εἰς πρόσωπα βλέπειν δεῖ, οὕτως ἐν τοῖς βουλομένοις οὐκ εἰς ἀρχὴν καὶ
 περιουσίαν σκοπητέον· ἀλλ’ εἰς νοῦν διηρθρωμένον καὶ τὸ εὐσυνείδητον ἔχοντα.
 ἐπιστατέον, εἰ δυνατόν, ἐκλαβεῖν περὶ τῶν
 Ἰουδαίων τὰ προκείμενα, τὴν τοῦ σωτῆρος βουλὴν καταισχῦναι σπευδόντων τῷ
 ἡγεῖσθαι αὐτὸν πτωχόν τινα εἶναι, καὶ μὴ πλοῦτον θεότητος· ἀεὶ γοῦν καὶ
 ἀντιλέγουσι τῇ διδασκαλίᾳ αὐτοῦ, καὶ τὰς τεραστίους δυνάμεις κακολογοῦσιν, ὡς
 μὴ θεϊκῇ δυνάμει, ἀλλ’ ἄλλοθέν ποθεν γεγενημένας·

Τίς δώσει ἐκ Σιὼν τὸ σωτήριον τοῦ Ἰσραήλ ; 
 ἐν τῷ ἐπιστρέψαι κ ύριον τὴν αἰχμαλωσίαν τοῦ λαοῦ αὐτοῦ 
 ἀγαλλιάσθω Ἰακὼβ καὶ εὐφρανθήτω Ἰσραήλ. 
 
 
 Πάντων ἐκκλινάντων καὶ ἅμα ἀχρειωθέντων καιρὸς ἦν εἰς εὐχὴν τρέψαι τὸν λόγον,
 ὡς πρεσβείας τρόπῳ φάναι· τίς δώσει ἐκ Σιὼν τὸ σωτήριον τοῦ Ἰσραήλ; αὐτοῦ γὰρ
 χρεία λοιπὸν τοῦ ἄφεσιν ἁμαρτημάτων παρέχοντος τοῦ αἰτίου τῆς αἰωνίου σωτηρίας·
 τοῦτο τὸ σωτήριον τὸ κατὰ σάρκα ἐκ σπέρματος Δαυῒδ γεγονὼς ἐκ τῆς Σιὼν δέδοται·
 ἥξει γὰρ ἐκ Σιὼν ὁρυόμενος, καὶ ἀποστρέψει ἀσεβείας ἀπὸ Ἰακώβ· εἰς τοῦτο λήψει
 τό· ἐκ Σιὼν ἡ εὐπρέπεια τῆς ὡραιότητος αὐτοῦ, δυνατὸν ἐκλαβεῖν ὡς καὶ ἐκ τῆς
 ἐπουρανίου Σιὼν ἐλήλυθε τὸ σωτήριον· ἐπείπερ ἐν αὐτῇ εἴρηται τὴν βασιλείαν
 ἔχειν ὁ Χριστός· διὸ καὶ ὁ σκοπὸς ἡμῶν καὶ ἡ ἐλπὶς τῆς ἄνω κλήσεως ἡ βασιλεία
 τῶν οὐρανῶν τυγχάνει· εἶθ’ ἑξῆς τὴν μέλλουσαν ἅπασιν ἀνθρώποις προξενεῖσθαι ἀπὸ
 κακῶν ἐλευθερίαν διὰ τοῦ σωτηρίου παρίστησι. καὶ θέα, τίνα τρόπον ἑτέρων
 λυτρουμένων ἑτέρους φησὶν ἀγαλλιᾶσθαι· ἐν γὰρ τῷ ἐλευθεροῦσθαι τὴν αἰχμαλωσίαν
 τοῦ λαοῦ κυρίου, ἀγαλλιάσεται , φησίν, Ἰακὼβ καὶ εὐφρανθήσεται Ἰσραήλ . τῶν οὖν πάλαι
 αἰχμαλωτισμένων ὑπὸ τῆς δαιμονικῆς πλάνης ψυχῶν μελλουσῶν διὰ τοῦ σωτηρίου τοῦ
 Θεοῦ ἐλευθερίας τυγχάνειν καὶ ἐξ ἁπάντων τῶν ἐθνῶν μελλόντων ἐπιστρέφειν ἐπὶ
 τὸν κύριον οἱ πάλαι παρὰ τῷ θεῷ ἀναπεπαυμένοι δίκαιοι καὶ προφῆται, αὐτοὶ ὄντες
 ὁ ἀληθῶς Ἰσραὴλ καὶ ὁ ἀληθῶς Ἰακὼβ ἀγαλλιάσονται καὶ εὐφρανθήσονται διὰ τὸ
 πληροῦσθαι αὐτῶν τὰς περὶ ἡμῶν προφητείας καὶ διὰ τὸ συγχαίρειν τῇ ἡμετέρᾳ
 σωτηρίᾳ·. διὸ καὶ ὁ Συμεὼν εἰπὼν περὶ τοῦ σωτῆρος, ὅτι φῶς
 ἔσται εἰς ἀποκάλυψιν ἐθνῶν , ἐπήγαγε· καὶ δόξαν λαοῦ σου Ἰσραήλ.

Ψαλμὸς τῷ Δαυίδ . 
 Κύριε, τίς παροικήσει ἐν τῷ σκηνώματί σου; 
 ἢ τίς κατασκηνώσει ἐν τῷ ὄρει τῷ ἁγίῳ σου; 
 
 
 Ἄλλως ὄρος τοῦ θεοῦ τὸ ὑπὸ μόνων ἁγίων ψυχῶν καὶ τελείων ἐν δικαιοσύνῃ
 κατοικηθησόμενον ὁ οὐρανὸς αὐτός καὶ ἡ ὑπὸ τοῦ σωτῆρος εὐαγγελισθεῖσα βασιλεία
 τῶν οὐρανῶν· αὕτη ἐστὶν Ἰερουσαλὴμ ἡ ἐπουράνιος, αὕτη ἐστιν τὸ Σιὼν ὄρος καὶ ἡ
 πόλις τοῦ θεοῦ τοῦ ζῶντος, κατὰ τὸν ἱερὸν ἀπόστολον, ὃς φησί· προσεληλύθατε
 Σιὼν ὄρει καὶ πόλει θεοῦ ζῶντος Ἱερουσαλὴμ ἐπουρανίῳ.  τὴν δὲ σκηνὴν νοήσεις
 τὴν ἄνω ἐπὶ τοῦ ὄρους ἱδρυμένην ἀπὸ τοῦ φάσκοντος λόγου· Χριστὸς δὲ
 παραγενόμενος ἀρχιερεὺς τῶν μελλόντων ἀγαθῶν διὰ τῆς μείζονος καὶ τελειοτέρας
 σκηνῆς οὐ χειροποιήτου, τουτέστιν οὐ ταύτης τῆς κτίσεως·  τούτων τοιγαροῦν καὶ
 ὁ Δαυὶδ εἰς ἔννοιαν ἐλθὼν ἀναφωνεῖ λέγων· κύριε, τίς παροικήσει ἐν τῷ σκηνώματί
 σου; ἀληθῶς γὰρ σπάνιος καὶ δυσεύρετος καὶ εἷς που ἀπὸ μυρίων ὁ τῆς ἀναβάσεως
 ἐκείνης καὶ τῆς ἐν οὐρανοῖς παροικήσεως ἄξιος. τὸ μὲν οὖν δηλωθὲν σκήνωμα, τὸ
 ἐν οὐρανοῖς, οἰκητήριον αὐτοῦ γένοιτ’ ἂν τοῦ θεοῦ· ἄνθρωπος δέ, ὥσπερ ἀπὸ
 αἰχμαλωσίας τῆς κατὰ γῆν διατριβῆς μέλλων μεθίστασθαι ἐπὶ τὴν οὐράνιον
 κατασκήνωσιν, ὥσπέρ τις ξένος καὶ πάροικος ἔσται ἐκεῖ, ἅτε δὴ ἑτέρωθεν
 μετανάστης γεγονὼς καὶ ἐξ ἑτέρας ὡρμημένος χώρας, διὸ λέλεκται· τίς παροικήσει ἐν τῷ σκηνώματί σου; μακάριος δὲ ὁ ἐν
 αὐτῷ γενόμενος τῷ ὄρει καὶ ἱδρυθεὶς ἐν αὐτῷ τοῦ λόγου διδάσκοντος παράμονον
 ἔσεσθαι καὶ διαιωνίζουσαν τοῖς ἀξίοις τὴν αὐτὴν μονήν.

Πορευόμενος ἄμωμος καὶ ἐργαζόμενος δικαιοσύνην, 
 λαλῶν ἀλήθειαν ἐν καρδίᾳ αὐτοῦ, 
 ὃς οὐκ ἐδόλωσεν ἐν γλώσσῃ αὐτοῦ 
 οὐδὲ ἐποίησεν τῷ πλησίον αὐτοῦ κακὸν 
 καὶ ὀνειδισμὸν οὐκ ἔλαβεν ἐπὶ τοὺς ἔγγιστα αὐτοῦ. 
 
 
 Εἴη δ’ ἂν αὕτη ἡ σωτήριος γνῶσις, ἣν αὐτὸς παριστὰς ἔλεγεν· ἐγώ εἰμι ἡ ὁδός.
 δεῖ γὰρ πρὸς τῷ πρώτῳ κατορθώματι καὶ τῆς δι’ ἔργων καὶ πράξεων τῶν ἐν
 δικαιοσύνῃ πρόνοιαν ποιεῖσθαι· λαλῶ ἀλήθειαν ἐν καρδίᾳ
 αὐτοῦ, ὃς οὐκ ἐδόλωσεν ἐν γλώσσῃ αὐτοῦ.

Καὶ ὀνειδισμὸν οὐκ ἔλαβεν ἐπὶ τοὺς ἔγγιστα αὐτοῦ. 
 
 
 Οὐ δεῖ τοίνυν κατεπαίρεσθαί τινα τῶν ἀτελεστέρων μετὰ τὸ κατορθῶσαι τὰ
 εἰρημένα· ἵνα μὴ οἷόν τι ναυάγιον παθῶν ἀπολέσῃ τὰ ἑαυτοῦ καλά.

Ὁ ὀμνύων τῷ πλησίον αὐτοῦ καὶ οὐκ ἀθετῶν. 
 
 
 Ἐνταῦθα ἐπὶ ἑνὶ πράγματί φησιν εὐλόγως ποτὲ δεῖν ὀμνύναι καὶ ὀμνύοντα μὴ
 παραβαίνειν τοὺς ὅρκους. ἐπὶ ποίῳ δὲ τούτῳ ἢ ἐπὶ τῷ ἑταιρίαν γνησίαν καὶ φιλίαν
 σπένδεσθαι;

Τὸ ἀργύριον αὐτοῦ οὐκ ἔδωκεν ἐπὶ τόκῳ. 
 
 
 Ἐπειδὴ συμβαίνει ποτὲ μετὰ πάντα τὰ κατηριθμημένα κατορθώματα σκάζειν τινὰ καὶ
 νοσεῖν περὶ δωροδοκίας καὶ τόκους, καὶ ταύτην προσθεραπεύει τὴν νόσον. ὁ γὰρ
 τῆς βασιλείας τῶν οὐρανῶν ἕνεκεν καὶ αὐτῆς τῆς πρὸς τὸν πλησίον ἀγάπης καὶ
 φιλανθρωπίας τοῦτο πράττων δίδωσι μέν, ἀλλ’ οὐκ ἐπὶ τῷ τὴν ἀμοιβὴν παρὰ
 ἀνθρώπων λαβεῖν· ἑαυτῷ δὲ ταμιευόμενος ὥσπερ ἐν θησαυρῷ καὶ αὐτῷ φυλάττων εἰς
 τὴν μέλλουσαν τῷ θεῷ ἀνταπόδοσιν· καὶ δῶρα ἐπ’ ἀθώοις οὐκ ἔλαβε. τιμὴν μὲν γὰρ
 τάχα προσοῖτο τὴν ἄλυπον καὶ ἀβλαβῆ τοῖς τιμῶσιν· ὑποκειμένης δὲ αἰτίας ἐφ’
 ἑτέρου βλάβῃ, εἴ ποτε δέξαιτο δῶρα, παντάπασιν ἀνέτρεψε τὰ προλεχθέντα· διὸ
 μάλιστα προσήκει φυλλάττεσθαι τὰς δωροδοκίας.

Ὁ ποιῶν ταῦτα οὐ σαλευθήσεται εἰς τὸν αἰῶνα. 
 
 
 Ὅ γε μὴν ὁμοῦ πάντα προκατηριθμημένα κατορθώσας ἀρτιτελὴς γενόμενος καὶ πᾶν τὸ
 σῶμα τῆς κατὰ θεὸν πολιτείας ὁλόκληρον, ὥσπερ καὶ ὑγιὲς καὶ πᾶσιν ἀγαθοῖς λόγων
 τε καὶ ἔργων ἀπηρτισμένον διατηρήσας, οὐ σαλευθήσεται εἰς
 τὸν αἰῶνα .

Στηλογραφία τῷ Δαυíδ . 
 
 
 Τῷ μὲν Δαυῒδ ἐπιγέγραπται ὁ ψαλμός· ἢ τοῦ Δαυῒδ κατὰ τοὺς λοιποὺς ἑρμηνευτάς·
 ψαλμὸν δὲ εἶπον καταχρησάμενος τῇ συνηθείᾳ· κατὰ γὰρ τὸ ἀκριβὲς οὐκ ἄν τις
 αὐτὸν εἴποι ψαλμόν, ὅτι μὴ τοῦτο δηλοῦν βούλεται ἡ προγραφή· ἀλλ’ ἔστιν
 στηλογραφία προφητείαν περιέχουσα θαυμαστὴν καὶ γραφῆς αἰωνίου, ὥσπερ ἐν στήλῃ
 τετυπωμένης ἀξίαν. ὅτι μὲν οὖν διὰ τοῦ Δαυῒδ ἀναπεφώνηται τὰ ἐν τῇ προφητείᾳ
 περιεχόμενα, παντὶ ἂν εἴη σαφές. ζητουμένου δὲ εἰς τίνα ἄρα χρὴ ἀναφέρειν τὰ
 λεγόμενα, ἀξιόχρεως ἡμῖν διδάσκαλος γένοιτ’ ἂν Πέτρος ὁ ἀπόστολος ἐν ταῖς
 Πράξεσιν τῶν ἀποστόλων μνημονεύσας τῶν ἐν αὐτῇ φερομένων. διελθὼν γὰρ πρὸς τὸν
 λαὸν τὰ τοῦ ψαλμοῦ ταῦτά τε ἐπὶ τὸν σωτῆρα τὰ εἰρημένα ἀναδιδάξας ἑξῆς ἐπιφέρει
 καί φησιν· ἄνδρες ἀδελφουί, ἐξὸν εἰπεῖν μετὰ παρρησίας πρὸς
 ὑμᾶς περὶ τοῦ πατριάρχου Δαυῒδ , ὅτι καὶ ἐτελεύτησε καὶ ἐτάφη· καὶ τὸ μνῆμα
 αὐτοῦ ἐστιν ἐν ἡμῖν ἄχρι τῆς ἡμέρας ταύτης. προφήτης οὖν ὑπάρχων καὶ εἰδώς,
 ὅτι ὅρκῳ ὤμοσεν αὐτῷ ὁ θεὸς ἐκ καρποῦ τῆς ὀσφύος αὐτοῦ τὸ κατὰ σάρκα
 ἀναστήσειν τὸν Χριστόν, καθίσαι ἐπὶ τὸν θρόνον αὐτοῦ, προϊδὼν ἐλάλησε περὶ
 τῆς ἀναστάσεως τοῦ Χριστοῦ, ὅτι οὔτε ἐγκατελείφθη εἰς ᾅδην, οὔτε ἡ σὰρξ
 αὐτοῦ εἶδε διαφθοράν. τοῦτον τὸν Ἰησοῦν ἀνέστησεν ὁ qεóς, οὗ πάντες ἡμεῖς
 ἐσμεν μάρτυρες . ὧν οὕτως εἰρημένων περιττὸν ἂν εἴη τοῦ λοιποῦ
 ζητεῖν, ἐπὶ τίνα χρὴ φέρειν τὴν προφητείαν ἅπαξ ὑπὸ τηλικούτου μάρτυρος
 δεδιδαγμένους. κατὰ μὲν οὖν τοὺς Ἑβδομήκοντα στηλογραφία λέλεκται ἡ προφητεία
 τῷ περιέχειν τὴν κατὰ τοῦ θανάτου νίκην τοῦ sωτῆρος διὰ τῆς ἐκ νεκρῶν
 ἀναστάσεως αὐτοῦ κατωρθωμένην. ὥσπερ γὰρ τῶν ἀγωνιζομένων ἐν σταδίοις οἱ
 μέγιστοι καὶ παράδοξοι ἆθλοι στήλης ἀξιοῦνται καὶ τῶν ἐν πολέμοις κατὰ τῶν
 ἐχθρῶν τρόπαια εἰς μακρὰν μνήμην στηλιτεύεται, οὕτω καὶ τὸ μέγα τρόπαιον τοῦ
 σωτῆρος, ὅπερ ἤγειρε καθελὼν τὸν τὸ κράτος ἔχοντα τοῦ θανάτου ἄνωθεν ἀπὸ τῶν
 προφητικῶν χρόνων ἐστηλιτεύετο ταῖς ἑαυτῶν γραφαῖς· διὸ στηλογραφία λέλεκται.

Φύλαξόν με, κύριε, ὅτι ἐπὶ σοὶ ἤλπισα. 
 εἶπα τῷ κυρίῳ· κύριός μου εἶ σύ, 
 ὅτι τῶν ἀγαθῶν μου οὐ χρείαν ἔχεις. 
 
 
 Ἄλλοι δέ φασιν, ὡς ἐκ προσώπου τοῦ σωτῆρος εἴρηται ὁ ψαλμός· εἴρηται δὲ κατὰ
 τὸν ἀνθρώπειον, ὥσπερ αὖ τοιαῦτα πολλὰ καὶ ἐν τοῖς ἱεροῖς εὐαγγελίοις
 εὑρίσκομεν· τοιοῦτό ἐστιν τό· «πάτερ, εἰ δυνατόν, παρελθέτω τὸ ποτήριον τοῦτο
 ἀπ’ ἐμοῦ· πλὴν οὐχ ὡς ἐγὼ θέλω, ἀλλ’ ὡς σύ· καὶ, πορεύομαι πρὸς τὸν πατέρα μου
 καὶ πατέρα ὑμῶν, καὶ θεὸν μου καὶ θεὸν ὑμῶν· οὕτως εὑρίσκομεν αὐτὸν εὐχόμενον
 συνεχῶς, καὶ τὰ γόνατα κάμπτοντα. οὕτω τοίνυν καὶ ἐν τούτῳ τῷ ψαλμῷ αἰτεῖ
 φυλαχθῆναι, καὶ ὑφ’ ἑαυτοῦ φυλάττεται. αἰτεῖ μὲν γὰρ ὡς ἄνθρωπος, δίδωσι δὲ τὴν
 αἴτησιν ὡς Θεός· εὐδοκοῦντος δῆλον, ὅτι καὶ συνεργοῦντος τοῦ οἰκείου πατρός.
 ὅτι τῶν ἀγαθῶν μου οὐ χρείαν ἔχεις . τοῦτο ὁ
 Σύμμαχος ἑτέρως ἑρμήνευσεν· ἀγαθόν μοι οὐκ ἔστιν ἄνευ σοῦ. πᾶσα, φησί, τῶν
 ἀγαθῶν ἡ φορὰ διὰ τῆς σῆς ὑπάρχει μοι χάριτος. ἀμφότερα δὲ τῆς εὐσεβείας
 ἔχεται. καὶ ἡμεῖς γὰρ παρὰ τοῦ Θεοῦ τῶν ἀγαθῶν ἀπολαύομεν, καὶ αὐτὸς τῆς
 ἡμετέρας δικαιοπραγίας οὐ χρῄζει· χάριν μέντοι τῆς ἡμετέρας ὠφελείας ταύτην
 νομοθετεῖ.

Φύλαξόν με, κύριε, ὅτι ἐπὶ σοὶ ἤλπισα. 
 εἶπα τῷ κυρίῳ· κύριός μου εἶ σύ, 
 ὅτι τῶν ἀγαθῶν μου οὐ χρείαν ἔχεις. 
 
 
 Ἔστι δὲ εἰπεῖν καὶ ὡς εἰς ταπεινοφροσύνην ἐνάγων ἡμᾶς καὶ διδάσκων ἡμᾶς
 εὔχεσθαι ὁ πάντα δυνάμενος ταῦτα, φησίν, ἄνθρωπος γεγονώς.

Εἰ δὲ σῶμα αὐτοῦ ἡ ἐκκλησία τυγχάνει κατὰ τὸ εἰρημένον ὑπὸ τοῦ ἀποστόλου· ὑμεῖς
 δὲ ἐστὲ σῶμα Χριστοῦ, καὶ μέλη ἐκ μέλους, δύναται ἰδιοποιούμενος τὰ πάθη τῆς
 ἐκκλησίας αὐτοῦ τὰ προκείμενα ἐξ αὐτῆς λέγειν.

Τοῖς ἁγίοις τοῖς ἐν τῇ γῇ αὐτοῦ 
 ἐθαυμάστωσεν πάντα τὰ θελήματα αὐτοῦ ἐν αὐτοῖς. 
 ἐπληθύνθησαν αἱ ἀσθένειαι αὐτῶν, 
 μετὰ ταῦτα ἐτάχυναν. 
 
 
 Ἕτεροι δὲ γῆν αὐτοῦ τὴν ἐκκλησίαν φασίν· ὅθεν καὶ θαυμάσια γίνονται τὰ τοῦ θεοῦ
 θελήματα· 
 θελήματα δὲ θεοῦ αἱ κατ’ εἶδος ἀρεταὶ παρισταμένου
 τούτου ἐκ τοῦ εὗρον Δαυὶδ τὸν τοῦ Ἰεσσαὶ ἄνδρα κατὰ τὴν καρδίαν μου, ὃς ποιήσει
 πάντα τὰ θελήματά μου, τὰ οὕτως ἑρμηνευμένα θελήματα θεοῦ. θαυμαστοῖ θεὸς ἐν τοῖς ἁγίοις αὐτοῦ πλέον τι ἐχόντων
 τῶν κατὰ θεὸν σοφῶν τῶν ἄλλων ἀνθρώπων ἐν τῷ κατὰ ἀρετὴν ἐνεργεῖν. οὐ γὰρ
 ἀνδρεία ἡ αὐτὴ τῶν μαρτύρων τῆς ἀληθείας, προφητῶν τε καὶ ἀποστόλων, τῇ τῶν
 ἄλλως ἀνδριζομένων; ἀλλ’ οὐδὲ ἡ σωφροσύνη τῶν τηρούντων, ἣν ἔσχεν Ἰωσὴφ καὶ
 Σουσάννα, τῇ τῶν ἄλλων σωφροσύνῃ. οὕτω δὲ καὶ ἐπὶ τῶν λοιπῶν ἀρετῶν
 θαυμαστοῦντος θεοῦ τὰς τῶν ἁγίων ἀρετὰς ὡς ἀσυγκρίτως ὑπερέχειν αὐτοὺς τῶν κατὰ
 ἀνθρώπους γενομένων σπουδαίων· οὕτω θαυμασίων τῶν θελημάτων τοῦ θεοῦ ἐν τοῖς ἁγίοις ὄντων πληθύνονται αὐτῶν, τῶν
 ἁγίων λέγω, αἱ ἀσθένειαι ὁρώντων ὡς πολὺ ἀπολείπονται τῆς θεοῦ ἰσχύος καὶ τοῦ
 μεγέθους αὐτοῦ. ὅμως, εἰ καὶ πληθύνονται αἱ προλεχθεῖσαι αὐτῶν ἀσθένειαι, οὐκ
 ἐνβραδύνουσιν, οὐ παραμένουσιν αὐτοῖς παρὰ χρῆμα ἀπερχόμεναι. μέχρι γὰρ τοῦ
 ἐννοῆσαι αὐτὰς ἔσχον αὐτὰς ταχυνούσας ἐν τῷ μηκέτ’ εἶναι· διὰ τὸ ἰσχύειν ἐν τῷ
 ἐνδυναμοῦσθαι αὐτοὺς ὑπὸ Χριστοῦ πρῶτον εἶπον ἐν τῷ θεῷ ποιήσωμεν δύναμιν.

Οὐ μὴ συναγάγω τὰς συναγωγὰς αὐτῶν ἐξ αἱμάτων 
 οὐδὲ μὴ μνησθῶ τῶν ὀνομάτων αὐτῶν διὰ χειλέων μου. 
 
 
 Οἶμαι δὲ διὰ τούτων δηλοῦσθαι τῶν ἁπάντων τῶν πάλαι εἰδωλολατρῶν τὴν προτέραν
 κατάστασιν· ἐν ᾗ ἄθεοι ὄντες καὶ εἰδωλολάτραι οὐκ ἐπὶ μίαν ἐξώκειλαν πλάνην.
 πλῆθος γὰρ ἦν αὐτῶν τῆς πολυθεΐας καὶ εἰδωλολατρείας καὶ ἀσθενείας. ἀλλ’ ἐπειδὴ
 ἐξ αὐτῶν ἐκείνων μεταβαλόντες διὰ τῆς σωτηρίου χάριτος γεγόνασιν ἅγιοι τοῦ εοῦ , διατοῦτο λέλεκται· τοῖς ἁγίοις τοῖς ἐν τῇ γῇ αὐτοῦ ἐθαυμάστωσε πάντα τὰ θελήματά μου ἐν
 αὐτοῖς · καὶ ἐπεὶ συνῆπται τό· ἐπληθύνθησαν
 εἴδωλα αὐτῶν ἢ τὰ διαπονήματα αὐτῶν ἢ ἀσθένειαι
 αὐτῶν . ταῦτα γὰρ πάντα προσῆν τοῖς ὕστερον ἁγίοις πρὸ τῆς ἀπὸ τῶν
 χειρόνων ἐπὶ τὰ κρείττω μεταβολῆς. ἀλλὰ μετὰ ταῦτα ἐτάχυναν
 οὐκ ἀμελήσαντες οὐδὲ βραδύναντες, ἀλλὰ διὰ τάχους τὴν μετάνοιαν
 ἐνδειξάμενοι μετὰ τὴν εἰς αὐτοὺς γενομένην χάριν, δι’ ἧς ἐθαυμαστώθη πάντα τὰ τοῦ σωτῆρος θελήματα ἐν αὐτοῖς. ὅθεν συγχώρησιν προτέρων ἁμαρτημάτων διδοὺς
 αὐτοῖς φησιν· οὐ μὴ συναγάγω τὰς συναγωγὰς αὐτῶν ἐξ
 αἱμάτων · ἢ κατὰ τὸν Ἀκύλαν · οὐ μὴ σπείσω σπονδὰς αὐτῶν ἐξ αἱμάτων.
 πάλαι μὲν γάρ, φησί, σπονδὰς ἐποίουν ἐξ αἱμάτων, Ἰουδαῖοι μὲν κατὰ νόμον τῷ θεῷ
 θυσίας προσφέροντες, Ἕλληνες δέ, ὅτε τοῖς δαίμοσιν ἐλάτρευον· ἐγὼ δὲ καινὰς
 αὐτοῖς θυσίας παραδούς οὐκέτι δέξομαι σπονδὰς αὐτῶν ἐξ αἱμάτων· οὐδὲ ταύτας
 σπείσω ἅτε ἀρχιερεὺς ἐκ τῶν χειρῶν αὐτῶν ἀποδεξάμενος καὶ σπένδων· καινὰ δὲ
 μυστήρια παραδοὺς αὐτοῖς καὶ καινὰς θυσίας τὰς ἀναίμους καὶ ἀκάπνους καὶ
 λογικάς, ταύταις χρῆσθαι διδάξω αὐτούς· ἀλλ’ οὐδὲ μνημονεύσω διὰ τῶν χειλέων
 μου τῶν παλαιῶν αὐτῶν ὀνομάτων. πάλαι μὲν γὰρ ἐπ’ ἀξίως τῶν πράξεων ἐπήγοντο
 προσηγορίας οἱ ἀπὸ τῶν ἐθνῶν βέβηλοι καὶ ἀκάθαρτοι καὶ εἰδωλολάτραι, πολύθεοί
 τε καὶ ἄθεοι ὀνομαζόμενοι· νῦν δὲ ἐκείνων μὲν οὐκέτι μνησθήσομαι τῶν ὀνομάτων,
 ἕτερα δὲ αὖ τοῖς ἀντ’ ἐκείνων δωρήσομαι· εὐσεβεῖς αὐτοὺς καὶ θεοσεβεῖς καὶ
 ἁγίους κλητούς τε καὶ ἐκλεκτοὺς καὶ χριστιανοὺς ὀνομάζων.

Κύριος ἡ μερὶς τῆς κληρονομίας μου καὶ τοῦ ποτηρίου μου 
 
 
 Ἀναμνησθῆναι προσήκει τῶν ἐν τῷ δευτέρῳ εἰρημένων ψαλμῷ. καὶ γὰρ ἐκεῖ
 ἀνθρωπίνως πάλιν πρὸς αὐτὸν ἔλεγεν ὁ πατήρ· αἴτησαι παρ’ ἐμοῦ, καὶ δώσω σοι
 ἔθνη τὴν κληρονομίαν σου καὶ τὴν κατάσχεσίν σου τὰ πέρατα τῆς γῆς. καὶ ἐν τοῖς
 ἱεροῖς εὐαγγελίοις αὐτὸς πρὸς τὸν ἑαυτοῦ ἔφη πατέρα περὶ τῶν ἱερῶν ἀποστόλων·
 Πάτερ, οὓς ἔδωκάς μοι σοὶ ἦσαν, καὶ ἐμοὶ αὐτοὺς δέδωκας καὶ οὐδεὶς ἐξ αὐτῶν
 ἀπώλετο, εἰ μὴ ὁ υἱὸς τῆς ἀπωλείας. ἀλλ’ ὥσπερ ἐνταῦθα ἀνθρωπίνως διαλέγεται
 λαβεῖν παρακαλῶν, οὕτως ἑτέρωθι δείκνυσιν, ὡς αὐτός ἐστι τῶν ἁπάντων δεσπότης·
 τὰ πρόβατα γὰρ τὰ ἐμὰ τῆς φωνῆς μου ἀκούει· κἀγὼ γινώσκω αὐτά, καὶ ἀκολουθοῦσί
 μοι· κἀγὼ ζωὴν αἰώνιον δίδωμι αὐτοῖς  · καὶ πάλιν·  καὶ ἄλλα δὲ πρόβατα ἔχω, ἃ
 οὐκ ἔστιν ἐκ τῆς αὐλῆς ταύτης· κἀκεῖνά με δεῖ ἀγαγεῖν, καὶ τῆς φωνῆς μου
 ἀκούσωσι, καὶ γενήσεται μία ποίμνη, εἷς ποιμήν · ἐν τῷ παρόντι μέντοι ψαλμῷ
 ἀνθρωπίνως λέγεἰ. κύ ριος μερὶς τῆς κληρονομίας μου
 καὶ τοῦ ποτηρίου μου · κληρονομίαν καλῶν τὴν τῶν ἐθνῶν βασιλείαν· ποτήριον δὲ
 ὃν ὑπὲρ ἡμῶν ὑπέμεινε θάνατον. οὕτω γὰρ καὶ ἐν τοῖς ἱεροῖς ἔλεγεν εὐαγγελίοις·
 πάτερ, εἰ δυνατόν, παρελθέτω τὸ ποτήριον τοῦτο ἀπ’ ἐμοῦ· ὡσεὶ σαφέστερον ἔλεγε·
 καὶ τῆς ἐμῆς ἐκκλησίας, ἥτις ἐστὶν ἡ κληρονομία μου, μερίς
 ἐστιν ὁ κύριος · ὁ αὐτὸς δὲ καὶ τοῦ ποτηρίου μου, τουτέστι τοῦ
 θανάτου, μερὶς γεγενημένος ὁ αὐτός.

Σχοινία ἐπέπεσάν μοι ἐν τοῖς κρατίστοις· 
 καὶ γὰρ ἡ κληρονομία μου κρατίστη μοί ἐστιν. 
 
 
 Πάλαι μὲν γάρ, φησίν, ἄλλη τις ἦν κληρονομία μου,
 καὶ ἀλλὰ σχοινίσματά μου. ὅτε γὰρ διεμέριζεν ὁ
 ὕψιστος ἔθνη, ἐγενήθη μερὶς κυρίου λαὸς αὐτοῦ Ἰακώβ, σχοίνισμα κληρονομίας
 αὐτοῦ Ἰσραήλ. ἀλλὰ τότε μὲν μερὶς καὶ κληρονομία καὶ σχοίνισμα ὁ πρότερος ἦν λαός· οὗ
 διαπεσόντος καὶ ἀποβλήτου γενομένου διὰ τὰς ἀσεβείας αὐτῶν, ἑτέρα μερὶς καὶ
 ἄλλα σχοινία καὶ ἕτεροι κλῆροι ἀντὶ τῶν προτέρων ἐκείνων ἐδόθησάν μοι ἐν τοῖς
 κρατίστοις · αὕτη γάρ, φησίν, ἡ δευτέρα κρατίστη καὶ ἀρέσκουσά μοί ἐστιν.

Προσευχὴ τοῦ Δαυιδ . 
 εἰσάκουσον, κύριε, δικαιοσύνης μου, 
 πρόσχες τῇ δεήσει μου, 
 ἐνώτισαι τῆς προσευχῆς μου οὐκ ἐν χείλεσιν δολίοις. 
 
 
 Ἱκετεύει διὰ τῆς προσευχῆς τὸν θεὸν ἀκροατὴν
 γενέσθαι οὐ τῆς φωνῆς οὐδὲ τῶν ῥημάτων αὐτοῦ, ἀλλ’ αὐτῆς τῆς ἐν αὐτῷ ἀρετῆς
 ὥσπερ βοώσης διὰ τῶν πράξεων τῆς δικαιοσύνης καὶ δυσωπούσης τὴν θείαν ἀκοήν.
 οὐκ ἂν γάρ τις ἑαυτῷ φαῦλα συνειδὼς ῥᾳδίως ἂν τοιαύτην ἀφῆκε φωνήν. τὸ δὲ
 πρόσχες τῇ δεήσει μου εἴποι ἂν ἐκεῖνος ὁ
 βεβασανισμένος καὶ πρεπούσας θεῷ ἐν τῇ προσευχῇ ἀναπέμπων δεήσεις, ὁ μὴ ἐπὶ
 μικροῖς καὶ τοῖς τυχοῦσιν αἰτήμασι μηδ’ ἐπὶ θνητοῖς καὶ ἀνθρωπίνοις παρακαλῶν
 τὸν θεόν. τοῦτο γοῦν καὶ ὁ σωτὴρ ἐδίδασκε λέγων· αἰτεῖτε τὰ
 μεγάλα, καὶ τὰ μικρὰ προστεθήσεται ὑμῖν . καὶ τρίτον δὲ ἱκετεύει καὶ
 αὐτὰ τὰ ῥήματα τῆς προσευχῆς ἐνωτίσασθαι κρῖναί τε, ὡς εἰπεῖν, καὶ αὐτὴν τὴν
 φωνήν, ὅτι μὴ ἐν χείλεσι δολίοις προφέρεται. πολλάκις γὰρ σεμνὰ φθεγγόμεθα καὶ
 λόγοις χρώμεθα τοῖς ἀπὸ τῶν θείων γραφῶν οὐ κεκαθαρμένοις τοῖς χείλεσιν. ἤδη δέ
 τινες ἀδιαφόρως λοιδορίαις κατά τινων χρησάμενοι ἢ διαβολαῖς ἢ ψευδολογίαις ἢ
 ἀπάταις ἢ ἐπιορκίαις ἢ αἰσχρορρημοσύναις ἢ ἄλλοις τισὶν ἀτόποις φωναῖς ἀθρόως
 μεταβάλλοντες ἐν τῇ προσευχῇ τὸν θεὸν ἐπικαλοῦνται.
 μόνος δὲ ὁ ἅγιος καὶ τὴν γλῶτταν αὐτοῦ καὶ τὰ χείλη καὶ τὴν φωνὴν αὐτὴν καὶ τὰ
 κοινὰ ῥήματα καθαίρει εἰδὼς εἰρημένον· περὶ παντὸς ἀργοῦ
 ῥήματος δώσετε λόγον ἐν ἡμέρᾳ κρίσεως . προσευχῆς γὰρ οὐ διὰ χειλέων δολίων προσφερομένης, διὰ δὲ γλώττης
 κεκαθαρμένης καὶ τὰ θεῖα λόγια μελετᾷν εἰθισμένης ἐνωτίζεται ὁ θεός. διὸ ἐπὶ
 μὲν τῆς δικαιοσύνης εἰσάκουσον ἐλέγετο, ἐπὶ δὲ
 τῆς δεήσεως πρόσχες · ἐπὶ δὲ τῆς διὰ χειλέων προφερομένης φωνῆς ἐνώτισαι . τρία γοῦν ᾐτήσατο διὰ τῶν προκειμένων προτάξας τῶν δύο τὸ
 κρεῖττον.

Ἐδοκίμασας τὴν καρδίαν μου, ἐπεσκέψω νυκτός· 
 ἐπύρωσάς με, καὶ οὐχ εὑρέθη ἐν ἐμοὶ ἀδικία. 
 
 
 Ὡς τὴν ἀνθρωπίνην ἀσθένειαν ὑπερβαίνει ἡ τῶν προκειμένων διάνοια. τίς γὰρ
 καυχήσεται ἁγνὴν ἔχειν καρδίαν; καὶ τίς παρρησιάζεται λέγων καθαρὸς εἶναι ἀπὸ
 ἁμαρτιῶν; μόνῳ τοιγαροῦν ἁρμόζοι αὐτῷ Χριστῷ λέγειν τὰ προκείμενα. μήποτε δὲ
 τὴν εἰς τὸν ᾅδην κάθοδον καὶ τὸν ἐν τῷ θανάτῳ χῶρον νύκτα κέκληκεν ἐπὶ τοῦ πάροντος; εἰ γὰρ καὶ ἐν νυκτὶ γέγονεν ἐν τῷ καιρῷ τῶν πειρατηρίων καὶ ἐν τῷ σκοτεινῷ καὶ
 ἀφεγγεῖ τόπῳ τοῦ θανάτου· ἀλλὰ δοκιμασθεὶς ἐπισκοπῆς τῆς παρὰ τοῦ πατρὸς
 ἠξίωται διὰ τῆς ἀναστάσεως, καὶ ταύτης τετύχηκεν. ἐπειδήπερ, οἷα χρυσὸς ἐν πυρὶ
 βληθεὶς λαμπρὸς καὶ καθαρὸς διαμεμένηκεν. ἐπειδὴ μόνος τῶν ἐξ αἰῶνος ἁμαρτίαν οὐκ ἐποίησεν, οὐδὲ εὑρέθη δόλος, κατὰ τὸν
 Ἡσαΐαν, ἐν τῷ στόματι αὐτοῦ .

Ὅπως ἂν μὴ λαλήσῃ τὸ στόμα μου τὰ ἔργα τῶν ἀνθρώπων, 
 διὰ τοὺς λόγους τῶν χειλέων σου ἐγὼ ἐφύλαξα ὁδοὺς σκληράς. 
 κατάρτισαι τὰ διαβήματά μου ἐν ταῖς τρίβοις σου, 
 ἵνα μὴ σαλευθῶσιν τὰ διαβήματά μου. 
 
 
 Ὁ δὲ Σύμμαχος εἰπών· ἐγὼ ἐφυλαξάμην ὁδοὺς παραβάτου, ἑτέραν παρέστησε διάνοιαν·
 ὡς τοῦ τὴν εὐχὴν διαπέμποντος πάντα ἄνθρωπον παραβάτην φεύγοντος καὶ πάσας τὰς
 τῶν τοιούτων ὁδοὺς διὰ τὸ χαλεπὰς εἶναι καὶ
 ἀποσκλήρους πάσας τὰς κατὰ κακίαν πράξεις. ὑπογραμμὸν ἡμῖν καὶ διὰ τούτων
 παρέσχεν ὁ σωτὴρ παιδεύων μήποτε ἐπιτρίβεσθαι μηδὲ μέγα ἐφ’ ἑαυτοῖς φρονεῖν. εὖ
 δὲ καὶ ἀκριβῶς πεπεῖσθαι, ὡς πάντοτε τῆς παρὰ τοῦ θεοῦ δεόμεθα βοηθείας, ἵνα μὴ
 σαλευθῇ ἡμῶν τὰ διαβήματα , καὶ εἰς τὸ ἐφαρμόσαι
 ταῖς ἑαυτοῦ τρίβοις τοὺς ἡμετέρους πόδας.

Θαυμάστωσον τὰ ἐλέη σου 
 ὁ σώζων τοὺς ἐλπίζοντας ἐπὶ σέ 
 ἐκ τῶν ἀνθεστηκότων τῇ δεξιᾷ σου. 
 
 
 Σώζων δὲ εἴρηται τοὺς ἐλπίζοντας εἰς αὐτὸν, οὐ τοὺς ἐκ σπέρματος Ἰσραὴλ οὐδὲ
 τοὺς κατὰ τὸν νόμον Μωϋσέως βιοῦντας· ἀλλ’ ὥσπερ καινὴν ὁδὸν εὑράμενος, σώζων
 ἀνεφάνη τοὺς εἰς αὐτὸν ἠλπικότας· μένει γὰρ , φησὶν
 ὁ ἀπόστολος, πίστις, ἐλπὶς, ἀγάπη · τὰ τρία ταῦτα
 συμπέπλεκται ὥσπερ ὑφ’ ἑνὶ δεσμῷ κατεσφιγμένα. διὸ τὴν πίστιν τῇ ἐλπίδι
 συνάπτει λέγων· ἔστι δὲ πίστις ἐλπιζομένων ὑπόστασις
 πραγμάτων, ἔλεγχος οὐ βλεπομένων · ταῦτα δ’ ἐξ ἀγάπης τῆς πρὸς τὸν
 θεὸν φύεται καὶ δι’ αὐτῶν πάλιν ἡ εἰς θεὸν ἀγάπη κρατύνεται.

Φύλαξόν με ὡς κόραν ὀφθαλμοῦ· 
 ἐν σκέπῃ τῶν πτερύγων σου σκεπάσεις με 
 ἀπὸ προσώπου ἀσεβῶν τῶν ταλαιπωρησάντων με. 
 οἱ ἐχθροί μου τὴν ψυχὴν μου περιέσχον. 
 
 
 Καὶ πᾶς μὲν δίκαιος προσευχόμενος δείσθω τοῦ θεοῦ τῆς παρ’ αὐτοῦ καταξιοῦσθαι
 φυλακῆς· ὁμολογῶν μὴ ἱκανὸς εἶναι φύλαξ αὐτὸς ἑαυτοῦ γίνεσθαι διὰ τὸ πλῆθος τῶν
 ἀνθεστηκότων αὐτῷ φυλαχθῆναί τε ἑαυτὸν ὥσπερ τινὰ κόρην ὀφθαλμοῦ παρακαλείτω·
 ὁρῶν τοὺς ἀνθεστηκότας τῇ δεξιᾷ τοῦ θεοῦ ἐχθρούς τινας καὶ πολεμίους τῷ τῆς
 ψυχῆς αὐτοῦ ὀφθαλμῷ ἐπιβουλεύοντας καὶ τυφλῶσαι αὐτὸν θέλοντας. ἀλλὰ καὶ πολλῶν
 ὄντων ἀσεβῶν τῶν ταλαιπωριζόντων αὐτόν, τουτέστι
 ταλαίπωρον αὐτὸν ἀποφαινόντων βέλη τε κατ’ αὐτοῦ πεμπόντων, ὑπὸ τὰς πτέρυγας καταφεύγων τοῦ θεοῦ σκέπης τῆς ὑπ’ αὐτῷ τυχεῖν
 ἀξιούτω. ἀλλὰ καὶ ὁ σωτὴρ ὑπὲρ τῆς αὑτοῦ ἐκκλησίας, ἥτις ἐστὶν αὐτοῦ σῶμα,
 ταύτας ἀνέπεμπε πρὸς τὸν πατέρα τὰς φωνάς. πτέρυγας 
 δὲ νοήσεις τὰς τῆς προνοίας αὐτοῦ δυνάμεις.

Ἐκβάλλοντές με νυνὶ περιεκύκλωσάν με, 
 τοὺς ὀφθαλμοὺς αὐτῶν ἔθεντο ἐκκλῖναι ἐν τῇ γῇ. 
 ὑπέλαβόν με ὡσεὶ λέων ἕτοιμος εἰς θήραν 
 καὶ ὡσεὶ σκύμνος οἰκῶν ἐν ἀποκρύφοις. 
 
 
 Ἀντὶ δὲ τοῦ ἐκβάλλοντές με περιεκύκλωσάν με ὁ
 Σύμμαχος οὕτως ἡρμήνευσε· μακαρίζοντές με παραχρῆμα περιεκύκλουν με, καὶ τοὺς
 ὀφθαλμοὺς δὲ αὐτῶν, φησίν, ἔθεντο κατ’ ἐμοῦ τοῦ παρακλῖναί με. παρασαλεῦσαι γάρ
 με καὶ ἀποκινῆσαι τῆς στάσεως καὶ τῆς κατὰ θεὸν προκοπῆς ἐσπούδαζον μιμούμενοι
 τὸν ἀντίδικον ἡμῶν διάβολον, ὃς ὡς λέων ὠρυόμενος περιπατεῖ
 ζητῶν τίνα καταπίῃ . ὑπέλαβόν με καὶ αὐτὸν ὡς λέων ἕτοιμος εἰς θήραν
 καὶ ὡς σκύμνος οἰκῶν ἐν ἀποκρύφοις. οὐδὲ γὰρ ἐκ τοῦ προφανοῦς ἐποιοῦντο τὴν
 κατ’ ἐμοῦ συσκευh+ν, ἀλλὰ λαθραίως ἐνεδρεύοντες.

Ῥομφαίαν σου ἀπὸ ἐχθρῶν τῆς χειρός σου. 
 κύριε, ἀπὸ ὀλίγων ἀπὸ γῆς. 
 
 
 Εὔχεται τὸν κύριον ὑποσκελίσαι τοὺς πολεμίους, ὡς ἂν πέσοιεν τῆς ἑαυτῶν
 προαιρέσεως, καὶ κατὰ τοῦτο ὠφελήθειεν. καὶ κατὰ τοῦτο ὠφεληθείην· ἀλλὰ καὶ τὴν
 ῥομφαίαν σου , φησί, ῥῦσαι ἀπὸ τῆς χειρὸς τῶν ἐχθρῶν · δέος γὰρ μήποτε τὴν σὴν ῥομφαίαν, ᾗ
 πεποιθὼς ἐγὼ κέχρημαι κατ’ αὐτῶν τῆς ἐμῆς χειρὸς ἁρπάσαντες οἱ πολέμιοι καὶ
 ἀφελόμενοί μου αὐτὴν χρήσωνται αὐτῇ κατ’ ἐμοῦ. εἴη δ’ ἂν ὁ τοῦ θεοῦ λόγος ὁ
 ἐνεργὴς καὶ τομώτερος ὑπὲρ πᾶσαν μάχαιραν δίστομον ὁ τῇ ψυχῇ δεδομένος ἀντὶ
 ῥομφαίας πρὸς ἄμυναν τῶν
 ἐχθρῶν · ὅπερ συμβαίνει πολλάκις, ἐπειδὰν οἱ ἐχθροὶ τοῦ θεοῦ τὰς ἀπὸ τῶν θείων γραφῶν λέξεις καὶ τὰ ἀναγνώσματα
 ἀποβαλόντες καὶ ἀνατρέψαντες ἐξ αὐτῶν καὶ δι’ αὐτῶν τὰς ἀκεραίους καταπαλαίωσι
 ψυχάς. διὸ εὔχεται ἀπὸ τῶν ἐχθρῶν τοῦ θεοῦ ῥυσθῆναι
 τὴν ῥομφαίαν αὐτοῦ καὶ ἀπὸ
 ὀλίγων ἀπὸ γῆς · ἀνθ’ οὗ ὁ μὲν Ἀκύλας ἐξέδωκεν· ἀπὸ τεθνηκότων ἐκ
 καταδύσεως· ὁ δὲ Σύμμαχος · ἀπὸ νεκρῶν ἀπὸ ἐνδεδυκότων. ῥυσθῆναι γὰρ εὔχεται καὶ
 ἀπὸ τῶν ἐν νεκροῖς ἤδη λελογισμένων διὰ τὸ πάμπαν ἐστερῆσθαι τῆς κατὰ θεὸν
 ζωῆς.

Διαμέρισον αὐτοὺς ἐν τῇ ζωῇ αὐτῶν. 
 καὶ τῶν κεκρυμμένων σου ἐπλήσθη ἡ γαστὴρ αὐτῶν, 
 ἐχορτάσθησαν υἱῶν 
 καὶ ἀφῆκαν τὰ κατάλοιπα τοῖς νηπίοις αὐτῶν. 
 
 
 Ἀντὶ δὲ τοῦ διαμέρισον αὐτοὺς ὁ μὲν Ἀκύλας 
 ἡρμήνευσεν· μέρος αὐτῶν ἐν ζωῇ· ὁ δὲ Σύμμαχος · ἡ μερὶς αὐτῶν ἐν ζῶσιν. διδάσκει
 δὲ διὰ τούτων, ὡς τῶν μὲν ἀσεβῶν καὶ τῶν πολλάκις ὠνομασμένων ἐχθρῶν τοῦ θεοῦ ἡ
 μερὶς καὶ ὁ κλῆρος καὶ πᾶσα ἡ περιουσία ἐν τῇ παρούσῃ ζωῇ τυγχάνει καὶ ἐν τῷ
 θνητῷ βίῳ, ἐν ᾧ καὶ ἐπλήσθη ἡ γαστὴρ αὐτῶν πάσης
 τροφῆς καὶ πάσης ἀπολαύσεως καὶ τρυφῆς· ἀλλὰ καὶ τῶν
 κεκρυμμένων σου φησίν· ἀνθ’ οὗ ὁ Σύμμαχος ἡρμήνευσεν· καὶ τῶν
 ἀποθέτων. ὅσα γάρ ἐστιν ἐν τῷ θνητῷ βίῳ καὶ τῇ θνητῇ ζωῇ τίμια τῶν νομιζομένων
 ἀποθέτων καὶ ἀποκρύφων ἐσχήκασιν. αὐτοὶ γοῦν καὶ χρυσὸν καὶ ἄργυρον καὶ πάντα
 γῆς μέταλλα περιειργάσαντο λίθους τε παντοίους τιμίους καὶ πολυτελεῖς
 ἐξηρεύνησαν καὶ τούτων ἁπάντων ἐπλήσθησαν· τέκνων δὲ καὶ υἱῶν καὶ θυγατέρων
 ἐνεφορήθησαν. διὸ ἐπιλέγει· ἐχορτάσθησαν υἱῶν . καὶ
 οὐ μόνον γε αὐτοὶ τούτων ἐχορτάσθησαν , ἀλλ’
 ἐμπλησθέντες αὐτοί τε πρότεροι κλήρους καὶ διαδοχὰς τοῖς μετ’ αὐτοὺς ἐγγόνοις
 καταλελοίπασιν.

Ἐγὼ δὲ ἐν δικαιοσύνῃ ὀφθήσομαι τῷ προσώπῳ σου, 
 χορτασθήσομαι ἐν τῷ ὀφθῆναί τὴν δόξαν σου. 
 
 
 Ἐγὼ δὲ τῇ πορισθείσῃ μοι δικαιοσύνῃ τε καὶ ἀρετῇ
 θαρρῶν πεπαρρησιασμένως ὀφθήσομαι τῷ προσώπῳ σου .
 καὶ αὕτη μοί ἐστιν ἐλπὶς καὶ οὗτος μέγας κλῆρος· οὗ ποτε πληρωθήσομαι, καὶ
 χορτασθήσομαι πάσης τρυφῆς ἐν τῷ ὀφθῆναι τὴν δόξαν σου ἐν τῇ τῶν οὐρανῶν βασιλείᾳ.

Εἰς τὸ τέλος· τῷ παιδὶ κυρίου τῷ Δαυιδ , ἃ ἐλάλησε τῷ κυρίῳ τοὺς λόγους τῆς
 ᾠδῆς ταύτης ἐν ἡμέρᾳ, ᾗ ἐρρύσατο αὐτὸν κύριος ἐκ χειρὸς πάντων τῶν ἐχθρῶν
 αὐτοῦ καὶ ἐκ χειρὸς Σαουλ· 
 καὶ εἶπεν. 
 
 
 Ἔδει γὰρ ἡμᾶς ἀναγκαίως ἀπὸ τοῦ ψαλμοῦ γνῶναι, ὅτι ἐπὶ ταῖς νίκαις ταῖς κατὰ
 τῶν ἐχθρῶν καὶ πολεμίων τὸν προκείμενον ὕμνον ἐπινίκιον τῷ πάσης νίκης αἰτίῳ τῷ
 καὶ νικητὰς ἀπεργαζομένῳ, καὶ διὰ τοῦτο νικοποιῷ κεκλημένῳ, ἀνέθηκεν ὁ Δαυιδ ·
 καὶ ὅτι ἐπινίκιος οὗτος ὁ ὕμνος ἢ ἡ ᾠδὴ εἴρηται τοῦ Δαυιδ . εἰς τὸ τέλος δὲ ἤτοι διὰ τὸ ἀμφὶ τοὺς τελευταίους τῆς ζωῆς αὐτοῦ
 χρόνους καὶ μετὰ πάσας αὐτοῦ τὰς πράξεις τὰς φερομένας ἐν τῇ ἱστορίᾳ λελέχθαι·
 ἢ διὰ τὸ προφητείας περιέχειν τῶν μελλόντων ἔσεσθαι ἐπὶ συντελείᾳ τοῦ αἰῶνος· ἢ
 τρίτον διὰ τὸ ἐπὶ τὰ τέλη τῶν ἐμφερομένων λόγων τοῦ προκειμένου ὕμνου τὸν
 ἐντυγχάνοντα παραπέμπειν, ἐν οἷς τέλεσιν ἡ κλῆσις τῶν ἐθνῶν καὶ ἡ περὶ τοῦ
 Χριστοῦ προφητεία. τοῦτον θεσπίζει τὸν τρόπον συμπαραλαμβανομένου τοῖς πᾶσι καὶ
 τοῦ Σαούλ. καὶ ἄλλως δὲ αὐτὸν ἐκ χειρὸς Σαοὺλ
 ἐρρύσατο τῆς χειρὸς πολλάκις ἀντὶ πράξεως
 παραλαμβανομένης. εἰκότως οὖν ὁ ῥυσάμενος Δαυῒδ ἐκ πάντων
 τῶν ἐχθρῶν αὐτοῦ μειζόνως αὐτὸν εὐεργετῶν καὶ ταύτης τῆς χειρὸς τοῦ
 Σαουλ, τουτέστι τῆς πράξεως αὐτοῦ, ἐρρύσατο, ὡς μὴ τὰ ὅμοια παθεῖν ἐκείνῳ.

Ἀγαπήσω σε, κύριε ἡ ἰσχύς μου. 
 κύριος στερέωμά μου καὶ καταφυγή καὶ ῥύστης μου, 
 ὁ θεός μου βοηθός μου, καὶ ἐλπιῶ ἐπ’ αὐτόν, 
 ὑπερασπιστὴς μου καὶ κέρας σωτηρίας μου, ἀντιλήπτωρ μου. 
 αἰνῶν ἐπικαλέσομαι κύριον 
 καὶ ἐκ τῶν ἐχθρῶν μου σωθήσομαι. 
 
 
 
 Ἰσχὺν δὲ καλεῖ τὸν θεὸν ὁμολογῶν τὴν ἀνθρωπίνην
 ἀσθένειαν, καὶ ὡς οὐδὲν ἂν ἴσχυσεν ἄνευ θεοῦ· καὶ Παῦλος γὰρ ἔφη· πάντα ἰσχύω ἐν τῷ ἐνδυναμοῦντί με Χριστῷ . Ἀκύλας δὲ καὶ
 Σύμμαχος ἀντὶ τοῦ στερέωμα πέτραν ἡρμήνευσαν· ἔφη
 δὲ καὶ ὁ μέγας ἀπόστολος· ἡ πέτρα δὲ ἦν ὁ Χριστός .
 ἐπὶ ταύτην τὴν πέτραν τὴν ἑαυτοῦ οἰκίαν οἰκοδομῶν ὁ Δαυῒδ ἀφωμοίωτο τῷ φρονίμῳ
 τῷ οἰκοδομήσαντι τὴν ἑαυτοῦ οἰκίαν ἐπὶ τὴν
 πέτραν . διὸ καὶ πάντων κρείττων ἐγένετο τῶν ὑετοῦ δίκην πνευμάτων τε
 καὶ ποταμῶν προσβαλλόντων αὐτῷ πολεμίων. ἀλλ’ οὐδὲ ἐπὶ δορυφόρους ἤλπιζεν ἢ
 στρατόν, ἀλλ’ ἐπὶ θεὸν βοηθὸν αὐτὸν ἔχων πανοπλίαν καὶ κέρας, ὥστ’ ἂν εἰπεῖν
 καὶ αὐτόν· ἐν σοὶ τοὺς ἐχθροὺς ἡμῶν κερατιοῦμεν .

Περιέσχον με ὠδῖνες θανάτου, 
 καὶ χείμαρροι ἀνομίας ἐξετάραξάν με· 
 ὠδῖνες ᾅδου περιεκύκλωσάν με, 
 προέφθασάν με παγίδες θανάτου. 
 καὶ ἐν τῷ θλίβεσθαί με ἐπεκαλεσάμην τὸν κύριον 
 καὶ πρὸς τὸν θεόν μου ἐκέκραξα· 
 ἤκουσεν ἐκ ναοῦ ἁγίου αὐτοῦ φωνῆς μου, 
 καὶ ἡ κραυγή μου ἐνώπιον αὐτοῦ εἰσελεύσεται εἰς τὰ ὦτα αὐτοῦ. 
 
 
 Διδάσκει διὰ τούτων, τίνα τρόπον καὶ ὑπὸ τῶν χειμάρρων τῆς ἀνομίας ταρασσόμενος
 καὶ τὰ λοιπὰ τὰ προειρημένα πάσχων ᾔσθετο αὑτοῦ κινδυνεύοντος ἐπὶ τὸν λιμένα
 τῆς ἑαυτοῦ σωτηρίας κατέφευγε. διό φησιν· ἐν τῷ θλίβεσθαι
 ἐπεκαλεσάμην τὸν κύριον, καὶ πρὸς τὸν θεόν μου ἐκέκραξα . εἶτα
 διδάσκει, ὡς οὐκ ἠστόχησε τοῦ σκοποῦ τοιαῦτα πιστεύσας· ἡ
 γὰρ ἐλπὶς οὐ καταισχύνει . διὸ ἐπιφέρει· ἤκουσεν
 ἐκ ναοῦ ἁγίου αὐτοῦ φωνῆς μου, καὶ ἡ κραυγή μου ἐνώπιον αὐτοῦ εἰσελεύσεται
 εἰς τὰ ὦτα αὐτοῦ . ναὸν δὲ θεοῦ ἐν
 τούτοις ποῖον χρὴ νοεῖν λέγεσθαι ὑπὸ τοῦ Δαυῒδ , μήπω τοῦ ἐν Ἱεροσολύμοις οἴκου
 κατεσκευασμένου ἢ πάντως που τὴν ἐπουράνιον πόλιν τοῦ θεοῦ καὶ τὴν ἄνω
 Ἱερουσαλήμ, ἧς εἰκὼν ἐτύγχανεν ὁ ἐπὶ τῆς γῆς κατσκευασμένος νεώς.

Καὶ ἐσαλεύθη καὶ ἔντρομος ἐγενήθη ἡ γῆ, 
 καὶ τὰ θεμέλια τῶν ὀρέων ἐταράχθησαν 
 καὶ ἐσαλεύθησαν, ὅτι ὠργίσθη αὐτοῖς ὁ θεός. 
 ἀνέβη καπνὸς ἐν ὀργῇ αὐτοῦ, 
 καὶ πῦρ ἀπὸ προσώπου αὐτοῦ καταφλεγήσεται, 
 ἄνθρακες ἀνήφθησαν ἀπ’ αὐτοῦ. 
 καὶ ἔκλινεν οὐρανὸν καὶ κατέβη, 
 καὶ γνόφος ὑπὸ τοὺς πόδας αὐτοῦ. 
 καὶ ἐπέβη ἐπὶ χερουβιν καὶ ἐπετάσθη, 
 ἐπετάσθη ἐπὶ πτερύγων ἀνέμων. 
 
 
 Λευκότατα προφητεύων τὴν κατάβασιν τοῦ κυρίου διὰ τὸν θάνατον καὶ τοὺς
 χειμάρρους τῆς ἀνομίας διά τε τὰς ὠδῖνας τοῦ ᾅδου καὶ τὰς παγίδας τοῦ θανάτου
 τὴν ἐξ οὐρανῶν κατάβασιν πεποιημένου· ἐπὶ τῇ καταβάσει αὐτοῦ τίνα πέπρακται
 προδιηγεῖται λέγων· καὶ ἐσαλεύθη καὶ ἔντρομος ἐγενήθη ἡ
 γῆ · ἀνθ’ οὗ Ἀκύλας φησί· καὶ ἐκινήθη καὶ ἐσείσθη ἡ γῆ. μαρτυρεῖ δὲ
 τῷ λόγῳ τὸ ἔργον. ὡς γὰρ ἐπεδήμει ὁ υἱὸς τοῦ θεοῦ τῇ γῇ κατὰ τὴν ἔνσαρκον αὐτοῦ
 παρουσίαν, πάντες οἱ τὸ τῆς γῆς στοιχεῖον οἰκοῦντες ἐκινήθησαν καὶ ἐσείσθησαν
 πᾶσά τε ἀκοὴ ἑλληνική τε καὶ βάρβαρος ἐπληροῦτο τῆς περὶ αὐτοῦ φήμης. τὰ δὲ
 λεγόμενα τῶν ὀρέων θεμέλια ἐταράχθησαν καὶ
 ἐσαλεύθησαν · ἢ κατὰ τὸν Σύμμαχον · περιετράπησαν, ὅτι ὠργίσθη αὐτοῖς.
 ὄρη δὲ ἦν τὰ ὑψώματα τὰ ἐπαιρόμενα κατὰ τῆς
 γνώσεως τοῦ θεοῦ, δυνάμεις τινὲς ἀντικείμεναι αἱ τὸν μακρὸν αἰῶνα τοὺς ἐπὶ γῆς
 ἅπαντας ἀποπλανήσασαι διὰ τῆς πολυθέου δεισιδαιμονίας. τούτων οὖν ὀρέων τὰ θεμέλια τουτέστι τὰ βάθη καὶ οἱ λογισμοὶ τῆς
 τοῦ κυρίου δυνάμεως αἰσθόμενα ἐταράχθησαν, ὅτι ὠργίσθη
 αὐτοῖς . τί οὖν ἐνεργεῖ ἡ ὀργὴ κατὰ τῶν ἀποδοθέντων ὁρέων , ἑξῆς διδάσκει λέγων· ἀνέβη
 καπνὸς ἐν ὀργῇ αὐτοῦ . ὥσπερ γὰρ δαλοῦ καιομένου ὑπὸ πυρὸς κἄπειτα
 σβεννυμένου καπνὸς ἀποδίδοται, τὸν αὐτὸν τρόπον αἱ ἀντικείμεναι δυνάμεις, πάλαι
 μὲν πρότερον πυρὶ παραβαλλόμεναι τὰς τῶν ἀνθρώπων ψυχὰς κατέφλεγον καὶ
 ἐξέκαιον· ἐπεὶ δ’ ἐσβέννυτο αὐτῶν τὸ πῦρ ὑπὸ τῆς ὀργῆς τοῦ κυρίου, τὰ σημεῖα τῆς σβέσεως αὐτῶν ἐδήλου ὁ ἐξ αὐτῶν
 ἀναπεμπόμενος καπνός . εἶθ’ ἑξῆς εἴρηται· καὶ πῦρ ἀπὸ προσώπου αὐτοῦ καταφλεγήσεται, ἄνθρακες ἀνήφθησαν
 ἀπ’ αὐτοῦ . ταῦτα γὰρ ὁ τοῦ θεοῦ υἱὸς ἐνήργει ἀφανῶς κατὰ τῶν
 ἀντικειμένων δυνάμεων τὸ πῦρ αὐτὸν σβεννὺς ἑτέρῳ πυρὶ κρείττονι καὶ δυνατωτέρῳ.
 διὸ λέλεκται παρὰ Μωϋσεῖ· ὁ θεὸς ἡμῶν πῦρ καταναλίσκον
 ἐστί· καὶ ἐν ψαλμοῖς· πῦρ ἐναντίον αὐτοῦ
 προπορεύσεται, καὶ φλογιεῖ κύκλῳ τοὺς ἐχθροὺς αὐτοῦ · καὶ πάλιν·
 ὁ θεὸς ἐμφανῶς ἥξει, ὁ θεὸς ἡμῶν, καὶ οὐ
 παρασιωπηθήσεται· πῦρ ἐνώπιον αὐτοῦ καυθήσεται, καὶ κύκλῳ αὐτοῦ καταιγὶς
 σφόδρα . τοῦτο δὲ καὶ αὐτὸς ὁ σωτὴρ ἐδηλοῦτο πῦρ, λέγων· πῦρ ἦλθον βαλεῖν ἐπὶ τὴν γῆν, καὶ τί θέλω, εἰ ἤδη
 ἀνήφθη ; ταῦτα πάντα ἐγίνετο, ἐπειδήπερ ἔκλινεν οὐρανοὺς καὶ κατέβη.
 οὐχ ἕνα δὲ οὐρανὸν ἔκλινεν, ἀλλὰ τοὺς πάντας ὅσοι ποτέ εἰσιν. ἡ γὰρ ταπείνωσις
 τοῦ ὕψους αὐτοῦ καὶ ἡ κένωσις τῆς θεότητος ἐδηλοῦτο διὰ τῶν εἰρημένων.
 ἐμφατικώτατα γὰρ τὴν κατάβασιν αὐτοῦ ἔκλινεν οὐρανούς σωματικώτερον τὴν κάθοδον
 αὐτοῦ σημαίνων. καὶ γνόφος ὑπὸ τοὺς πόδας αὐτοῦ καὶ ἐπέβη
 ἐπὶ χερουβιν καὶ ἐπετάσθη, ἐπετάσθη ἐπὶ πτερύγων ἀνέμων . τῇ μὲν οὖν
 ὁμίχλῃ καὶ τῷ γνόφῳ τὸ λεληθὸς καὶ ἀπόκρυφον
 παρίστησι τῆς κατὰ ἄνθρωπον αὐτοῦ οἰκονομίας· ἐπάνεισι δὲ λοιπὸν ὅθεν καὶ
 παρῆν· εἰς οὐρανούς τε ἀνῄει καὶ μετὰ τοῦ χερουβιμ καὶ
 ἐπετάσθη · καίτοι μὴ σὺν αὐτῷ καταβάς· δίχα γὰρ τοῦ χερουβιμ ἔκλινεν
 οὐρανοὺς αὐτὸς καὶ κατέβη. ἐν δὲ τῇ ἐπανόδῳ λέλεκται· καὶ
 ἐπέβη ἐπὶ χερουβιμ καὶ ἐπετάσθη, μεθ’ οὗ ἀνείληφεν σώματος. καὶ
 ἐπειδὴ ἀναβαίνοντα οὕτως ἐθεώρουν αὐτὸν αἱ δυνάμεις αἱ θεῖαι περὶ αὐτὸν
 γενόμεναι ἐδορυφόρουν αὐτοῦ τὴν ἄνοδον ἐπιβοῶσαι καὶ λέγουσαι· ἄρατε τὰς πύλας, οἱ ἄρχοντες, ὑμῶν, καὶ ἐπάρθητε, πύλαι
 αἰώνιοι, καὶ εἰσελεύσεται ὁ βασιλεὺς τῆς δόξης . ἐπληροῦτο δὲ ταῦτα
 κατὰ τὸν καιρόν, καθ’ ὅν φησιν ἡ γραφὴ τῶν Πράξεων τῶν ἀποστόλων· καὶ ταῦτα εἰπὼν βλεπόντων αὐτῶν ἐπήρθη, καὶ νεφέλη ἀνέλαβεν
 αὐτὸν ἀπὸ τῶν ὀφθαλμῶν αὐτῶν. καὶ ὡς ἀτενίζοντες ἦσαν εἰς τὸν οὐρανὸν
 πορευομένου αὐτοῦ .

Καὶ ἔθετο σκότος ἀποκρυφὴν αὐτοῦ· 
 κύκλῳ αὐτοῦ ἡ σκηνὴ αὐτοῦ, 
 σκοτεινὸν ὕδωρ ἐν νεφέλαις ἀέρων. 
 
 
 Τὴν ἀφανῆ καὶ λανθάνουσαν τοῦ σωτῆρος διατριβήν, ἣν σὺν ἀνθρώποις εἰσέτι καὶ
 νῦν ποιεῖται μετὰ τὴν ἀνάληψιν, διδάσκει λέγων· καὶ ἔθετο
 σκότος ἀποκρυφὴν αὐτοῦ, κύκλῳ αὐτοῦ ἡ σκηνὴ αὐτοῦ, σκοτεινὸν ὕδωρ ἐν
 νεφέλαις ἀέρων . οὐ λανθάνει γὰρ τοὺς πάντας, ὅπως σύνεστιν ἡμῖν κατὰ
 τὸ εἰρημένον ὑπ’ αὐτοῦ· ἰδοὺ ἐγὼ μεθ’ ὑμῶν εἰμι πάσας τὰς
 ἡμέρας ἕως τῆς συντελείας τοῦ αἰῶνος . σκηνὴν δὲ αὐτοῦ σημαίνει οὐχ ἑτέραν ἢ τὴν ἁγίαν ἐκκλησίαν αὐτοῦ· ἐν
 ᾗ κατασκηνῶσαι ἐπηγγείλατο, εἰπών· ὅπου δύο ἢ τρεῖς
 συνηγμένοι εἰσὶν εἰς τὸ ἐμὸν ὄνομα, ἐκεῖ εἰμι ἐν μέσῳ αὐτῶν . ἐπειδὴ
 δὲ καὶ αἱ περὶ αὐτοῦ προφητεῖαι σκοτεινῶς εἴρηνται καὶ ἐπικεκρυμμένως, εἰκότως
 ἑξῆς λέγεται· σκοτεινὸν ὕδωρ ἐν νεφέλαις ἀέρων . ἀπὸ
 τῆς τηλαυγήσεως ἐνώπιον αὐτοῦ αἱ νεφέλαι διῆλθον, χάλαζα καὶ ἄνθρακες πυρός.
 ὅτι γὰρ νεφέλας τοὺς προφήτας καὶ τὸν ἐξ αὐτῶν φερόμενον ὑετόν, δηλαδὴ τοὺς
 προφητικοὺς λόγους, τὸ πνεῦμα τὸ θεῖον εἴωθεν ὀνομάζειν, διδάξει Ἡσαΐας
 ἀλληγορικῶς τὸν λαὸν ἀμπελῶνα προσειπὼν, καθὰ
 εἴρηται, καὶ νεφέλας μηκέτι εἰς αὐτὸν ὑετὸν φερούσας.

Kαὶ ἐβρόντησεν ἐξ οὐρανοῦ κύριος, 
 καὶ ὁ ὕψιστος ἔδωκε φωνὴν αὐτοῦ. 
 
 
 Διδάσκει ἐν τῷ παρόντι ὁ λόγος τὰ μετὰ τὴν ἀνάληψιν τοῦ σωτῆρος διὰ τῆς αὐτοῦ
 δυνάμεως καταπραχθέντα, σαφῶς δὲ τὴν ἄνοδον αὐτοῦ παρέστησε διὰ τῶν προκειμένων
 εἰπών· καὶ ἐβρόντησεν ἐξ οὐρανοῦ . πῶς δὲ ἐβρόντησεν ὁ ἀνωτέρω κλίνας τοὺς οὐρανοὺς καὶ καταβάς,
 εἰ μὴ πάντως ἀνεληλύθει; ὅπερ ἐδηλοῦτο διὰ τοῦ· καὶ ἐπέβη
 ἐπὶ χερουβιμ καὶ ἐπετάσθη, ἐπετάσθη ἐπὶ πτερύγων ἀνέμων . οὐκοῦν
 ἀποδέδεικται κατεληλυθώς, εἶτα μετὰ τοῦ χερουβιμ 
 ἀνεληλυθώς, εἶτ’ ἐξ οὐρανοῦ βροντῶν καὶ ἑξῆς τὰ ἀναγεγραμμένα πράττων κατὰ τῶν
 ἐχθρῶν αὐτοῦ. πρῶτον μὲν ἀπὸ τῆς τηλαυγήσεως αὐτοῦ ἐνώπιον
 αὐτοῦ αἱ νεφέλαι αὐτοῦ διῆλθον, χάλαζα καὶ ἄνθρακες πυρός . ὡς γὰρ
 ἐπὶ τῆς Αἰγύπτου κατὰ τὴν ἑβδόμην πληγὴν εἴρηται· κύριος δὲ
 ἔδωκε φωνὴν καὶ χάλαζαν, καὶ διέτρεχε, φησί, τὸ πῦρ ἐπὶ τῆς γῆς· καὶ ἔβρεξεν
 κύριος ἐπὶ γῆν Αἰγύπτου. ἦν δὲ ἡ χάλαζα καὶ τὸ πῦρ φλογίζον ἐν τῇ χαλάζῃ.
 ἐπάταξε δὲ ἡ χάλαζα ἐν πάσῃ γῇ Αἰγύπτου· καὶ ταῦτα πάντα ἐγένετο,
 ἵνα ὁ λαὸς τοῦ θεοῦ ἐλευθερίας τῆς ὑπ’ Αἰγυπτίοις δουλείας τυχεῖν δυνηθῇ. τὸν
 αὐτὸν τρόπον καὶ ἐνταῦθα τὰς ἐξ ἐθνῶν ἐκκλησίας καὶ τὰς τῶν ἀνθρώπων ψυχὰς τῆς
 ὑπὸ τὴν ἄθεον εἰδωλολατρείαν καὶ τοὺς πονηροὺς δαίμονας ὑποταγῆς ἐλευθερῶν,
 κατὰ τῶν νοητῶν Αἰγυπτίων ἠφίει χάλαζαν καὶ ἄνθρακας πυρὸς
 ὁ ἐπὶ τοῦ χερουβὶμ ἀναπτὰς κύριος. οἶμαι δὲ τὰς κατὰ τῶν ἀσεβῶν
 τιμωρητικὰς δυνάμεις χάλαζαν καὶ ἄνθρακας πυρὸς 
 ὀνομάζεσθαι. δυνάμεις τοίνυν τιμωροὶ καὶ κολαστικαὶ τῷ βουλήματι τοῦ κυρίου
 ἀφανῶς ἐξυπηρετούμεναι κατὰ τῶν δαιμόνων τῶν τὴν πολύθεον πλάνην ἐνεργούντων
 πάντας αὐτοὺς ἤλαυνον. διὸ σχεδὸν πάντα αὐτῶν ἐκλέλοιπε τὰ χρηστήρια, καὶ αἱ
 μαντεῖαι κατελύθησαν· ἔρημοί τε αὐτῶν κατέστησαν οἱ ναοί· σεσύληται τὰ
 ἀφιερώματα ἀοράτῳ καὶ ἀφανεῖ δυνάμει τοῦ κυρίου ταῦτα πάντα μετὰ τὴν εἰς
 οὐρανοὺς ἄνοδον διαπραξαμένου.

Καὶ ἀπεκαλύφθη τὰ θεμέλια τῆς οἰκουμένης. 
 
 
 
 Θεμέλια οἰκουμένης νοήσεις τὰς τῆς σοφίας τοῦ θεοῦ
 δυνάμεις, δι’ ὧν καὶ πάλαι ἡ σύμπασα κτίσις τεθεμελίωτο, καὶ μετὰ ταῦτα
 ἐστερεώθη ἡ οἰκουμένη , ἥτις οὐ σαλευθήσεται. εἰ δὲ
 καὶ τὴν ἐκκλησίαν τοῦ θεοῦ τὴν οἰκουμένην ἐθέλοις νοεῖν, θεμέλιον δὲ αὐτῆς πρῶτον μὲν τὴν ἀρραγῆ καὶ στερεὰν πέτραν, ἐφ’ ᾗ
 ᾠκοδόμηται κατὰ τό· ἐπὶ τὴν πέτραν οἰκοδομήσω μου τὴν
 ἐκκλησίαν, καὶ πύλαι ᾅδου οὐ κατισχύσουσιν αὐτῆς . ἡ πέτρα δὲ ἦν ὁ Χριστός · ἢ κατὰ τὸν ἀπόστολον, περὶ οὗ
 διδάσκει αὐτὸς λέγων· θεμέλιον γὰρ ἄλλον οὐδεὶς δύναται
 θεῖναι παρὰ τὸν κείμενον, ὅς ἐστιν Ἰησοῦς Χριστός · εἶτα μετ’ αὐτὸν
 θεμέλιοι τῆς ἐκκλησίας προφητικοὶ καὶ
 ἀποστολικοὶ λόγοι κατὰ τὸν ἀπόστολον φήσαντα· ἐποικοδομηθέντες ἐπὶ τῷ θεμελίῳ τῶν ἀποστόλων καὶ προφητῶν, ὄντος
 ἀκρογωνιαίου αὐτοῦ Ἰησοῦ Χριστοῦ · οὐκ ἂν ἐκτὸς βάλοις τῆς ἀληθείας.
 ταῦτ’ οὖν τὰ θεμέλια τῆς οἰκουμένης ἀνεκαλύφθησαν ·
 τῶν ἐχθρῶν τοῦ θεοῦ τῶν πάλαι ἐπισκοτούντων τὰ τῆς ψυχῆς ἡμῶν ὄμματα πρὸς τὸ μὴ
 τὰ θεῖα βλέπειν ἐκ ποδῶν μεταστάντων καὶ τοῖς ἀποδοθεῖσι τοῦ κυρίου βέλεσι διασκορπισθέντων πεφευγότων τε ἀπὸ ἐπιτιμήσεως
 κυρίου καὶ ἀπὸ ἐμπνεύσεως πνεύματος ὀργῆς αὐτοῦ. εἰκότως οὖν ἐλευθερωθέντες
 τούτων ἡμεῖς καὶ ἀναβλέψαντες τὰς πηγὰς τῶν ὑδάτων ἐθεασάμεθα, καὶ τὰ θεμέλια τῆς οἰκουμένης ἐπωπτεύσαμεν.

Ἐξαπέστειλεν ἐξ ὕψους καὶ ἔλαβέν με, 
 προσελάβετό με ἐξ ὑδάτων πολλῶν. 
 
 
 Καταποθέντα γὰρ αὐτὸν καὶ ληφθέντα ὥσπερ αἰχμάλωτον ὁ τῶν ὅλων θεὸς καὶ πατὴρ
 ἐξαποστείλας τὸν ἑαυτοῦ υἱὸν ἔλαβε . πόθεν δὲ αὐτὸν ἔλαβεν, ἑξῆς διδάσκει λέγων· ἐξ ὑδάτων πολλῶν . φησὶ γοῦν καὶ ἐν ἑξηκοστῷ ὀγδόῳ
 ψαλμῷ· σῶσόν με, ὁ θεός, ὅτι εἰσήλθοσαν ὕδατα ἕως ψυχῆς
 μου· ἐνεπάγην εἰς ὕλην βυθοῦ, καὶ οὐκ ἔστιν ὑπόστασις . τούτοις
 τοιγαροῦν ἀκολούθως καὶ ἐν τοῖς προκειμένοις εὐχαριστῶν, φησί· προσελάβετό με ἐξ ὑδάτων πολλῶν . τίνα δὲ τὰ ὕδατα,
 ἐπιφέρει σαφέστερον εἰπών· ἐξ ἐχθρῶν μου δυνατῶν καὶ ἐκ τῶν
 μισούντων με, ὅτι ἐστερεώθησαν ὑπὲρ ἐμέ. προέφθασάν με ἐν ἡμέρᾳ κακώσεώς
 μου. καὶ ταῦτα δὲ τὸ πνεῦμα τὸ ἅγιον εὐαγγελίζεται αὐτὸν ἀναλαβεῖν ἐκ τῶν πολλῶν ὑδάτων , ἐλευθερίαν δὲ τὴν ἀπὸ
 τῶν ἐχθρῶν τῶν πάλαι κατακεκρατηκότων αὐτοῦ
 γενέσθαι.

Καὶ ἐξήγαγέ με εἰς πλατυσμόν, 
 ῥύσεταί με, ὅτι ἠθέλησέ με. 
 καὶ ἀνταποδώσει μοι κύριος κατὰ τὴν δικαιοσύνην μου 
 καὶ κατὰ τὴν καθαριότητα τῶν χειρῶν μου ἀνταποδώσει μοι. 
 
 
 Ἤδη μέν, φησὶ, τῆς ἐξομολογήσεώς μου καὶ τῶν προσευχῶν καὶ τῶν ἱκετηρίων
 ἐπακούσας ὁ κύριος γέγονέ μοι ἀντιστήριγμα, 
 μέλλοντα γάρ με περιτρέπεσθαι καὶ μέγα πτῶμα ὑπομένειν, εἰ μετὰ τὴν ἁμαρτίαν
 εἰς παντελῆ ἐξέπιπτον ἀποστασίαν αὐτὸς παραστὰς ἔρεισμά μοι καὶ ἀντιστήριγμα γέγονεν , ὁπηνίκα, τὸν αὑτοῦ προφήτην Ναθὰν
 πέμψας ἔλεγχόν μοι ἐπήγαγε τῆς ἁμαρτίας καὶ ἀνώρθωσεν. ἀλλὰ κ αὶ ἐξήγαγέν με εἰς πλατυσμὸν καὶ εἰς εὐρυχωρίαν κατὰ
 τὸν Σύμμαχον · στενοχωρηθέντα γάρ με καὶ μικροῦ δεῖν ἀπογνόντα ἑαυτοῦ τὴν
 σωτηρίαν ἐρρύσατο καὶ εἰς πλατυσμὸν ἐξήγαγεν, ὡς κατὰ πλάτος δυνηθῆναι ἐμαυτὸν
 ἀναλαβεῖν καὶ τῆς ἐμαυτοῦ θεραπείας ἐπιμέλειαν ποιήσασθαι. πλὴν ἀλλὰ καὶ
 παντελῶς ῥύσεταί με , φησίν, διδοὺς ἄφεσιν τῆς
 ἁμαρτίας κατὰ τὸν προφητευόμενον καιρὸν τῆς αὑτοῦ παρουσίας. καὶ τοῦτο ποιήσει
 εὐεργετῶν με ὁ κύριος, ὅτι ἠθέλησέ με · ἢ κατὰ τὸν
 Ἀκύλαν · ὅτι ἐβουλήθη ἐν ἐμοί· οὐ γὰρ ἂν ἐπεστράφην οὐδ’ ἂν τὸν ἔλεγχόν μοι
 προσήγαγεν οὐδ’ ἂν τὸν προφήτην ἑαυτοῦ πρὸς ἐμὲ ἀπεστάλκει, εἰ μὴ σῶσαί με
 ἤθελεν. εὖ δὲ οἶδα καὶ ἀκριβῶς πέπεισμαι, ὅτι κατὰ τὸν καιρὸν τῆς δικαιοκρισίας
 αὐτοῦ οὐ μνημονεύσας μου τῆς ἁμαρτίας καὶ τῶν τολμηθέντων μοι ἐν ἡμέρᾳ
 ταλαιπωρίας μου κατὰ τὴν δικαιοσύνην μου ἀποδώσει
 μοι . τὰς γὰρ ἄλλας μου πράξεις τὰς ἐν ἀρετῇ καὶ δικαιοσύνῃ, ὥσπερ ἐν
 τρυτάνῃ καὶ ζυγῷ ἀντιπαραλαβὼν καὶ ἀντιστήσας τῷ ἁμαρτήματί μου κατὰ πολὺ
 πλεοναζούσας εὑρήσει τοῦ γενομένου ἁμαρτήματος. διὸ ἀνταποδώσει μοι οὐ καθ’ ὃ ἥμαρτον (ἤδη γὰρ ἀνταπέδωκε μετελθών με
 κατὰ τὸν παρόντα βίον διὰ τῶν καταλαβουσῶν με συμφορῶν), κατὰ δὲ τὰς λοιπὰς
 πράξεις τὰς ἐν δικαιοσύνῃ ἀποδώσει μοι ἐν τῇ ἡμέρᾳ
 τῆς αὑτοῦ δικαιοκρισίας, καὶ τῶν χειρῶν μου κατὰ τὴν καθαριότητα τὴν ἀμοιβὴν
 ποιήσεται· ἀπέπλυνα γὰρ τὸν πρότερον αὐταῖς ἐγγενόμενον ῥύπον.

Καὶ ἔσομαι ἄμωμος μετ’ αὐτοῦ 
 καὶ φυλάξομαι ἀπὸ τῆς ἀνομίας μου. 
 καὶ ἀνταποδώσει μοι κύριος κατὰ τὴν δικαιοσύνην μου 
 καὶ κατὰ τὴν καθαριότητα τῶν χειρῶν μου ἐνώπιον τῶν ὀφθαλμῶν αὐτοῦ. 
 
 
 Διεξέρχεται ἑξῆς καταλέγων τίς ἦν ἡ δικαιοσύνη 
 αὐτοῦ, καὶ ὅπως ἀπεκάθηρεν ἑαυτοῦ τὰς χεῖρας, ὅτι ἐφύλαξα τὰς ὁδοὺς κυρίου καὶ
 οὐκ ἠσέβησα ἀπὸ τοῦ θεοῦ μου, ὅτι πάντα τὰ κρίματα αὐτοῦ ἐνώπιόν μου καὶ τὰ
 δικαιώματα αὐτοῦ οὐκ ἀπέστησεν ἀπ’ ἐμοῦ. καὶ ἔσομαι ἄμωμος
 μετ’ αὐτοῦ, καὶ φυλάξομαι ἀπὸ τῆς ἀνομίας μου . ἐπεὶ τοίνυν ταῦτα
 ἐπορισάμην ἐμαυτῷ, φησί, μετὰ τὴν ἁμαρτίαν καὶ τοσαύτας συνήγαγον ἐμαυτῷ
 θεραπείας, εἰκότως πάλιν ἐπαναλαβὼν τὸν αὐτὸν ἐν δευτέρῳ λόγον φημί· ὅτι διὰ τὰ
 προλεχθέντα καὶ ἀνταποδώσει μοι κύριος κατὰ τὴν δικαιοσύνην
 μου, καὶ κατὰ τὴν καθαριότητα τῶν χειρῶν μου ἐνώπιον τῶν ὀφθαλμῶν
 αὐτοῦ· ἀντὶ δὲ τοῦ ἐνώπιον τῶν ὀφθαλμῶν
 αὐτοῦ ὁ Σύμμαχος τὴν ἀντικρὺ τῶν ὀφθαλμῶν αὐτοῦ ἐξέδωκεν. oὐ γὰρ
 ἀνθρώπων ὀφθαλμοῖς ἐσπούδαζον τὴν ἐμαυτοῦ καθαριότητα δεικνύναι οὐδὲ ὥστε
 ἀρέσκειν τοῖς πολλοῖς, ἀλλ’ ἀντικρὺ τῶν αὐτοῦ τοῦ κριτοῦ ὀφθαλμῶν πᾶσαν
 ἐποιούμην σπουδὴν τῆς ἐμαυτοῦ καθαρότητος.

Ὅτι σὺ λαὸν ταπεινὸν σώσεις 
 καὶ ὀφθαλμοὺς ὑπερηφάνων ταπεινώσεις. 
 ὅτι σὺ φωτιεῖς τὸν λύχνον μου, κύριε· 
 ὁ θεός μου, φωτιεῖς τὸ σκότος μου. 
 ὅτι ἐν σοὶ ῥυσθήσομαι ἀπὸ πειρατηρίου 
 καὶ ἐν τῷ θεῷ μου ὑπερβήσομαι τεῖχος. 
 
 
 Μήποτε προφητικῶς λαὸν μὲν ταπεινὸν ἢ, κατὰ τὸν Ἀκύλαν , πένητα ἢ, κατὰ τὸν Σύμμαχον , πρᾶον τὸν
 χορὸν αἰνίττεται τὸν ἀποστολικόν· ὑπερηφάνους δὲ τοὺς πάλαι ἐπηρμένους, τοὺς
 ἀρχιερέας καὶ διδασκάλους καὶ ἄρχοντας τοῦ ἐκ περιτομῆς λαοῦ; οὓς πάλαι
 ὀφθαλμοῖς ὑπερηφάνοις κατὰ τοῦ σωτῆρος ἡμῶν κεχρημένους ἐταπείνωσεν ὁ θεὸς ἐν
 πᾶσι σώσας τὸν αὑτοῦ ταπεινὸν καὶ πένητα καὶ πρᾶον
 τὸν τοῦ σωτῆρος ἡμῶν ἀποστόλων τε καὶ μαθητῶν λαόν· ζητῶν δὲ τὸν λύχνον τοῦ
 Δαυιδ εὗρον ἐν ἑκατοστῷ τριακοστῷ πρώτῳ ψαλμῷ φερόμενον τὸ ἐκεῖ ἐξανατελῷ κέρας τῷ Δαυιδ , ἡτοίμασα λύχνον τῷ χριστῷ μου .
 λύχνος δὲ ἑτοιμαζόμενος τῷ χριστῷ ἐκ σπέρματος Δαυιδ , τίς ἂν γένοιτο ἢ τὸ
 γέννημα τὸ κατὰ σάρκα γενόμενον ἐκ διαδοχῆς Δαυιδ , ᾧ κέχρηται ὁ Χριστὸς ἐν αὐτῷ
 γενόμενος καὶ τὰς τῆς δυνάμεως αὐτοῦ μαρμαρυγὰς καὶ τοῦ φωτὸς τὰς ἀνατολὰς
 πᾶσιν ἐξέλαμψεν ἀνθρώποις; διὸ καὶ ἐν τοῖς προκειμένοις προφητικῶς φησιν ὁ
 Δαυιδ · ὅτι σὺ φωτιεῖς λύχνον μου, κύριε . σὺ γὰρ
 αὐτός, φησίν, ὁ κύριος τὸ φῶς τὸ ἀληθινὸν τυγχάνων ἑνωθείς ποτε ἀπορρήτως τῷ ἐξ
 ἐμοῦ γενησομένῳ λύχνῳ, φωτιεῖς αὐτόν· ἀλλὰ καὶ τὸ
 ἐγγενόμενόν μοί ποτε σκότος τότε παντελῶς περιελεῖς, ὡς μηδὲ μνήμην αὐτοῦ
 ἀνιέναι ἐπὶ τὴν ἐμὴν διάνοιαν. εὖ δὲ οἶδα, ὅτι καὶ τῆς παρὰ σοῦ δυνάμεως καὶ
 ἰσχύος καταξιωθεὶς ἐπιβήσομαι τοῦ ἐν οὐρανοῖς τείχους ἐν ἀσφαλεῖ τε γενόμενος,
 τότε τῆς παρὰ σοὶ τεύξομαι σωτηρίας, ἤ· ὑπερβήσομαι
 καὶ ὑπερπηδήσω πάντα τὰ τῶν ἐχθρῶν ὀχυρώματα καὶ τοὺς φραγμοὺς καὶ τὸ
 τεῖχος , ὃ περιβάλλειν μοι εἰς τὸ ἀποκλεῖσαι
 σπεύδονται.

Ὁ θεός μου, ἄμωμος ἡ ὁδὸς αὐτοῦ, 
 τὰ λόγια κυρίου πεπυρωμένα, 
 ὑπερασπιστής ἐστιν πάντων τῶν ἐλπιζόντων ἐπ’ αὐτόν. 
 ὅτι τίς θεὸς πλὴν τοῦ κυρίου; 
 ἢ τίς θεὸς πλὴν τοῦ θεοῦ ἡμῶν; 
 
 
 Διὰ τῶν προκειμένων τὴν ὁδὸν τοῦ θεοῦ ἄμωμον εἶναι ἀποφαίνεται, τουτέστιν ἀνεπίληπτον τὴν
 διοίκησιν αὐτοῦ καὶ τὴν τῆς προνοίας οἰκονομίαν. ἀλλὰ καὶ τὰ λόγια αὐτοῦ
 πεπυρωμένα, τουτέστι βεβασανισμένα καὶ δεδοκιμασμένα· οὐκ ἔστι τε αὐτοῖς
 ἐπισκέψαι οὐδὲ ἀλλοτρίας ὕλης παρεμβεβλημένον τι ἐν αὐτοῖς εὑρεῖν, ὁποῖα τὰ
 παρὰ τοῖς σοφοῖς τοῦ αἰῶνος τούτου τυγχάνει, μετέχοντα μέν τινος ἔσθ’ ὅτε
 φαντασίας, πάσης δὲ ἀθεότητος καὶ δυσσεβείας πεπληρωμένα. τί οὖν τὰ πεπυρωμένα λόγια τοῦ κυρίου διδάσκει; ὡς ὑπερασπιστής ἐστι πάντων τῶν ἐλπιζόντων ἐπ’ αὐτόν · καὶ
 ὅτι οὐκ ἔστιν ἄλλος θεὸς ἢ μόνος ὁ ἡμέτερος κύριος οὐδ’ ἔστιν κραταιὸς ἄλλος ἢ
 ὁ θεὸς ἡμῶν· καὶ διὰ τοῦτο εἰκότως ὑπερασπιστής ἐστι πάντων
 τῶν ἐλπιζόντων ἐπ’ αὐτὸν μηδενὸς ἑτέρου εὑρισκομένου τοῦ δυναμένου
 στῆναι πρὸς τοσοῦτον καὶ τοιοῦτον.

Ὁ θεὸς ὁ περιζωννύων με δύναμιν καὶ ἔθετο ἄμωμον τὴν ὁδόν μου· 
 καταρτιζόμενος τοὺς πόδας μου ὡσεὶ ἐλάφων 
 καὶ ἐπὶ τὰ ὕψη μου ἱστῶν με. 
 
 
 Οὐκ ἀπρακτῶν, φησί, καὶ ἀργῶν προΐσταται καὶ ὑπερασπίζει, ἀλλὰ καὶ αὐτῶν
 συμβαλλομένων τῇ αὑτῶν σωτηρίᾳ διὰ τοῦ ἀγωνίζεσθαι καὶ τοὺς ἐχθροὺς
 καταπολεμεῖν. οὕτω γοῦν καὶ ἐμὲ ὁπλίζων ταῖς ἑαυτοῦ δυνάμεσι, τὴν θνητὴν καὶ
 ἀνθρωπίνην μου ἰσχὺν τῇ αὑτοῦ χάριτι δυναμοῖ, ἵν’ ὥσπερ ἀνὴρ τὴν ὀσφὺν
 περιεζωσμένος τὴν ἐξ αὐτοῦ χορηγουμένην μοι δύναμιν στῶ πρὸς τοὺς πολεμίους.
 ἀλλὰ καὶ ὥσπερ εἴρηται· ὁ θεός, ἄμωμος ἡ ὁδὸς
 αὐτοῦ · οὕτως κατ’ εἰκόνα καὶ καθ’ ὁμοίωσιν αὐτοῦ καὶ ἐμὲ βουλόμενος
 εἶναι, καὶ τὴν ἐμὴν ὁδὸν ἔθετο ἄμωμον διδασκαλίαις
 καὶ παραινέσεσιν καὶ παντοίοις μαθήμασι τὴν ὁδόν
 μου , τουτέστι τὴν ζωὴν καὶ τὸν βίον ἄμωμον καταρτιζόμενος. ἀντὶ δὲ τοῦ ἄμωμον Ἀκύλας τέλειον ἐκδέδωκεν. ἔτι δὲ πρὸς τούτοις καὶ τοὺς πόδας μου ὡσεὶ ἐλάφων κατηρτίσατο · περὶ ὧν ἐλάφων
 πολὺς ἐν τοῖς ἱεροῖς πράγμασι φέρεται λόγος. ἐπὶ σχολῆς δ’ ἄν τις τῶν
 προτεθέντων ἐξετάσας εὕροι ἂν αὐτῶν τὸν νοῦν ἀναφερόμενον ἐπὶ τοὺς ἁγίους τοῦ
 θεοῦ ἄνδρας τοὺς ἀναιρετικοὺς παντὸς ἑρπυστικοῦ καὶ ἰοβόλου ζώου. ἐπεὶ καὶ τῆς
 ἐλάφου τοιαύτη πέφυκεν ἡ φύσις ὀφιοκτόνος οὖσα
 καὶ ἀναιρετικὴ παντὸς ἑρπετοῦ. ὀρεινοβατὲς δὲ τὸ ζῶον καὶ δρομικὸν ὡς καὶ οἱ
 ἅγιοι τοῦ θεοῦ τὰ ἄνω σκοποῦντες καὶ μὴ τὰ ἐπὶ τῆς γῆς καὶ τὰ ὑψηλὰ διώκοντες
 πόθῳ τῆς τῶν οὐρανῶν βασιλείας. τὴν πρὸς τοὺς ἁγίους τοίνυν ὁμοιότητα ἑαυτοῦ
 καὶ ὁ Δαυῒδ τῇ τοῦ θεοῦ χάριτι ἀνατίθησι λέγων ἑξῆς· καὶ
 ἐπὶ τὰ ὕψη μου ἱστῶν με . εἰ γὰρ καὶ τὰ μάλιστα ἕτεροι καθέλκειν ἡμᾶς
 καὶ καταβιβάζειν ἐπὶ τὰ βάθη καὶ τὰς κοιλάδας τῆς κακίας πειρῶνται· ἀλλ’ ὁ θεὸς
 ἡμῶν, οἷά τις ἀγωνοθέτης διδάσκων ἡμᾶς ἀγαθοὺς εἶναι δρομεῖς, ἐπὶ τὰ κατάλληλα
 ἡμῖν ὕψη παρορμᾷ· αὐτοῦ τε ἡ χάρις. οὐ γὰρ ἡμετέρα δύναμις ἵστησιν ἐν τοῖς
 ἡμετέροις ὕψεσι· φύσει γὰρ ἀνθρώπου ψυχῇ τὸ οὐράνιόν ἐστιν οἰκητήριον καὶ τὰ
 ἐκεῖ ὕψη οὐκ ἀλλότρια, ἀλλ’ οἰκεῖα· διὸ ἐπὶ τὰ ὕψη
 μου , φησίν, ἱστῶν με .

Καὶ ἔδωκάς μοι ὑπερασπισμὸν σωτηρίας μου, 
 καὶ ἡ δεξιά σου ἀντελάβετό μου. 
 
 
 Ἀκριβῶς γὰρ ἐπιστήσεις, τί ποτέ ἐστι τὸ διὰ πάσης γραφῆς προφητευόμενον
 σωτήριον τοῦ θεοῦ, περὶ οὗ καὶ Συμεὼν ἐν τῷ εὐαγγελίῳ ἔλεγεν· νῦν ἀπολύεις τὸν δοῦλόν σου, δέσποτα, κατὰ τὸ ῥῆμά σου ἐν
 εἰρήνῃ· ὅτι εἶδον οἱ ὀφθαλμοί μου τὸ σωτήριόν σου . καὶ ἡ δεξιά σου ἀντελάβετό μου . τάχα δεξιὰ τοῦ θεοῦ
 εἶναι δύναται, ἐν ᾗ ἐστερέωσε τὸν οὐρανὸν μονογενὴς λόγος.

Καὶ ἡ παιδεία σου ἀνώρθωσέ με εἰς τέλος, 
 καὶ ἡ παιδεία σου, αὐτή με διδάξει. 
 ἐπλάτυνας τὰ διαβήματά μου ὑποκάτω μου, 
 καὶ οὐκ ἠσθένησαν τὰ ἴχνη μου. 
 
 
 Σύμμαχος δὲ ἐξέδωκε· καὶ τὸ ὑπακούειν με αὐξήσει με. ὁ δὲ Ἀκύλας · καὶ πραότητός
 σου ἐπλήθυνέ με. ἐπλάτυνας τὰ διαβήματά μου ὑποκάτω
 μου . τὰ διαβήματα , καθ’ ἃ ἐκ κακίας εἰς
 ἀρετὴν καὶ ἐξ αἰσθητῶν ἐπὶ νοητὰ καὶ ἀπὸ τοῦ παρόντος εἰς τὸν μέλλοντα αἰῶνα
 διαβαίνω, ἐπλάτυνας ὑποκάτω μου · κατ’ ἀρχὰς γὰρ
 στενὰ καὶ ἐπίπονα φαινόμενα τῷ τὴν τεθλιμμένην ὁδεύειν ὁδόν· ὑπεράνω αὐτῶν τῇ
 προκοπῇ γεγενημένος πλατυνθέντα αὐτὰ ἐθεασάμην. ὁ γὰρ ἀνωτέρω τῶν προκοπῶν
 γεγενημένος τῷ ἐπὶ τέλος ἐφθακέναι, οὐκέτι αἴσθεται
 τῆς στενότητος τῶν πόνων καὶ ἱδρώτων τῶν ἐπὶ ταῖς προκοπαῖς ἐν εὐρυχωρίᾳ
 γεγενημένος. καὶ οὐκ ἠσθένησε τὰ ἴχνη μου . εἰ
 διηνεκῶς ἐν τῷ πονεῖν ἐτέλουν, κἂν ἠσθένησε τὰ ἴχνη
 μου , τουτέστι τοῦ ἔσω ἀνθρώπου τὰ σκέλη· ἐπειδὴ μετὰ τοὺς ὑπὲρ
 ἀρετῆς καμάτους ἀνάπαυλα διαδέχεται, οὐκ ἀσθενεῖ ,
 ἀλλ’ ἰσχυροποιεῖται τὰ ἴχνη μου , ὥστ’ ἂν εἰπεῖν·
 καὶ ἔστησας ἐν εὐρυχώρῳ τοὺς πόδας μου . ἀλλὰ καὶ
 ὁ Ἰησοῦς ἑπόμενος ἐπακολουθεῖ τοῖς ἴχνεσιν αὐτοῦ·
 ἐξ αὐτοῦ τοῦ πατεῖν τὴν τετριμμένην ὑπὸ Ἰησοῦ ὁδὸν ἰσχυρὰ κτᾶται τὰ ἴδια ἴχνη , ὡς ἔργῳ φάναι· ὀὐκ ἠσθένησε
 τὰ ἴχνη μου .

Καταδιώξω τοὺς ἐχθρούς μου καὶ καταλήψομαι αὐτοὺς 
 καὶ οὐκ ἀποστραφήσομαι, ἕως ἂν ἐκλείπωσιν. 
 
 
 Ἐπαναλαμβάνει τῇ μνήνῃ τὰς εἰς αὐτὸν εὐεργεσίας τοῦ θεοῦ καὶ ὅσων ἐχθρῶν καὶ
 πολεμίων περιγέγονε διὰ τῆς τοῦ θεοῦ βοηθείας. καὶ τοῦτο δέ μοι, φησίν, παρὰ
 τῆς σῆς χάριτος ὑπῆρξε τὸ μὴ στενοχωρηθῆναί μου τοὺς πόδας καὶ τὸ μὴ δικτύοις
 τῶν ἐχθρῶν καὶ τοῖς σκανδάλοις τοῖς ὑπ’ αὐτῶν προβεβλημένοις περιπαρῆναι. ταῦτα
 γὰρ πάντα περιελὼν σὺ αὐτὸς ὁ θεός μου ὁμαλὴν κατηρτίσω μου τὴν πορείαν. τὸ δὲ
 πεσοῦνται ὑπὸ τοὺς πόδας μου νοήσεις ἐπαξίως
 τοῦ προφητικοῦ πνεύματος,τῆς τοῦ σωτῆρος πρὸς τοὺς ἀποστόλους ἐπαγγελίας
 μνησθείς, δι’ ἧς πρὸς αὐτοὺς ἔλεγεν· ἰδοὺ δίδωμι ὑμῖν
 ἐξουσίαν πατεῖν ἐπάνω ὄφεων καὶ σκορπίων, καὶ ἐπὶ πᾶσαν δύναμιν τοῦ
 ἐχθροῦ .

Καὶ περιέζωσάς με δύναμιν εἰς πόλεμον, 
 συνεπόδισας πάντας τοὺς ἐπανισταμένους ἐπ’ ἐμὲ ὑποκάτω μου 
 καὶ τοὺς ἐχθρούς μου ἔδωκάς μοι νῶτον 
 καὶ τοὺς μισοῦντάς με ἐωξωλέθρευσας. 
 
 
 Εἰπὼν ἀνωτέρω· ὁ θεὸς ὁ περιζωννύων με δύναμιν ,
 ἐνταῦθα καὶ τοῦ ἔργου τὸ ἀποτέλεσμα διδάσκει λέγων· καὶ
 περιέζωσάς με δύναμιν εἰς πόλεμον· καὶ τοὺς ἐχθρούς μου ἔδωκάς μοι
 νῶτον · οἱ ἐκ μετανοίας ἄρτι τῆς ἔχθρας ἀπαλλαττόμενοι διὰ τὸ μηδέπω
 τὴν ἐπ’ ἀρετῇ παρρησίαν ἔχειν τεθεῖεν τοῦ Ἰησοῦ νῶτος ὑπὸ τοῦ πατρός· οὕτω γὰρ
 καὶ ἀκολουθῆσαι αὐτῷ ὀπίσω γενόμενοι δυνήσονται. τάχα δὲ καὶ τοῦτο ῥηθείη· ὁ
 σπουδαῖος παρρησίαν πρὸς τὸν θεὸν κεκτημένος ἐνώπιον κυρίου παρίσταται· ὁ δὲ
 φαῦλος ὀπίσω ἐκβαλλόμενος διὰ τὴν ἰδίαν κακίαν νῶτος τεθήσεται τοῦ κυρίου. ἐπεὶ γὰρ πρότεροι αὐτοὶ οἱ φαῦλοι
 ἔστρεψαν πρὸς αὐτὸν νῶτα καὶ οὐχὶ πρόσωπα αὐτῶν, καὶ αὐτὸς ἀποστραφεὶς αὐτοὺς
 νῶτος αὐτοὺς ἕξει. εἰ δὲ καὶ πᾶς δίκαιος ταῦτα
 λέγοι, ἐρεῖς, ὅτι αἱ μοχθηραὶ δυνάμεις εἰς πρόσωπον ἐρχόμεναι βλάπτουσι τοὺς
 ὁρῶντας διὰ παντὸς ὄντες εἰδεχθεῖς· εἰς νῶτον δὲ
 ῥιφέντες οὐδὲν δυνήσονται ἐπὶ τούτου τεκταίνεσθαι κατὰ τό· ἐπὶ τοῦ νώτου μου ἐτέκταινον οἱ ἁμαρτωλοί .

Καὶ λεπτυνῶ αὐτοὺς ὡς χοῦν κατὰ πρόσωπον ἀνέμου, 
 ὡς πηλὸν πλατειῶν λεανῶ αὐτοὺς. 
 
 
 Νοήσεις, ὅπως ὁ ἄνθρωπος τοὺς ἐχθροὺς τοῦ θεοῦ λεπτύνει καὶ λεπτοποιεῖ ὡς χοῦν κατὰ πρόσωπον
 ἀνέμων ἐπιστήσας, ὅπως τοῖς ἐλέγχοις τοῖς ἀποδεικτικοῖς τὴν τῶν
 ἀσεβῶν κοσμικὴν σοφίαν καὶ τὸν νομιζόμενον αὐτῶν πλοῦτον πᾶσάν τε αὐτῶν τὴν
 δόξαν καὶ τὴν πρόσκαιρον ζωὴν μηδὲν διαφέρειν τοῦ καταφυσωμένου καὶ
 διασκεδαννυμένου ἀπὸ γῆς χοὺς παρίστησιν.

Ῥύση με ἐξ ἀντιλογιῶν λαοῦ, 
 καταστήσεις με εἰς κεφαλὴν ἐθνῶν· 
 λαός, ὃν οὐκ ἔγνων, ἐδούλευσέν μοι, 
 εἰς ἀκοὴν ὠτίου ὑπήκουσέν μοι· 
 υἱοὶ ἀλλότριοι ἐψεύσαντό μοι, 
 υἱοὶ ἀλλότριοι ἐπαλαιώθησαν 
 καὶ ἐχώλαναν ἀπὸ τῶν τρίβων αὐτῶν. 
 
 
 Προφητικῇ δυνάμει συνορῶν τὸ μέλλον ὁ Δαυιδ δύο τάγματα διὰ τοῦ λόγου
 παρίστησιν· καὶ τοῦ μὲν ἑνὸς ῥυσθῆναι εὔχεται, τοῦ
 δ’ ἑτέρου καταξιωθῆναι· ἐπεὶ δὲ σαφῶς οἷς εὔχεται συγκαταλεχθῆναι, τὰ ἔθνη
 εἶναι παρίστησιν αὐτὸς λέγων· καταστήσεις με εἰς κεφαλὴν
 ἐθνῶν , δῆλον ὡς τὸ ἕτερον τάγμα τοῦ λαοῦ οὗ ῥυσθῆναι ηὔχετο οὐδὲ
 ἕτερον ἦν τοῦ ἐκ περιτομῆς λαοῦ, τούτου γὰρ δηλωθέντος λαοῦ
 ῥυσθῆναι εὔχεται ἐξ ἀντιλογιῶν . ἔνθα
 ἐπιστήσεις, ὡς οὐ διέβαλλεν αὐτῶν τὰς εἰδωλολατρείας οὐδὲ τὰς ἄλλας πλημμελείας
 καὶ παρανομίας, ἀλλὰ τὰς ἀντιλογίας . ὅρα τοίνυν
 ταῦτα ἀναφέρειν προφητικῶς ἐπὶ τὴν τοῦ Ἰσραὴλ ἀντιλογίαν τὴν κατὰ τοῦ σωτῆρος ἡμῶν γενομένην, ἣν πᾶς ὁ λαὸς
 ἐποιήσατο κατὰ τὸν καιρὸν τοῦ πάθους αὐτοῦ, ὁπηνίκα Πιλάτου προσφωνήσαντος,
 τίνα θέλοιεν ἀπολυθῆναι τῶν δυοῖν, τὸν Βαραββᾶν ἢ Ἰησοῦν
 τὸν λεγόμενον Χριστόν; ᾐτήσαντο ἀπολυθῆναι μὲν τὸν Βαραββᾶν, τὸν δὲ
 Ἰησοῦν ἀπολέσθαι περισσῶς τε ἐβόων καὶ ἔκραζον τὴν ἑαυτῶν ἀντιλογὶαν
 ἐνδεικνύμενοι, ὅτε καὶ εἰρηκότος Πιλάτου· ἀθῶός εἰμι ἀπὸ
 τοῦ αἵματος τούτου . ὑμεῖς ὄψεσθε ·
 ἀποκριθεὶς ὁ λαὸς εἶπεν· τὸ αἷμα αὐτοῦ ἐφ’ ἡμᾶς καὶ ἐπὶ τὰ τέκνα ἡμῶν. τοῦτ’
 οὖν αὐτῷ τῷ θειῷ πνεύματι προθεωρήσας ὁ Δαυιδ εὔχεται 
 ῥυσθῆναι ἀπὸ τῶν ἀντιλογιῶν τοῦ λαοῦ , ἵνα μήποτε αὐτοῦ ἡ ψυχὴ μετὰ
 τὸν θάνατον συγκαταριθμηθῇ τῇ τοῦ θεοῦ δυσσεβείᾳ. διὸ ἔλεγεν· ρῦσαί με ἀντιλογιῶν λαοῦ , καὶ προιὼν ἑξῆς πάλιν φησί·
 υἱοὶ ἀλλότριοι ἐψεύσαντό μοι· υἱοὶ ἀλλότριοι
 ἐπαλαιώθησαν, καὶ ἐχώλαναν ἀπὸ τῶν τρίβων αὐτῶν . υἱοὺς μὲν γὰρ αὐτοὺς ὀνομάζει διὰ τὴν τοῦ γένους διαδοχὴν καὶ τὸ
 σπέρμα τὸ ἐξ Ἀβραάμ· ἀλλοτρίους δὲ καλεῖ διὰ τὸν
 τρόπον. μεταβαλὼν δὲ ἐπὶ τὸ ἕτερον τάγμα λευκότατα τὴν τῶν ἐθνῶν προαναφωνεῖ
 κλῆσιν καὶ τὴν μέλλουσαν παρ’ αὐτοῖς τοῖς ἔθνεσιν ἀπονέμεσθαι καὶ τὴν τιμήν·
 διό φησι· κατασταστήσεις με εἰς κεφαλὴν ἐθνῶν· λαός, ὃν οὐκ
 ἔγνων, ἐδούλευσέ μοι, εἰς ἀκοὴν ὠτίου ὑπήκουσέν μοι· ὧν τὸ
 ἀποτέλεσμα καὶ ἡ τῶν λόγων ἔκβασις διὰ τῆς ἐνεργείας θεωρουμένη τοῦ ἁγίου
 πνεύματος πιστοῦται τὴν πρόγνωσιν. τίς γὰρ ὁρῶν καθ’ ὅλης τῆς τῶν ἀνθρώπων
 οἰκουμένης παρά τε Βαρβάροις καὶ παρὰ τοῖς Ἕλλησιν, τὰ ἔθνη πάντα, παντοίᾳ
 γλώττη καὶ φωμῇ ἄνω καὶ κάτω τῇ μνήμῃ περιφέροντα τὸν Δαυίδ αὐτοῦ τε τοὔνομα
 τιμῶντα καὶ τὰς αὐτοῦ φωνὰς περιέποντα ἐν πάσαις ταῖς Χριστοῦ ἐκκλησίαις τὸν ἐξ
 ἐθνῶν συγκεκροτημένον λαόν, ὃν οὐδέποτε γνώριμον ἔσχηκεν ὁ Δαυίδ δουλεύοντα
 ταῖς Δαυὶδ ὑμνῳδίαις καὶ ὑπακούοντα καὶ συνυπηχοῦντα ταῖς πρόπαλαι ὑπ’ αὐτοῦ
 γραφῇ παραδοθείσαις ψαλμῳδίαις, οὐκ ἂν συνομολογήσειεν ἀλήθειαν τοῖς
 προκειμένοις; δύναται δὲ ταῦτα καὶ ἐξ αὐτοῦ λέγεσθαι τοῦ σωτῆρος ἡμῶν τοῦ Δαυὶδ 
 πρόσωπον ἀνειληφότος τοῦ ἐκ σπέρματος αὐτοῦ γενησομένου, περὶ οὗ μυρίαι πρὸς
 αὐτὸν γεγόνασιν ἐπαγγελίαι.

Ζῇ κύριος, καὶ εὐλογητὸς ὁ θεός μου, 
 καὶ ὑψωθήτω ὁ θεὸς τῆς σωτηρίας μου, 
 ὁ θεὸς ὁ διδοὺς ἐκδικήσεις ἐμοὶ 
 καὶ ὑποτάξας λαοὺς ὑπ’ ἐμὲ, 
 ὁ ῥύστης μου ἐξ ἐχθρῶν μου ὀργίλων, 
 ἀπὸ τῶν ἐπανισταμένων ἐπ’ ἐμὲ ὑψώσεις με, 
 ἀπὸ ἀνδρὸς ἀδίκου ῥῦσαί με. 
 διὰ τοῦτο ἐξομολογήσομαί σοι ἐν ἔθνεσιν, κύριε, 
 καὶ τῷ ὀνόματί σου ψαλῶ. 
 
 
 Εἰ γὰρ καὶ ἐταπείνωσεν ἑαυτὸν κλίνας οὐρανοὺς καὶ καταβάς, ἀλλ’ ὑψηλός ἐστι
 κατὰ τό· ὁ θεὸς αὐτὸν ὑπερύψωσεν καὶ ἐχαρίσατο αὐτῷ ὄνομα
 τὸ ὑπὲρ πᾶν ὄνομα . ὁ θεὸς ὁ διδοὺς ἐκδικήσεις
 ἐμοὶ,καὶ ὑποτάσσων λαοὺς ὑπ’ ἐμέ, ὁ ῥύστης μου ἐξ ἐχθρῶν μου ὀργίλων, ἀπὸ
 τῶν ἐπανισταμένων ἐπ’ ἐμὲ ὑψώσεις με, καὶ ἀπὸ ἀνδρὸς ἀδίκου ῥῦσαί
 με . τῷ μὲν γὰρ ἀπειθοῦντι λαῷ καὶ ἀντιλέγοντι ἐπάξειν τὰς ἐκδικήσεις
 καὶ τὰς τιμωρίας εἴρηται· ἢ κατὰ τὸν Σύμμαχον · ὁ θεὸς ὁ παρασχὼν τιμωρίας ἐμοί·
 τῷ δ’ ἑτέρῳ τάγματι, περὶ οὗ ἀνωτέρω εἴρηται· καταστήσεις
 με εἰς κεφαλὴν ἐθνῶν. λαὸς ὃν οὐκ ἔγνων ἐδούλευσέ μοι · τούτῳ τὴν
 ὑποταγὴν τὴν ὑπ’ αὐτὸν χαρίζεται. διὸ ἐπιλέγει κατὰ τὸν Σύμμαχον · καὶ ὑποτάσσων
 λαοὺς ἐπ’ ἐμέ. οὗτος καὶ ῥύστης μου, φησὶ, γέγονεν ἐξ ἐχθρῶν μου ὀργίλων, καὶ
 ἐκ τῶν ἐπανισταμένων ἐπ’ ἐμὲ ὕψωσέ με, ὁ δ’ αὐτὸς καὶ ἀπὸ ἀνδρὸς ἀδίκου
 ἐρρύσατό με. δι’ ὧν σαφῶς παρίστησιν ἐχθρούς τινας αὑτοῦ καὶ ἀνθεστηκότας· καὶ
 παρὰ τούτους ἕτερόν τινα ἄνδρα μεστὸν ὡς ἀληθῶς πάσης ἀδικίας. σημαίνει δὲ ὁ
 λόγος διὰ τούτων προφητικῶς τοὺς ἄρχοντας τοῦ Ἰουδαίων ἔθνους καὶ τὸν προδότην
 Ἰούδαν παντὸς ἀδίκου χείρονα γενόμενον, ὅτι δὴ τοιούτων ἀξιωθεὶς παρὰ τοῦ
 σωτῆρος τοῖς ἐναντίοις αὐτὸν ἠμείψατο. διὰ τοῦτο
 ἐξομολογήσομαί σοι ἐν ἔθνεσι, κύριε, καὶ τῷ ὀνόματί σου ψαλῶ .
 μεγαλύνων τὰς σωτηρίας τοῦ βασιλέως αὐτοῦ καὶ ποιῶν ἔλεος τῷ χριστῷ αὐτοῦ Δαυῒδ 
 καὶ τῷ σπέρματι αὐτοῦ ἕως αἰῶνος. ἐπὶ τὸ ἕτερον μεταβαίνει, ὡς ἂν εἴποι τις τὸ
 δεξιὸν τάγμα, καὶ ἔστιν ἔργοις αὐτοῖς καὶ ὀφθαλμοῖς παραλαβεῖν· ὥσπερ ὁ Δαυῒδ 
 μετὰ τὴν τοῦ σωτῆρος ἡμῶν παρουσίαν, ὥσπερ εἰσέτι καὶ νῦν ζῶν καὶ σὺν ἀνθρώποις
 πολιτευόμενος, διὰ τῶν ἑαυτοῦ γραφῶν ᾠδῶν τε καὶ ὕμνων ἐν πᾶσι τοῖς ἔθνεσι
 ψάλλει τῷ θεῷ τῶν ὅλων· καὶ ὁ ἐκ σπέρματος δι’ αὐτοῦ γεγονώς, οὗ εἰς πρόσωπον
 ἀναφέρεται τὰ προκείμενα, ὁμοίως κρείττων γενόμενος τῶν ἐπιβεβουλευκότων αὐτῷ
 εἴποι ἄν· καὶ ἀπὸ τῶν ἐπανισταμένων ἐπ’ ἐμὲ ὑψώσεις
 με. ἐκείνους μὲν οὖν καταλείπει· τὴν δὲ χάριν τὴν ἐξ αὐτοῦ καὶ τὴν
 ἀλήθειαν πᾶσι τοῖς ἔθνεσιν μεταδίδωσιν· εἰσέτι τε καὶ νῦν πανταχοῦ γῆς αὐτὸς
 παρὼν καὶ μέσος τῶν εἰς αὐτὸν ἠλπικότων ἑστὼς τῷ πατρὶ διὰ τῆς ἑαυτοῦ ἐκκλησίας
 ἐξομολογεῖται· διό φησι· διὰ τοῦτο ἐξομολογήσομαί σοι ἐν
 ἔθνεσι, κύριε, καὶ τῷ ὀνόματί σου ψαλῶ.

Εἰς τὸ τέλος· ψαλμὸς τῷ Δαυιδ . 
 
 
 Καὶ ὁ παρὼν ψαλμὸς τῶν εἰς ἀγαθὸν τέλος παραπεμπόντων τυγχάνει· ἀλλὰ καὶ
 εὐχαριστήριος ἀναγράφῃ ᾠδὴ τοῖς τοὺς ἐχθροὺς καταγωνισαμένοις ἐπινίκιος
 εἰρημένη. διὸ κατὰ τὸν Σύμμαχον εἴρηται· ἐπινίκιος ᾠδὴ τοῦ Δαυιδ . ἀλλὰ καὶ διὰ
 τὸ ἀνακεῖσθαι τῷ τὰς νίκας δωρουμένῳ θεῷ κατὰ τὸν Ἀκύλαν τῷ νικοποιῷ μελῴδημα
 λέλεκται.

Οἱ οὐρανοὶ διηγοῦνται δόξαν θεοῦ, 
 ποίησιν δὲ χειρῶν αὐτοῦ ἀναγγέλλει τὸ στερέωμα. 
 
 
 Διδασκαλίαν περιέχει τῆς τοῦ θεοῦ μεγαλουργίας παραστατικήν. ἐπειδὴ γὰρ τὸ
 ἀφανὲς καὶ ἀόρατον τῆς ἀσωμάτου καὶ ἀγενήτου καὶ θεϊκῆς οὐσίας διὰ τὸ μὴ σαρκὸς
 ὀφθαλμοῖς καταλαμβάνεσθαι, οἱ τὰ ὄμματα τῆς ψυχῆς πεπηρωμένοι τῆς τῶν ὄντων
 ὑπάρξεως ἐκβεβλήκασιν ἀθέοις στόμασιν ἀποφηνάμενοι μὴ εἶναι θεὸν μηδὲ ὑπάρχειν
 τι κρεῖττον τῶν ἐν σώμασιν ὁρωμένων· αὐτομάτῳ δὲ καὶ ἀλόγῳ συντυχίᾳ εἰκῆ καὶ
 μάτην ἐξ οὐδεμιᾶς αἰτίας ὑποστῆναι τὸν πάντα κόσμον· ἀναγκαίως ὁ παρὼν λόγος
 διὰ τῆς ψαλμῳδίας ἀποδεικτικῶς καὶ μετὰ δημιουργικῆς τῶν ὅλων δυνάμεως τὴν
 θεολογίαν παρίστησι τοιοῦτόν τινα λογισμὸν διεξιών. θνητῶν μὲν φύσις μικρὰ
 τυγχάνει καὶ ἀσθενής λογισμοί τε ἀνθρώπων δειλοὶ καὶ ἐπισφαλεῖς αἱ ἐπίνοιαι
 ἡμῶν· διὸ πλεῖστον ὅσον ἀποδέομεν τῆς κατ’ ἀξίαν τοῦ θεοῦ δοξολογίας. οὐδὲ γὰρ
 ἀνθρώπων φωναῖς οὐδὲ γλώττῃ σαρκὸς καὶ χείλεσιν δύνασθαί ποτε νομίζειν ἐπάξιον
 περὶ θεοῦ λόγον ἀποδίδοσθαι. εἰ δὲ χρὴ διδασκαλίας ἐνεργοῦς καὶ μεγίστης αὐτῷ
 τε πρεπούσης τῷ θεῷ ἐπακούειν, εἴ τις ἔρρωται τῆς ψυχῆς τὰ αἰσθητήρια,
 συντεινάτω ἑαυτὸν καὶ διεγειράτω πρὸς ἀκρόασιν ἐπαξίως ἀναφωνουμένην τῆς
 ἀπειρομεγέθους δυνάμεως τοῦ θεοῦ, ἣν αὐτοὶ προφέρονται οἱ τὸν σύμπαντα
 περιέχοντες οὐρανοὶ τὸν ἑαυτῶν κτίστην καὶ ποιητὴν τῶν ὅλων θεὸν ᾠδαῖς καὶ
 δοξολογίαις ἀνυμνοῦντες. αὐτοὶ γὰρ οἱ ἀνωτάτω πάντων καὶ τοῦ ὑποβεβηκότος
 στερεώματος ὑπερκείμενοι οὐρανοὶ οἱ σύμπασαν περιειληφότες τὴν αἰσθητὴν καὶ
 πνευματικὴν κτίσιν τὴν δόξαν θεοῦ οὐκ Ἑλληνικῇ φωνῇ φθεγγόμενοι οὐδ’ ἑτέρᾳ τινὶ
 διαλέκτῳ χρώμενοι, αὐτῷ δὲ ἔργῳ διὰ τοῦ ἑαυτῶν κόσμου καὶ τῆς εὐρύθμου καὶ
 ἐναρμονίου καὶ πανσόφου στάσεως τοῦ αἰτίου αὐτοῖς τῆς τοιᾶσδε κινήσεως τὴν
 ἀπειρομεγέθη δύναμιν ἐκδιδάσκουσιν. ἐκ γὰρ μεγέθους καὶ
 καλλονῆς κτισμάτων ἀναλόγως ὁ γενεσιουργὸς αὐτῶν θεωρεῖται · καί·
 τὰ ἀόρατα αὐτοῦ ἀπὸ κτίσεως κόσμου τοῖς ποιήμασι
 νοούμενα καθορᾶται· ἥ τε ἀΐδιος αὐτοῦ δύναμις καὶ θεότης . ὁ οὖν τοὺς
 οὐρανοὺς νομίζων δίχα τινὸς δημιουργικοῦ λόγου καὶ θείας ἄνευ δυνάμεως ἑαυτοὺς
 ὑποστήσασθαι καὶ τοῦ τοσοῦδε μεγέθους καὶ τοῦ τοιοῦδε σχήματος τῆς τε εὐσταθοῦς
 καὶ εὐτάκτου κινήσεως τὴν αἰτίαν τοῖς σώμασιν αὐτῶν προσγράφων, ἄφρων καὶ
 ἀσεβής. διὸ τοὺς ἔμφρονα νοῦν κεκτημένους προσήκει συνομολογεῖν μονονουχὶ φωνῆς
 ἀκούειν ἔργῳ βοώσης αὐτῶν τῶν οὐρανῶν τὴν πρέπουσαν δόξαν ἀναπεμπόντων τῷ
 ἑαυτῶν ποιητῇ καὶ δημιουργῷ θεῷ. οὕτω δὲ καὶ τὸ στερέωμα, ὃ δὴ Μωϋσῆς κατὰ τὴν
 δευτέραν ἡμέραν τῆς κοσμοποιίας γεγονέναι παρίστη· καὶ τοῦτο τοιγαροῦν τὸ
 στερέωμα, ἕτερον ὂν παρὰ τοὺς προωνομασμένους οὐρανοὺς κηρύττει τοῖς πᾶσι καὶ
 κέκραγε διδάσκων, ὅτι μὴ ἐξ αὐτομάτου τοιόνδε ὑπέστη· ἔργον δέ ἐστι καὶ αὐτὸ
 τοῦ τῶν ὅλων ποιητοῦ θεοῦ· διὸ εἴρηται· ποίησιν δὲ χειρῶν
 αὐτοῦ ἀναγγέλλει τὸ στερέωμα . οἶδε δὲ Μωϋσῆς πρὸ τῆς τοῦ στερεώματος
 συστάσεως οὐρανὸν πρότερον τῆς ἡμέρας γεγενημένον λέγων· ἐν
 ἀρχῇ ἐποίησεν ὁ θεὸς τὸν οὐρανὸν καὶ τὴν γῆν . ἑξῆς δ’ οὖν μετὰ τὴν
 ποίησιν τοῦ πρώτου οὐρανοῦ φωτὸς εἰσάγει δύναμιν καὶ γένεσιν ἡμέραν τε διδάσκει
 τὸ φῶς κεκλῆσθαι γεγονέναι τε πρωΐαν φησὶ καὶ ἑσπέραν, ἡμέραν μίαν. εἶτα
 δευτέρας ἡμέρας ἀρχόμενος τὴν τοῦ στερεώματος εἰσάγει ποίησιν. οἶδε δὲ ἡ γραφὴ
 καὶ πλείους οὐρανούς· διό φησιν· αἰνεῖτε τὸν κύριον ἐκ τῶν
 οὐρανῶν · καὶ πάλιν· αἰνεῖτε αὐτὸν οἱ οὐρανοὶ τῶν
 οὐρανῶν, καὶ τὸ ὕδωρ τὸ ὑπεράνω τῶν οὐρανῶν · καὶ ἀλλαχοῦ εἴρηται·
 ὁ οὐρανὸς τοῦ οὐρανοῦ τῷ κυρίῳ . καὶ τὸ στερέωμα
 κέκληται οὐρανὸς καὶ ὁ σωτὴρ τὴν βασιλείαν τῶν οὐρανῶν ἐπαγγέλλεται καὶ ἐν τῇ
 εὐχῇ διδάσκει εἰπεῖν· πάτερ ἡμῶν ὁ ἐν τοῖς
 οὐρανοῖς , καὶ, αἱ δυνάμεις τῶν οὐρανῶν
 σαλευθήσονται .

Ἡμέρα τῇ ἡμέρᾳ ἐρεύγεται ῥῆμα, 
 καὶ νὺξ νυκτὶ ἀναγγέλλει γνῶσιν. 
 οὐκ εἰσὶν λαλιαὶ οὐδὲ λόγοι, 
 ὧν οὐχὶ ἀκούονται αἱ φωναὶ αὐτῶν· 
 εἰς πᾶσαν τὴν γῆν ἐξῆλθεν ὁ φθόγγος αὐτῶν 
 καὶ εἰς τὰ πέρατα τῆς οἰκουμένης τὰ ῥήματα αὐτῶν. 
 ἐν τῷ ἡλίῳ ἔθετο τὸ σκήνωμα αὐτοῦ. 
 
 
 Διδάσκει ἡμέρα καὶ διδάσκει νὺξ τοὺς ἐθέλοντας παιδεύεσθαι, ὅση τίς ἐστιν ἡ σοφία ἡ ἄρρητος καὶ
 ἀπερίληπτος δύναμις τοῦ τὰ διαστήματα τῶν χρόνων καταμετρήσαντος αὐτοῖς θεοῦ.
 εἰ μὲν γὰρ μηδεὶς ἦν ὁ καὶ ταύταις ὥραις καὶ χρόνους καὶ καιροὺς διαταξάμενος,
 ἀπρονοήτῳ δὲ καὶ ἀλόγῳ κινήσει κατά τι σύμβαμα τυχιμαῖον ὑφεστῶτα ἦν· ἐχρῆν
 δήπου μὴ τὰ ἴσα διαστήματα τῶν ἡμερῶν διὰ παντὸς τοῦ αἰῶνος ὑφεστάναι, ἢ
 συγκεχυμένους αὐτῶν εἶναι τοὺς καιροὺς καὶ τὰς νύκτας δὲ ὡσαύτως εἰκῆ καὶ ὡς
 ἔτυχεν φέρεσθαι. ἀλογίας γὰρ ἀδελφὴ ἀταξία, καὶ τῷ τυχιμαίῳ ἕπεται σύγχυσις· ὡς
 ἔμπαλιν πάσης εὐταξίας ἡγεῖται λόγος ἁρμονίας τε καὶ συμφωνίας ἡγεῖται σοφία.
 αἱ τοίνυν τούτων πρὸς ἀλλήλας ἀμοιβαὶ καὶ ὑποχωρήσεις, ποτὲ μὲν ἡμερῶν
 μηκυνομένων, ὑποχωρουσῶν δὲ αὐτῶν νυκτῶν, ποτὲ δὲ τῶν νυκτῶν τὸ
 προδεδανεισμένον χρέος κατὰ τὴν τῶν ὡρῶν αὔξησιν ἀπολαμβανουσῶν, μονονουχὶ
 φθέγγονται καὶ λαλοῦσι μεγάλῃ φωνῇ τῇ πανσόφῳ διατάξει τοῦ τῶν ὅλων μαρτυροῦσαι
 θεοῦ καὶ κηρύττουσιν ἀνθρώποις τὴν τοῦ θεοῦ γνῶσιν· οὕτω δὲ κεκραγόσιν αὐτοῖς
 ἔργοις αἱ τῶν ἡμερῶν καὶ τῶν νυκτῶν φωναὶ τοῖς ἐπαΐειν αὐτῶν δυναμένοις ὡς
 μηδεμίαν ἀκοὴν λανθάνειν τὴν διδασκαλίαν αὐτῶν. πεπλήρωται γοῦν ἡ σύμπασα τῶν
 ἀνθρώπων οἰκουμένη τῆς εὐρύθμου καὶ ἀμοιβαίας αὐτῶν χορείας· δι’ ἃ λέλεκται·
 οὐκ εἰσὶ λαλιαὶ οὐδὲ λόγοι, ὧν οὐχὶ ἀκούονται αἱ φωναὶ
 αὐτῶν. εἰς πᾶσαν τὴν γῆν ἐξῆλθεν ὁ φθόγγος αὐτῶν καὶ εἰς τὰ πέρατα
 τῆς οἰκουμένης τὰ ῥήματα αὐτῶν· δῆλον δέ, ὅτι τῶν ἡμερῶν καὶ τῶν νυκτῶν τῶν τε
 διηγουμένων τὴν τοῦ θεοῦ δόξαν οὐρανῶν καὶ τοῦ τὴν ποίησιν τῶν χειρῶν αὐτοῦ
 ἐξαγγέλλοντος στερεώματος. ἔνθα δὲ γενομένῳ μοι θαυμάζειν ἔπεισιν, ὅπως ὁ ἱερὸς
 ἀπόστολος τό· εἰς πᾶσαν τὴν γῆν ἐξῆλθεν ὁ φθόγγος αὐτῶν,
 καὶ εἰς τὰ πέρατα τῆς οἰκουμένης τὰ ῥήματα αὐτῶν , ἐπὶ τοὺς μαθητὰς
 καὶ εὐαγγελιστὰς καὶ ἀποστόλους τοῦ σωτῆρος ἡμῶν ἀνήνεγκεν ἐν τῇ πρὸς Ῥωμαίους
 ἐπιστολῇ. ἐπιστήσας δὲ τὸν νοῦν τῇ ἀποστολικῇ λέξει σφόδρα ἀκριβῶς εὗρον αὐτὸν
 καταχρηστικῷ τρόπῳ εὐκαίρως τὴν παράθεσιν πεποιημένον· οὐ γὰρ ὥσπερ ποτὲ μὲν
 ἔφη· Ἡσαΐας δὲ κράζει ὑπὲρ τοῦ Ἰσραὴλ , ποτὲ δὲ,
 καθὼς προείρηκεν Ἡσαΐας · καὶ πάλιν· καθὼς γέγραπται · καὶ αὖθις· λέγει
 γὰρ ἡ γραφή · οὐχ οὕτως καὶ ἐπὶ τοῦ· εἰς πᾶσαν
 τὴν γῆν ἐξῆλθεν ὁ φθόγγος αὐτῶν , εἴρηκε μετὰ προσθήκης ὁμοίας τοῖς
 προεκτεθεῖσιν. εἰ γάρ τι τοιοῦτον προφήσας εἶπε, τάχ’ ἄν τις ἐλάβετο ὡς
 βεβιασμένως ἐκδεξαμένου τὴν ἐν τῷ ψαλμῷ ῥῆσιν· νυνὶ δὲ ἁπλῇ φράσει φαίνεται
 συγχρησάμενος τῇ ἀπὸ τοῦ ψαλμοῦ παραθέσει· διὸ εἴποι τις αὐτὸν κατακεχρῆσθαι
 εὐκαίρως καὶ ὠφελίμως καὶ εὐρύθμως τῇ μαρτυρίᾳ.

Ἐν τῷ ἡλίῳ ἔθετο τὸ σκήνωμα αὐτοῦ· 
 καὶ αὐτὸς ὡς νυμφίος ἐκπορευόμενος ἐκ παστοῦ αὐτοῦ, 
 ἀγαλλιάσεται ὡς γίγας δραμεῖν ὁδὸν αὐτοῦ. 
 ἀπ’ ἄκρου τοῦ οὐρανοῦ ἡ ἔξοδος αὐτοῦ, 
 καὶ τὸ κατάντημα αὐτοῦ ἕως ἄκρου τοῦ οὐρανοῦ, 
 καὶ οὐκ ἔστιν ὃς ἀποκρυβήσεται τὴν θέρμην αὐτοῦ. 
 
 
 Πρὸς τοῖς εἰρημένοις τῆς τοῦ θεοῦ δοξολογίας διδάσκαλος καθέστηκεν ὁ ἥλιος, οἷα
 δεσπότου καὶ μεγάλου βασιλέως νόμον ἀπαράβατον τηρῶν. οὐ γάρ ποτε ἄλλην
 τρέπεσθαι παρὰ τὴν ὁρισθεῖσαν αὐτῷ πορείαν τολμᾷ οὐδ’ ὑπερβαίνει τοὺς ὅρους τῆς
 κατ’ οὐρανὸν διατάξεως· ἀλλ’ ἐκπορεύεται μὲν ὄρθριος, ὥσπερ ἐξ ἀδύτου καὶ
 ἀβάτου νυμφῶνος προϊών, ὡραϊσμένος δὲ οἷα νυμφίος καὶ τῷ τοῦ φωτὸς ἠγλαϊσμένος
 ἄνθει· ἐπειδὰν τὸν ὁρίζοντα τὸν ἀνατολικὸν ὑπερβῇ, τὸν σύμπαντα διιππεύει
 κόσμον ἀκοπιάστως τὸν οἰκεῖον ἐξανύων δρόμον. κυκλοῖ δὲ κυκλῶν οἷά τις γίγας
 ἰσχυρὸς τὴν ἀλκὴν καὶ ἄμαχος, ὥσπερ ἐκ νύσσης ἀρξάμενος ἀπ’ ἄκρου κέντρου τοῦ
 κατὰ ἀνατολὰς ὁρίζοντος διατρέχων νυχθημέρῳ ἑνὶ τὸν σύμπαντα κόσμον ὡς μηδένα
 ἀνεπαίσθητον εἶναι θέρμης. ταῦτα δὲ ἐνεργεῖ δουλεύων τῷ τοῦ πεποιηκότος αὐτὸν
 νεύματι καὶ τεθεικότος ἐν τῷ στερεώματι. διὸ εἴρηται· ἐν τῷ
 ἡλίῳ ἔθετο τὸ σκήνωμα αὐτοῦ . ὅπερ σαφῶς εἰρημένον λευκότερον
 ἡρμήνευσαν οἱ λοιποί· ὁ μὲν Ἀκύλας εἰπών·τῷ ἡλίῳ ἔθετο σκήνωμα ἐν αὐτοῖς· ὁ δὲ
 Σύμμαχος · τῷ ἡλίῳ ἔταξε σκηνὴν ἐν αὐτοῖς· ὁ δὲ Θεοδοτίων · τῷ ἡλίῳ ἔθετο σκήνωμα
 ἐν αὐτοῖς· ὁμοίως δὲ καὶ ἡ πέμπτη ἔκδοσις ἐξέδωκεν. ἐν γὰρ τοῖς προλεχθεῖσιν
 οὐρανοῖς καὶ ἐν τῷ ἀποδοθέντι στερεώματι τὸ τοῦ ἡλίου σκήνωμα καὶ τὸ οἰκητήριον
 τέθειται ὁ θεὸς κατὰ τὸ λελεγμένον παρὰ Μωϋσεῖ· καὶ
 ἐποίησεν ὁ θεὸς τοὺς δύο φωστῆρας τοὺς μεγάλους· τὸν φωστῆρα τὸν μέγαν εἰς
 ἀρχὰς τῆς ἡμέρας, καὶ τὸν φωστῆρα τὸν ἐλάσσω εἰς ἀρχὰς τῆς νυκτὸς καὶ τοὺς
 ἀστέρας. καὶ ἔθετο αὐτοὺς ἐν τῷ στερεώματι τοῦ οὐρανοῦ, ὥστε φαίνειν ἐπὶ τῆς
 γῆς · διὰ τούτων δεικνὺς ὁ ἥλιος καὶ μονονουχὶ βοῶν, μὴ αὐτὸς εἶναι
 ἑαυτοῦ κύριος μηδ’ ἐλεύθερος τυγχάνειν, γνωρίζειν δὲ τὸν καὶ ἑαυτοῦ καὶ πάντων
 δεσπότην.

Ὁ νόμος κυρίου ἄμωμος ἐπιστρέφων ψυχάς· 
 ἡ μαρτυρία κυρίου πιστὴ σοφίζουσα νήπια· 
 τὰ δικαιώματα κυρίου εὐθεῖα εὐφραίνοντα καρδίαν· 
 ἡ ἐντολὴ κυρίου τηλαυγὴς φωτίζουσα ὀφθαλμούς· 
 ὁ φόβος κυρίου ἁγνὸς διαμένων εἰς αἰῶνα αἰῶνος· 
 τὰ κρίματα κυρίου ἀληθινὰ δεδικαιωμένα ἐπὶ τὸ αὐτό. 
 
 
 Ταῦτα δὲ πάντα περιείληφεν ὁ τοῦ θεοῦ νόμος ὑπὲρ ἐπιστροφῆς τῆς ψυχῆς.
 μαρτυρίας γὰρ πρῶτον περιέχει καὶ δικαιώματα καὶ ἐντολάς. ἔπειτα τούτοις ἅπασιν
 ἐπήρτησεν, ὥσπερ βακτηρίαν ἐπιστρεπτικήν, τὸν φόβον, καὶ ἐπὶ πᾶσιν ὥσπερ
 κορωνίδα τὰ κρίματα ἐπέθηκε τοῦ θεοῦ. ἑκάστῳ δὲ τῶν εἰρημένων ἰδίωμα συνῆψε· τῷ
 μὲν κατὰ πάντα γενικῷ ὠνομασμένῳ νόμῳ τὴν τῆς ψυχῆς ἐπιστροφήν· ὅπως δὲ
 ἐπιστρέφει ψυχὴ διὰ τῶν ἑξῆς παρίστησι μαρτυρίαν πιστὴν εἰπών, δι’ ἧς σοφίζεται ὁ ἐν Χριστῷ νήπιος· ἔπειτα δικαιώματα κυρίου καὶ
 τούτων ἰδίωμα προσθεὶς τὸ εἶναι αὐτὰ εὐθέα καρπόν
 τε τοῖς μεταλαμβάνουσι παρέχοντα τὴν εὐφροσύνην. καὶ ἐπὶ τούτοις ἐντολὴν
 κυρίου, ἧς καὶ αὐτῆς τὸ ἰδίωμα παρέστησεν τηλαυγῆ 
 φήσας αὐτὴν καὶ τῶν ὀφθαλμῶν τῆς ψυχῆς φωτιστικήν . τῷ δὲ φόβῳ τοῦ
 κυρίου συνῆψεν τὴν ἁγνείαν , καὶ τῇ
 ἁγνείᾳ τὴν διαρκῆ καὶ αἰώνιον ζωήν. καὶ ἐπὶ πᾶσι
 καὶ μετὰ πάντα προσέθηκεν τὴν τοῦ θεοῦ κρίσιν ,
 συνῆψέ τε αὐτῇ τὴν ἀλήθειαν καὶ τὴν δικαιοσύνην .

Καὶ ἀπὸ ἀλλοτρίων φεῖσαι τῷ δούλῳ σου· 
 ἐὰν μή μου κατακυριεύσωσιν, τότε ἄμωμος ἔσομαι 
 καὶ καθαρισθήσομαι ἀπὸ ἁμαρτίας μεγάλης. 
 
 
 Ἀντὶ δὲ τοῦ ἀπὸ ἀλλοτρίων φεῖσαι τῷ δούλῳ σου , ὁ
 Ἀκύλας ἐξέδωκε· καί γε ἀπὸ ὑπερηφάνων συντήρησον τὸν δοῦλόν σου. σφόδρα
 ἀναγκαίως καὶ ταύτην ἐκπέμπων τὴν εὐχήν, ὡς ἂν ῥυσθείη ἀπὸ ὑπερηφανίας. ἐπειδὴ
 γὰρ τοῖς κατορθοῦσι παρέπεταί τις λογισμὸς πολλάκις ὑπερήφανος ἐπαιρομένης καὶ
 χαυνουμένης τῆς ψυχῆς, ἐφ’ οἷς ἑαυτῇ συνοῖδεν ἀγαθοῖς· εἶτα τῷ τῆς ὑπερηφανίας
 περιπεσοῦσα κακῷ, ἄλλῳ τρόπῳ τραχηλίζεται καὶ καταπίπτει ὡς διὰ τοῦτο φάσκειν
 τὸν ἀπόστολον· ἵνα μὴ τυφωθεὶς εἰς κρῖμα ἐμπέσῃ τοῦ
 διαβόλου · ἀναγκαίως προειπών· καὶ γὰρ ὁ δοῦλός
 σου φυλάσσει αὐτὰ καὶ φύλακα τῶν τοῦ θεοῦ ἐντολῶν ἑαυτὸν εἰπὼν
 ἱκετεύει ῥυσθῆναι ἀπὸ ὑπερηφανίας, καὶ ἐπιλέγει· ἐὰν μή μου
 κατακυριεύσωσι, τότε ἄμωμος ἔσομαι, καὶ τότε καθαρισθήσομαι ἀπὸ ἁμαρτίας
 μεγάλης . τέως μὲν γὰρ ἐπὶ τοῦ παρόντος εἰ καὶ φύλακα ἐμαυτὸν εἴρηκα
 τῶν τοῦ θεοῦ παραγγελμάτων, ἀλλ’ ἐπεὶ οὐδέπω συνοῖδα ἐμαυτῷ κεκαθαρισμένῳ ἐκ
 τῶν κρυφίων μου, ἔτι δ’ ἀγωνιῶ καὶ πεφρόντικα, ὡς ἂν ῥυσθείην ἀπὸ ὑπερηφανίας,
 εἰκότως φημί, ἅτε μηδέπω τὸ τέλειον καθορθώσας. τότε ἀκριβῶς γνώσομαι ἐμαυτὸν
 ἄμωμον, καὶ τότε ἀπὸ μεγάλης καθαρισθήσομαι ἁμαρτίας, ἐπειδὰν μήτε τὰ κρύφιά
 μου κατακυριεύσωσι μήτε λογισμὸς ὑπερήφανος καταδουλώσει με, ἢ πονηροὶ
 δαίμονες.

Ἐπακούσαι σου κύριος ἐν ἡμέρᾳ θλίψεως, 
 ὑπερασπίσαι σου τὸ ὄνομα τοῦ θεοῦ Ἰακώβ. 
 
 
 Ἔστι μὲν τῷ Δαυῒδ ἀνακείμενος ὁ ψαλμὸς κατὰ τὴν προγραφήν. ἐπίστησον δέ, μήποτε
 ὡς πρὸς τὴν ἱστορίαν εὐχή τις ἦν αὐτὴ συνεργὸς ταῖς τοῦ Δαυῒδ ἱκετηρίαις
 δεομένου τε καὶ ἀντιβολοῦντος διὰ προσευχῆς τυχεῖν θεοῦ σωτῆρος πρὸς ἐχθροὺς
 καὶ πολεμίους παραταττομένου. εἰκὸς γὰρ ἦν αὐτῷ ταῦτα πράττοντι χορὸν ἁγίων
 ἀγγέλων ἢ καὶ θεοφιλῶν ἀνδρῶν, αὐτῶν δὴ τῶν ἱερῶν καὶ λειτουργῶν τοῦ θεοῦ, τὰ
 προκείμενα πάντα συνεύχεσθαι αὐτῷ καὶ λέγειν· ἐπακούσαι σου
 κύριος ἐν ἡμέρᾳ θλίψεως , καὶ τὰ ἑξῆς· τό τε δὲ καὶ παρασταίη σοι τὸ ὄνομα τοῦ θεοῦ Ἰακώβ . ἀπαρκεῖ γὰρ αὐτὴ ἡ
 ἐπίκλησις καὶ ἡ προσηγορία πρὸς ἄμυναν παντὸς ἐναντίου. ταῦτα δὲ οὐ μόνῳ τῷ
 Δαυιδ , ἀλλὰ καὶ παντὶ τῷ καθ’ ὁμοίωσιν ἐκείνου τὰς δι’ εὐχῶν ἀναπέμποντι τῷ θεῷ
 νοερὰς καὶ καθαρὰς θυσίας, δυνάμεις ἁγίας καὶ ἀγγέλων ἱερῶν χορούς, εἰκὸς ἂν
 εἴη συνεύχεσθαι καὶ ἐπεύχεσθαι.

Δῴη σοι κατὰ τὴν καρδίαν σου 
 καὶ πᾶσαν τὴν βουλήν σου πληρώσαι. 
 ἀγαλλιασόμεθα ἐν τῷ σωτηρίῳ σου 
 καὶ ἐν τῷ ὀνόματι θεοῦ ἡμῶν μεγαλυνθησόμεθα. 
 πληρώσαι κύριος πάντα τὰ αἰτήματά σου. 
 
 
 Ἀπὸ τοῦ διαψάλματος προφητεύουσιν αὐτῷ οἱ πρότερον ἐπευξάμενοι, καὶ
 προαναφωνοῦσιν τὰ μέλλοντα εὐαγγελιζόμενοι. τίνα δὲ ταῦτα; αὐτός, φασίν, οὗτος,
 ᾧ τὰς λογικὰς θυσίας προσανήνεγκαν, δώσει σοι πάντα ὅσα κατὰ διάνοιαν ᾐτήσω,
 ἐφαμίλλως τῇ καρδίᾳ σου παρασχόμενός σοι τὰς ἐξ αὐτοῦ εὐεργεσίας. εὖ δὲ ἴσθι,
 ὅτι καὶ τὴν βουλὴν σου πᾶσαν πληρώσειεν ὁ αὐτός,
 ἐπεὶ οὐκ ἀλλότρια αὐτοῦ τυγχάνει τὰ βεβουλευμένα σοι, τοιαῦτα δὲ ἔσται τὰ περὶ
 σὲ χρηστὰ καὶ ἀγαθὰ τέλη ὡς καὶ ἡμᾶς τοὺς ἔμπροσθεν συνευξαμένους σοι καὶ
 ἀπευξαμένους συναπολαβεῖν τῶν ἀγαθῶν· ἀγαλλιασόμεθα 
 γοῦν ἐπὶ τῷ σωτηρίῳ τῷ σῷ· μεμαθήκαμεν γὰρ καὶ
 ἔγνωμεν ἐκ τῆς τοῦ ἁγίου πνεύματος ὑποβολῆς, ὡς προελεύσεται ἐκ σοῦ τοῦ Δαυὶδ 
 γέννημα πάντων ἀνθρώπων σωτήριον. ἐφ’ ᾧ ἡμεῖς οἱ νῦν καὶ ταῦτα λέγοντες ἀγαλλιασόμεθα τότε τοῦ σωτηρίου ἐπιφανέντος· οὐ σὺ
 μόνος, ἀλλὰ καὶ ἡμεῖς ἅμα σοὶ μεγαλυνθησόμεθα ἐν τῷ ὀνόματι
 τοῦ θεοῦ ἡμῶν , ἐπεὶ δὲ καὶ τὰ αἰτήματά σου θεοῦ ἄξια τυγχάνει.
 θάρσει καὶ πέπεισο ἀκριβῶς, ὅτι καὶ ταῦτα πάντα ἐπινεύσας ταῖς σαῖς εὐχαῖς
 δωρήσεταί σοι ὁ θεός, καὶ πληρώσει πάντα τὰ αἰτήματά
 σου .

Ἐν δυναστείαις σωτηρία τῆς δεξιᾶς αὐτοῦ. 
 οὗτοι ἐν ἅρμασιν καὶ οὗτοι ἐν ἵπποις, 
 ἡμεῖς δὲ ἐν ὀνόματι κυρίου θεοῦ ἡμῶν μεγαλυνθησόμεθα. 
 αὐτοὶ συνεποδίσθησαν καὶ ἔπεσαν, 
 ἡμεῖς δὲ ἀνέστημεν καὶ ἀνωρθώθημεν. 
 κύριε, σῶσον τὸν βασιλέα σου καὶ ἐπάκουσον ἡμῶν, ἐν ᾗ ἂν ἡμέρᾳ
 ἐπικαλεσόμεθά σε. 
 
 
 
 Δεξιὰ δὲ χεὶρ καὶ πᾶσαι αἱ σωτήριοι καὶ δεξιαὶ
 πράξεις ἐν δυναστείαις. δυνάμεσι γὰρ καὶ σημείοις καὶ τέρασι τὰς εἰς ἀνθρώπους
 ποιήσεται εὐεργεσίας. οὗτοι ἐν ἅρμασιν καὶ οὗτοι ἐν ἵπποις,
 ἡμεῖς δὲ ἐν ὀνόματι κυρίου θεοῦ ἡμῶν ἐπικαλεσόμεθα. αὐτοὶ συνεποδίσθησαν καὶ ἔπεσαν· ἡμεῖς δὲ ἀνέστημεν καὶ
 ἀνωρθώθημεν. σῶσον, κύριε, τὸν βασιλέα καὶ ἐπάκουσον ἡμῶν ἐν ᾗ ἂν ἡμέρᾳ
 ἐπικαλεσόμεθά σε. ἀλλὰ γὰρ ἡ πεῖρα τῶν πραγμάτων γένοιτ’ ἂν ἔλεγχος
 τοῦ κρείττονος. οἱ μὲν γὰρ σοὶ ἐχθροὶ ἐφ’ ἵπποις καὶ ἅρμασι
 πεποιθότες συμποδισθέντες πεσοῦνται ὁμοίως
 τῷ Φαραὼ ἐπὶ τῆς Ἐρυθρᾶς θαλάττης καταποντωθέντι· ἡμεῖς δὲ οἱ τῷ ὀνόματι κυρίου
 τοῦ θεοῦ ἡμῶν ὡπλισμένοι καὶ σοὶ τῷ τὰς θυσίας ἀναπέμποντι ταῖς εὐχαῖς
 συναγωνιζόμενοι ἀναστησόμεθα καὶ ἀνορθωθησόμεθα σοῦ
 τὰς κατὰ τῶν ἐχθρῶν νίκας ἀραμένου. ἀλλὰ ταῦτα μὲν ἔσται, φασὶ, καὶ νῦν κατὰ
 τὸν καιρὸν τῆς τοῦ ἀποδοθέντος σωτηρίου ἐπιφανείας. τότε γὰρ μάλιστα πᾶσαι αἱ
 ἀντικείμεναι δυνάμεις καὶ οἱ ἀφανεῖς καὶ ἀόρατοι τοῦ θεοῦ πολέμιοι, δι’ αὐτοῦ
 τοῦ σωτηρίου τροπούμενοι, πεσοῦνται. πάντες δὲ οἱ τὸ σωτήριον παραδεξάμενοι τοῦ
 πάλαι αὐτῶν πτώματος διαναστήσονται. διὸ περὶ αὐτοῦ Συμεὼν ἔλεγεν· ἰδοὺ οὗτος κεῖται εἰς πτῶσιν καὶ ἀνάστασιν πολλῶν ·
 πτῶσιν μὲν δηλαδὴ τῶν ἐχθρῶν αὐτοῦ καὶ τῶν πολεμίων· ἀνάστασιν δὲ τῶν πάλαι
 πεπτωκότων, δι’ αὐτοῦ δὲ ἐγηγερμένων. καὶ ταῦτα μὲν τότε γενήσεται· νῦν δέ,
 κύριε, σῶζε ἡμῖν τὸν βασιλέα Δαυιδ καὶ ἐν παντὶ τῷ ὄντι
 καιρῷ, καὶ ἐν ᾗ ἂν ἡμέρᾳ ἐπικαλεσώμεθά σε .

Εἰς τὸ τέλος· ψαλμὸς τῷ Δαυιδ . 
 
 
 Εἰς αἴσιον τέλος καὶ ὁ παρὼν ψαλμὸς ἀναπέμπων τὰ ἐν αὐτῷ λελεγμένα
 ἐπιγέγραπται εἰς τὸ τέλος · ἀλλὰ καὶ ἐπινίκιός
 ἐστιν ᾠδὴ κατὰ τὸν Σύμμαχον · ἢ καὶ τῷ νικοποιῷ μελῴδημα περιέχει κατὰ τὸν
 Ἀκύλαν · διὸ καὶ τῶν ἐχθρῶν καὶ τῶν πολεμίων τοῦ θεοῦ τὸν ὄλεθρον
 διεξέρχεται.

Κύριε, ἐν τῇ δυνάμει σου εὐφρανθήσεται ὁ βασιλεύς. 
 
 
 Οἶμαι καὶ ταῦτα λέγεσθαι τὰ προκείμενα ἐκ τῶν καὶ τὰ πρὸ τούτου τῷ Δαυῒδ 
 ἐπευξαμένων. μαθὼν γοῦν νῦν ὁ Δαυῒδ ἀπὸ τῶν πρὸς αὐτὸν γενομένων χρησμῶν τὰ
 περὶ τοῦ ἐκ σπέρματος αὐτοῦ προελευσομένου σωτηρίου καὶ τῆς ἐν τῷ σωτηρίῳ
 δυνάμεως ἐπὶ τούτοις εὐφρανθήσεται καὶ ἀγαλλιάσεται σφόδρα. καὶ τούτοις γε
 θαρσῶν τῶν τε ἐχθρῶν διὰ τούτων περιγενόμενος σοὶ τῷ νικοποιῷ θεῷ τὰ βραβεῖα
 τῆς νίκης ἀνατίθησι. χαίρει τε καὶ ὑπερβαλλόντως ἀγάλλεται τῆς τῶν ἐχθρῶν
 ἐπιβουλῆς ὑπὸ σοῦ διασωζόμενος· καὶ οὐχ οὕτως ἐπὶ τῆς ἑαυτοῦ σωτηρίᾳ ἀγαλλιᾷ,
 ὅσον ὅτι παρὰ σοῦ τὸ σωτήριον αὐτοῦ προσγίνεται. καὶ γὰρ ἐπιθυμήσας τὸ παρὰ σοῦ
 σωτήριον καὶ περὶ τούτου τοῖς χείλεσιν ἑαυτοῦ ἐν ταῖς πρὸς τὸν θεὸν εὐχαῖς
 ἱκετηρίαν ἀναπέμψας, οὐκ ἐκπεσεῖται τῆς ἐλπίδος οὐδὲ στερηθήσεται τοῦ
 αἰτήματος, ἀλλὰ κατ’ εὐχὰς παρέξει τευξόμενος τῆς ἐπιθυμίας.

Καὶ ἐπὶ τῷ σωτηρίῳ σου ἀγαλλιάσεται σφόδρα. 
 
 
 Εἰς τὸν Δαυὶδ ἐξείληφεν τὰ προκείμενα. εὐφραίνει γὰρ αὐτόν, φησίν, ὁ θεὸς ἐν
 χαρᾷ, ἐπειδὰν πρόσωπον πρὸς πρόσωπον τῆς αὐτοῦ δόξης ἐπόπτην αὐτὸν
 καταστήσηται. διό φησιν ὁ Σύμμαχος · χαροποιήσεις αὐτὸν ἐν εὐφροσύνῃ παρὰ τοῦ
 προσώπου σου. τῷ γὰρ καιρῷ τοῦ δικαιωτηρίου, ἐπειδὰν τὸ πρόσωπον τοῦ μεγάλου
 βασιλέως μέσος ἑστὼς ὁ Δαυῒδ τῶν σωζομένων θεάσοιτο καὶ τῷ τιμίῳ λίθῳ τὴν
 κεφαλὴν ἐστεμμένος δόξῃ τε καὶ μεγαλοπρεπείᾳ κεκοσμημένος ἐνθέου χαρᾶς καὶ
 οὐρανίου εὐφροσύνης πληρωθήσεται.

Μεγάλη ἡ δόξα αὐτοῦ ἐν τῷ σωτηρίῳ σου, 
 δόξαν καὶ μεγαλοπρέπειαν ἐπιθήσεις ἐπ’ αὐτόν· 
 ὅτι δώσεις αὐτῷ εὐλογίαν εἰς αἰῶνα αιῶνος, 
 εὐρφρανεῖς αὐτὸν ἐν χαρᾷ μετὰ τοῦ προσώπου σου. 
 
 
 Τὰς προλεχθείσας ἐπαγγελίας θεσπίσας ὁ λόγος τῷ Δαυῒδ ἀκολούθως τὴν αἰτίαν
 διδάσκει, δι’ ἣν τῶν τοσούτων τεύξεται. τίς δὲ ἦν ἡ αἰτία ἀλλ’ ἐλπὶς ἡ ἐπὶ τὸν
 κύριον, δι’ ἣν ἐλέου τυχὼν τῆς παρὰ θεοῦ τοῦ ὑψίστου ἐλπίδος οὐκ ἀποπεσεῖται
 οὐδὲ σαλευθήσεται τῆς ἐρρωμένης ταύτης στάσεως; ἡ γὰρ ἐλπὶς
 οὐ καταισχύνει .

Εὑρεθείη ἡ χείρ σου πᾶσιν τοῖς ἐχθροῖς σου, 
 ἡ δεξιά σου εὕροι πάντας τοὺς μισοῦντάς σε. 
 θήσεις αὐτοὺς ὡς κλίβανον πυρὸς εἰς καιρὸν τοῦ προσώπου σου· 
 κύριος ἐν ὀργῇ αὐτοῦ συνταράξει αὐτούς, 
 καὶ καταφάγεται αὐτοὺς πῦρ. 
 
 
 Λέγεται ταῦτα πρὸς τὸν θεὸν ὑπὸ τῶν τὴν εὐχὴν ἀναπεμπόντων, οἳ καὶ φασίν· εἰ
 καὶ τὰ μάλιστα οἱ ἑαυτοὺς ἐχθροὺς σοὶ τῷ θεῷ καταστήσαντες, τὰς ἀνακειμένας σοι
 ψυχὰς καὶ τοὺς ἁγίους πάντας τούς σοι προσῳκειωμένους ἐκπολεμοῦντες οὐ
 παύονται· ἀλλ’ οὐ διαφεύξονται τὴν ἄφυκτόν σου χεῖρα καὶ τὴν ἀήττητόν σου
 δύναμιν. τέως μὲν γὰρ εἰς ὅσον γυμνάζειν τοὺς σοὺς οἰκείους ὥσπερ ἀθλητὰς
 ἐπετράπησαν οἱ ἐχθροί σου ἐπαίρονται· πλὴν πρὸς ὀλίγον ἐπαρθέντας αὐτοὺς οὐκ
 εἰς μακρὰν ἡ σὴ χεὶρ καταλήψεται, καὶ ἡ σὴ δεξιὰ φεύγοντας θηρεύσει. τί δὲ
 ποιήσει καταλαβοῦσα; θήσεις αὐτοὺς ὡς κλίβανον πυρὸς εἰς
 καιρὸν τοῦ προσώπου σου . ἐν τῷ καιρῷ γὰρ
 τῆς ἐπιλάμψεως τοῦ προσώπου σου , ἐν ᾧ τὴν σαυτοῦ
 δείξεις βασιλείαν αὐτοὺς ἑαυτοῖς τὸ τῆς κακίας πῦρ συνάξαντας, τὴν καθ’ ἑαυτῶν
 κόλασιν ἐξάψαι ποιήσεις· ὅπως αὐτοὶ ἑαυτοῖς κλίβανος
 πυρὸς γένοιντο. ὁποῖα πάσχουσιν οἱ ἐν ταῖς νόσοις τὸ σῶμα
 πυρέττοντες· μηδενὸς γὰρ ἔξωθεν ὑποκαίοντος, ἔνδον τὸ πῦρ ἐξ ἑαυτῶν ἐπάγονται. οὕτως οὖν καὶ τοὺς
 ἐχθρούς σου καὶ τοὺς μισοῦντάς σε , φησί,
 θήσεις ὡς κλίβανον πυρός . διὸ λεχθήσεται πρὸς
 αὐτούς· πορεύεσθε τῷ φωτὶ τοῦ πυρὸς ὑμῶν, καὶ τῇ φλογὶ ᾗ
 ἐξεκαύσατε .

Τὸν καρπὸν αὐτὸν ἀπὸ γῆς ἀπολεῖς 
 καὶ σπέρμα αὐτῶν ἀπὸ υἱῶν ἀνθρώπων, 
 ὅτι ἔκλιναν εἰς σὲ κακά, 
 διελογίσαντο βουλήν, ἣν οὐ μὴ δύνωνται στῆσαι. 
 ὅτι θήσεις αὐτοὺς νῶτον· 
 ἐν τοῖς περιλοίποις σου ἑτοιμάσεις τὸ πρόσωπον αὐτῶν. 
 
 
 Ἡ εἰρημένη ἐκδοχὴ οὐ πάντως ἀληθής· διαδοχαὶ γὰρ γεγόνασι μυρίων ἀσεβῶν καὶ
 ἀθέων ἀνδρῶν· πολλάκις δὲ καὶ πονηρῶν πατέρων υἱοὶ θεοσεβεῖς καὶ θεοφιλεῖς
 ἀπεφάνθησαν. σπέρμα δὲ τῶν ἀθέων καὶ καρπὸς τῶν ἀσεβῶν, οἱ λόγοι αὐτῶν καὶ αἱ
 διδασκαλίαι καὶ τὰ ἄθεα δόγματα μετὰ τὴν τελευτὴν αὐτῶν ἐν ἀνθρώποις
 ἀποφανθέντα τυγχάνει. ἃ δὴ ὡς ἀγαθὸς ὁ Θεὸς ἀπωλείᾳ καὶ ἀφανισμῷ παραδίδωσιν,
 ἵνα μήτε καρπὸς τῶν ἀσεβῶν μήτε σπέρμα αὐτῶν περιλείπηται. 
 ὅτι ἔκλιναν εἰς σὲ κακὰ, διελογίσαντο βουλάς, ἃς οὐ μὴ δύνωνται
 στῆσαι, ὅτι θήσεις αὐτοὺς νῶτον ἐν τοῖς περιλοίποις σου ἑτοιμάσεις
 τὸ πρόσωπον αὐτῶν. πάλιν παρατίθησι τὴν αἰτίαν, δι’ ἣν ταῦτα πείσονται λέγων·
 ὅτι ἔκλιναν εἰς σὲ κακά . ἀντὶ δὲ τοῦ ἔκλιναν ὁ Σύμμαχος · ὅτι συνέφραξαν κατὰ σοῦ εἰς κακόν.
 εἰ γὰρ καὶ ἀνθρώπους ἐδόκουν πολεμεῖν, ἀλλ’ ἐπεὶ μὴ δι’ εὔλογον αἰτίαν μηδὲ διά
 τινα πρᾶξιν ἄτοπον ἐκείνοις ἐπεβούλευον, διὰ δὲ μόνην τὴν εἰς σὲ εὐσέβειαν·
 εἰκότως εἴποι ἄν τις αὐτοὺς σοὶ τῷ θεῷ ἐπιβεβουλευκέναι καὶ πάσας τὰς μηχανάς,
 ἃς ἐβουλεύσαντο, κατὰ τῶν σῶν ὁσίων κατὰ σοῦ τοῦ θεοῦ μεμηχανῆσθαι. διὸ δὴ τὰ
 προλεχθέντα αὐτοὺς καταλήψεται οὐδὲ τὰς σὰς διαδράναι δυνήσονται χεῖρας. οἱ μὲν
 γὰρ ἐμηχανῶντο καὶ πάντα ἔπραττον ἀθέῳ φρονήματι κατὰ σοῦ τοῦ θεοῦ
 βουλευόμενοι· σὺ δὲ αὐτοὺς ἐπιστρόφους ἐποίεις καὶ φυγάδας ὡς τὰ νῶτα
 παραχωρεῖν ἐλαυνομένους ὑπὸ τῆς σῆς ὀργῆς.

Εἰς τὸ τέλος, ὑπὲρ τῆς ἀντιλήψεως τῆς ἑωθινῆς· 
 ψαλμὸς τῷ Δαυιδ . 
 
 
 Ἡ τοῦ ψαλμοῦ προγραφὴ πᾶσαν τὴν ὑπόθεσιν τῶν ἐν αὐτῷ φερομένων ἐν τῷ καιρῷ τῆς
 ἐκ νεκρῶν ἀναστάσεως τοῦ σωτῆρος ἡμῶν ἀνατίθησιν. διὸ ἐπιγράφει· περὶ τῆς ἀντιλήψεως τῆς ἑωθινῆς . ὁποῖα δὲ ἦν τὰ τῆς ἑωθινῆς ἀντιλήψεως , αὖθις οἱ εὐαγγελισταὶ
 παραστήσουσιν· ὁ μὲν Λουκᾶς ὧδε γράφων· τῇ δὲ μιᾷ τῶν
 σαββάτων ὄρθρου βαθέως ἐπὶ τὸ μνῆμα ἦλθον γυναῖκες φέρουσαι, ἃ ἡτοίμασαν
 ἀρώματα. εὗρον δὲ τὸν λίθον ἀποκεκυλισμένον ἀπὸ τοῦ μνημείου. εἰσελθοῦσαι δὲ
 οὐχ εὗρον τὸ σῶμα τοῦ κυρίου Ἰησοῦ. καὶ ἐγένετο ἐν τῷ διαπορεῖσθαι αὐτὰς
 περὶ τούτου· καὶ ἰδοὺ ἄνδρες δύο ἐπέστησαν αὐταῖς ἐν ἐσθῆτι ἀστραπτούσῃ, οἳ
 καὶ εἶπον αὐταῖς· τί ζητεῖτε τὸν ζῶντα μετὰ τῶν νεκρῶν; οὐκ ἔστιν ὧδε, ἀλλ’
 ἠγέρθη· μνήσθητε, ὡς ἐλάλησεν ὑμῖν ἔτι ὢν ἐν τῇ Γαλιλαίᾳ· ὁμοίως δὲ
 καὶ οἱ λοιποὶ εὐαγγελισταὶ εἰρήκασιν. 
 Ὁρᾷς, ὅπως τὰ τῆς ἑωθινῆς ἀντιλήψεως κατὰ τὸν
 καιρὸν τῆς ἀναστάσεως τοῦ σωτῆρος ἡμῶν ἐπληροῦτο; διὸ τὴν πᾶσαν οἰκονομίαν τοῦ
 σωτηρίου πάθους τῇ ἀναστάσει αὐτοῦ τὸ πνεῦμα τὸ ἅγιον ἀνατίθησιν καὶ εἰς αὐτὸ
 ἐκεῖνο τὸ τέλος τὴν προφητείαν ἀναπέμπει διὰ τῆς λεγούσης προγραφῆς· εἰς τὸ τέλος ὑπὲρ τῆς ἀντιλήψεως τῆς ἑωθινῆς, ψαλμὸς τῷ
 Δαυΐδ . καὶ πῶς γὰρ οὐκ ἔμελλεν ψαλμὸς ἔσεσθαι ἡ τὴν ἀνάστασιν τοῦ
 σωτῆρος ἡμῶν περιέχουσα προφητεία καὶ τῆς ἐκκλησίας αὐτοῦ τὴν σύστασιν καὶ τῶν
 ἐθνῶν ἁπάντων τὴν κλῆσιν τῆς τε γενεᾶς καὶ τοῦ τεχθησομένου λαοῦ τὴν πρόγνωσιν;
 ἐπὶ τούτοις γὰρ ὡς ἐπὶ μεγάλοις ἀγαθοῖς συγχαῖρον τὸ πνεῦμα τὸ ἅγιον τὴν
 ψαλμῳδίαν ποιεῖται.

Ὁ θεός ὁ θεός μου, πρόσχες μοι· ἵνα τί ἐγκατέλιπές με; 
 μακρὰν ἀπὸ τῆς σωτηρίας μου οἱ λόγοι τῶν παραπτωμάτων μου. 
 
 
 Μὴ προσκειμένου δὲ ἐν τῷ Ἑβραϊκῷ τοῦ πρόσχες μοι , ὃ
 δὴ κατὰ μόνους τοὺς Ἑβδομήκοντα προσέκειτο τῷ πρώτῳ στίχῳ, ἀκριβῶς καὶ ὑπὸ τῆς
 φωνῆς τοῦ σωτῆρος ἡμῶν παραλέλειπται.

Μακρὰν ἀπὸ τῆς σωτηρίας μου οἱ λόγοι τῶν παραπτωμάτων μου. 
 
 
 Καὶ θέα, τίνα τρόπον ἐν πᾶσι τούτοις οὐδαμοῦ παραπτωμάτων ἐμνημόνευσαν οἱ λοιποὶ ἑρμηνευταί· οὐδὲ γὰρ ἥρμοζε
 παραπτώματα ἐφαρμόζειν τῷ τοῦ σωτῆρος ἡμῶν
 προσώπῳ, ὃς ἁμαρτίαν οὐκ ἐποίησεν οὐδὲ εὑρέθη δόλος ἐν τῷ
 στόματι αὐτοῦ . 
 Ὑπέρ τε τῶν κλαυθμῶν καὶ θρήνων ἄξια πραττόντων ἐν τῷ λαῷ, ὑπὲρ δὲ τοῦ
 ἀποστόλου ἑαυτοῦ Ἰούδα τοῦ ἐξολισθήσαντος καὶ τῆς οἰκείας ἀξίας ἀποπεσόντος,
 ὀδυρόμενος διετέλει βοῶν· μακρὰν ἀπὸ τῆς σωτηρίας μου οἱ
 λόγοι τῶν ὀδυρμῶν μου . οἱ γὰρ λόγοι,
 φησίν, τῶν ἐμῶν τῶν ὑπὲρ τοῦ λαοῦ πάντοτε γινομένων τῆς ἐμῆς σωτηρίας μακρὰν
 γεγόνασιν οὐδὲν ὀφεληθέντος τοῦ λαοῦ ἀπὸ τῆς ἐξ ἐμοῦ προξενηθείσης αὐτοῖς
 σωτηρίας.

Ἀκύλας · ῥήματα βρυχήματός μου· Σύμμαχος · οἱ λόγοι τῶν ὀδυρμῶν μου· ἡ πέμπτη
 ἔκδοσις· οἱ λόγοι τῆς βοήσεώς μου. ἐπὶ γὰρ τοῦ ἁμαρτήτου λέγειν οὐκ ἦν
 πλημμελήματα· ἁμαρτίαν γὰρ οὐκ ἐποίησεν οὐδὲ εὑρέθη δόλος
 ἐν τῷ στόματι αὐτοῦ . ὠδύρετο δὲ τὸν ἀσεβοῦντα λαὸν καὶ τὸν ἐξ
 ἀποστόλων Ἰούδαν πεσόντα· οὐδὲν γάρ, φησίν, ὠφελήθησαν ἀπὸ τῆς ἐξ ἐμοῦ
 σωτηρίας.

Ὁ θεός μου, κεκράξομαι ἡμέρας πρὸς σέ, καὶ οὐκ εἰσακούσῃ, 
 καὶ νυκτός, καὶ οὐκ εἰς ἄνοιαν ἐμοί. 
 
 
 Ταῦτα δὲ περὶ ἡμῶν ἐξομολογούμενος ὁ σωτὴρ λέγει· οὕτω δέ μου βοῶντος οἶδα, ὅτι
 εἰσακούσῃ· μεθ’ ὑποστιγμῆς γὰρ ἀναγνωστέον. καὶ νυκτὸς δὲ κεκράξομαι οὐκ ἀνοίας
 μοι λογιζομένης, ὅτε τὰ περιεστηκότα ἐστὶν σκυθρωπά. τῶν πολλῶν ἐν ταῖς
 περιστάσεσι σκοτιζομένων ὡς καὶ αὐτὸ τοῦτο τί δεῖ κράζοντα πρὸς θεὸν λέγειν
 ἀγνοεῖν· ἐπίσταμαι γὰρ ἐγώ, τίνος ἕνεκα περὶ ἐμὲ νυκτερινὴ κατάστασίς
 ἐστιν.

Σὺ δὲ ἐν ἁγίοις κατοικεῖς, ὁ ἔπαινος τοῦ Ἰσραήλ. 
 
 
 Καὶ μὴν ἐν πᾶσιν τοῖς ἁγίοις σου ἐνοικεῖς ἀεὶ συνὼν αὐτοῖς καὶ πάντοτε αὐτῶν
 εἰσακούων. ἐν τούτῳ γοῦν καὶ ἔπαινος γίνεσθαι εἴωθας τοῦ Ἰσραήλ, τουτέστιν
 παντὸς ἁγίου. εἰ δὲ ἐν πᾶσιν τοῖς ἁγίοις κατοικεῖ ὁ θεός, πολλῷ μᾶλλον ἐν τῷ
 αὐτοῦ μονογενεῖ, καὶ μειζόνως αὐτοῦ εἰσακούσεται.

Ἐπὶ σοὶ ἤλπισαν οἱ πατέρες ἡμῶν, 
 ἤλπισαν, καὶ ἐρρύσω αὐτούς· 
 πρὸς σὲ ἐκέκραξαν καὶ ἐσώθησαν, 
 ἐπὶ σοὶ ἤλπισαν καὶ οὐ κατῃσχύνθησαν. 
 
 
 Καίτοι, φησίν, οἶδα σαφῶς ὡς ἅπαντες ἡμῶν οἱ πατέρες τῇ σῇ βοηθείᾳ θαρρήσαντες
 οὐκ ἐψεύσθησαν τῆς ἐλπίδος καὶ εἰς ἐπικουρίαν σε καλέσαντες τῆς σῆς προνοίας
 ἀπήλαυσαν.

Ἐγὼ δέ εἰμι σκώληξ καὶ οὐκ ἄνθρωπος, 
 ὄνειδος ἀνθρώπου καὶ ἐξουθένημα λαοῦ. 
 
 
 Τὸν σκώληκα παντὸς μὲν ζώου εὐτελέστατον καὶ
 ἀσθενέστατον εἶναι συμβαίνει, ὑφίστασθαι δὲ ἀπὸ φθορᾶς σωμάτων· ἀφανιστικὸν δὲ
 εἶναι καὶ φθαρτικόν, οὗ δ’ ἂν ἐφάψηται. μέμνηται δὲ τούτου Ἡσαΐας ὁ προφήτης
 λέγων· μὴ φόβου, σκώληξ Ἰακώβ, ὀλιγοστὸς Ἰσραήλ· ἐγὼ
 ἐβοήθησά σοι, λέγει ὁ θεὸς ὁ λυτρούμενός σε, ἅγιος Ἰσραήλ. ἰδοὺ ἐποίησά σε
 ὡς τροχοὺς ἁμάξης ἀλοῶντας, καινούς, πριστηροειδεῖς· καὶ ἀλοήσεις ὄρη καὶ
 λεπτυνεῖς βουνοὺς καὶ ὡς χνοῦν θήσεις· καὶ λικμήσεις, καὶ ἄνεμος λήψεται
 αὐτούς, καὶ καταιγὶς διασπερεῖ αὐτούς. σὺ δὲ εὐφρανθήσῃ ἐπὶ τῷ κυρίῳ.
 δι’ ὧν ἡ προφητεία σκώληκα ὀνομάσασα καὶ ὀλιγοστὸν εἰποῦσα διὰ τὸ
 εὐτελὲς καὶ σμικρὸν τοῦ ζώου, δύναμιν αὐτῷ μεγάλην συνῆψεν· ἀλοήσεις ὄρη φήσασα
 καὶ λεπτυνεῖς βουνοὺς καὶ ὡς χνοῦν θήσεις, καὶ λικμήσεις. καὶ διὰ τῶν
 προκειμένων τοίνυν λέγων ὁ σωτήρ· ἐγὼ δέ εἰμι σκώληξ, καὶ οὐκ ἄνθρωπος, τὸ
 εὐτελὲς καὶ ἀσθενὲς καὶ ἀπόβλητον καὶ ἀπερριμμένον τοῦ πάθους ἑαυτοῦ
 παρίστησιν, τό τε τῶν ἐναντίων δυνάμεων ἀφανιστικόν. ἤμελλεν γὰρ ὑποδὺς τὸν
 θάνατον καὶ ἐν αὐτῷ γενόμενος τῷ τῶν νεκρῶν χωρίῳ σκώληκος δίκην τὰς δυνάμεις τὰς ἀντικειμένας φθορᾷ παραδιδόναι. καὶ
 ἄλλως δ’ ἂν εἴποις σκώληκα αὐτὸν ὠνομάσθαι καὶ οὐκ
 ἄνθρωπον διὰ τὸ μὴ ὁμοίως ἀνθρώποις ἐκ συνουσίας ἄρρενος καὶ θηλείας τὴν τῆς
 σαρκὸς γένεσιν ἐσχηκέναι. 
 Κατὰ τρίτον δὲ τρόπον τὸν θάνατον ἑαυτοῦ σημαίνει καὶ τὸν ἄψυχον νεκρόν· διὸ
 ἐπιλέγει· ἐγὼ δέ εἰμι σκώληξ, καὶ οὐκ ἄνθρωπος ·
 ὄνειδος ἀνθρώπων καὶ ἐξουδένημα λαοῦ . ὁ γὰρ
 νεκρὸς οὐκ ἄνθρωπος. ἀλλ’ εἰ μὲν ἦν πάντη νεκρός, ἀπήρκει φάναι· ἐγὼ δέ εἰμι
 οὐκ ἄνθρωπος· ἀλλ’ ἐπεὶ δυνάμεώς τινος ἀφανιστικῆς τοῦ θανάτου μετεῖχεν,
 εἰκότως σκώληκα αὑτὸν καὶ οὐκ ἄνθρωπον ὠνόμαζεν.
 γέγονε δὲ ἀληθῶς ὁ σωτὴρ καὶ κύριος ἡμῶν πάντων ἀνθρώπων ὄνειδος τὸν
 ἐπονείδιστον σταυρὸν ὑπὲρ ἡμῶν ἀναδεδεγμένος. διὸ καὶ ἑτέρα προφητεία ἐξ αὐτοῦ
 προσώπου φησίν· οἱ ὀνειδισμοὶ τῶν ὀνειδιζόντων σε ἐπέπεσαν
 ἐπ’ ἐμέ. οἱ μὲν οὖν ἄλλοι ἄνθρωποι ἐπονείδιστον αὐτὸν ἔσχον κατὰ τὸν
 τοῦ πάθους καιρόν. ἕτερον δὲ τάγμα παρὰ τούτοις ἐξουδένωμα αὐτὸν ἐκτήσαντο.
 ποῖον δὲ τοῦτο ἢ ὁ ἐκ περιτομῆς λαός; διὸ ἐπιλέγει ἑξῆς· καὶ ἐξουδένωμα λαοῦ . διαπαίζοντες γὰρ αὐτὸν οὗτοι καὶ χλευάζοντες
 ἔλεγον· οὐᾶ, ὁ καταλύων τὸν ναὸν, καὶ ἐν τρισὶν ἡμέραις
 οἰκοδομῶν αὐτόν. ἄλλους ἔσωσε, σωσάτω ἑαυτόν. εἰ βασιλεὺς τοῦ Ἰσραήλ ἐστιν,
 καταβάτω νῦν ἀπὸ τοῦ σταυροῦ, καὶ πιστεύσωμεν αὐτῷ . περὶ τῶν αὐτῶν
 καὶ τὰ ἑξῆς ἐπιφέρει λέγων·

Πάντες οἱ θεωροῦντές με ἐξεμυκτήρισάν με, 
 ἐλάλησαν ἐν χείλεσιν, ἐκίνησαν κεφαλήν. 
 Ἤλπισεν ἐπὶ κ 
 Πάντες οἱ θεωροῦντές με ἐξεμυκτήρισάν με, 
 ἐλάλησαν ἐν χείλεσιν, ἐκίνησαν κεφαλήν. 
 Ἤλπισεν ἐπὶ κύριον, ῥυσάσθω αὐτόν. 
 ύριον, ῥυσάσθω αὐτόν. 
 
 
 Καὶ ταῦτα ἐπληροῦτο κατὰ τὸν καιρὸν τοῦ σωτηρίου πάθους, καθ’ ὃν ἱστορεῖ λέγων
 ὁ Ματθαῖος· οἱ δὲ παραπορευόμενοι ἐβλασφήμουν αὐτὸν
 κινοῦντες τὰς κεφαλὰς αὐτῶν καὶ λέγοντες· οὐᾶ, ὁ καταλύων τὸν ναὸν καὶ ἐν
 τρισὶν ἡμέραις οἰκοδομῶν αὐτόν· σῶσον ἑαυτόν. εἰ υἱὸς εἶ τοῦ θεοῦ, κατάβηθι
 νῦν ἀπὸ τοῦ σταυροῦ. 
 ὁμοίως καὶ οἱ ἀρχιερεῖς παίζοντες μετὰ τῶν Φαρισαίων καὶ
 τῶν γραμματέων ἔλεγον· 
 ἄλλους ἔσωσεν, ἑαυτὸν οὐ δύναται σῶσαι. εἰ βασιλεὺς Ἰσραήλ
 ἐστιν, καταβάτω νῦν ἀπὸ τοῦ σταυροῦ, καὶ πιστεύσωμεν αὐτῷ. πέποιθεν ἐπὶ τῷ
 θεῷ, ῥυσάσθω αὐτόν, εἰ θέλει αὐτόν· εἶπε γὰρ, ὅτι τοῦ θεοῦ εἰμι ὁ υἱός.

Ὅτι σὺ εἶ ὁ ἐκσπάσας με ἐκ γαστρός, 
 ἡ ἐλπίς μου ἀπὸ μαστῶν τῆς μητρός μου· 
 ἐπὶ σὲ ἐπερρίφην ἐκ μήτρας, 
 ἐκ κοιλίας μητρός μου θεός μου εἶ σύ. 
 
 
 Παρίστησιν, ὅτι οὐ κατὰ φύσιν οὐδὲ ὁμοίως τοῖς λοιποῖς ἅπασιν ἀνθρώποις οὐδὲ
 τοῖς λοιποῖς ζώοις παραπλησίως, τοῖς ἐξ ἄρρενος καὶ θηλείας συνιστάμενοις καὶ
 τὰ τῆς αὐτοῦ γενέσεως συνετελεῖτο· εἶχεν δέ τι πλέον παρὰ τὴν κοινὴν φύσιν.

Περιεκύκλωσάν με μόσχοι πολλοί, 
 ταῦροι πίονες περιέσχον με· 
 ἤνοιξαν ἐπ’ ἐμὲ τὸ στόμα αὐτῶν 
 ὡς λέων ἁρπάζων καὶ ὠρυόμενος. 
 
 
 Οὐκ ἂν ἁμάρτοις τοὺς ἄρχοντας τοῦ Ἰουδαίων ἔθνους ταύρους πίονας, ἀρχιερέας καὶ
 γραμματεῖς καὶ πρεσβυτέρους διὰ τούτων δηλοῦσθαι φήσας. μέμνηται δὲ αὐτῶν ὁ
 λόγος ἐν ἑξηκοστῷ ἑβδόμῳ ψαλμῷ λέγων· ἐπιτίμησον τοῖς
 θηρίοις τοῦ καλάμου· ἡ συναγωγὴ τῶν ταύρων ἐν ταῖς δαμάλεσι τῶν λαῶν.
 ἀλλ’ ἐνταῦθα σαφῶς τοὺς μὲν λαοὺς δαμάλεις 
 ὠνόμασεν, τοὺς δὲ τῶν λαῶν ἡγουμένους ταύρους . καὶ
 ἐν τῷ παρόντι δὲ ψαλμῷ ἀντὶ τοῦ· περιεκύκλωσάν με μόσχοι
 πολλοὶ ὁ Ἀκύλας · δαμάλαιοι ταῦροι πίονες. ἠ κατὰ τὸν Σύμμαχον ἀντὶ
 τοῦ ταῦροι πίονες · οἱ σιτιστοὶ περιέσχον με, φησί,
 καὶ περιεστοιχίσαντό με· κατὰ δὲ τὸν Ἀκύλαν · δυνάσται Βασὰν διεδειγματίσαντό
 με, εἴρηται τοῦ λόγου αἰνιττομένου τὴν τοῦ Πιλάτου στρατιωτικὴν τάξιν, ἣν Βασὰν
 ὠνόμασεν, οἳ στέφανον ἐξ ἀκανθῶν πλέξαντες ἀντὶ διαδήματος ἐπέθηκαν αὐτῷ.
 ἤνοιξάν τε ἐπ’ αὐτῷ τὸ στόμα αὐτῶν ὡς λέων ἁρπάζων καὶ
 ὠρυόμενος , βοῶντες· αἶρε, αἶρε, σταύρωσον αὐτόν.
 τὸ αἷμα αὐτοῦ ἐφ’ ἡμᾶς καὶ ἐπὶ τὰ τέκνα ἡμῶν .
 Ἀκύλας δέ· ὡς λέων, φησίν, ἁλίσκων καὶ βρυχώμενος· κατὰ δὲ τὸν
 Σύμμαχον · ὡς λέων θηρεύων βρυχώμενος. οἱ γὰρ αἵματος διψῶντες καὶ τοῖς ἑαυτῶν
 τέκνοις ἐπισπώμενοι τὸ τοῦ σωτῆρος αἷμα βρυχωμένου λέοντος οὐδὲν διέφερον.

Ὅτι ἐκύκλωσάν με κύνες πολλοί, 
 συναγωγὴ πονηρευομένων περιέσχον με. 
 
 
 
 Ταύρους μὲν ἔλεγεν ὡς ὑπονόμου ζυγὸν Ἰουδαίους·
 κύνας δὲ νῦν διὰ τὸ κατανόμον ἀκάθαρτον τοὺς
 ἐθνικοὺς στρατιώτας, οἷς παρέδοτο· τοιγαροῦν τῇ χαναναίᾳ φησὶν ὁ σωτήρ· οὐκ ἔστιν λαβεῖν τὸν ἄρτον τῶν τέκνων καὶ δοῦναι τοῖς
 κυναρίοις · μετὰ δὲ τὸ πάθος οἱ μὲν κύνες 
 ἐθνικοὶ γεγόνασιν υἱοί, οἱ δὲ υἱοὶ Ισραηλῖται γεγόνασι κύνες κατὰ τοῦ σωτῆρος λυγγήσαντες, περὶ ὧν ὁ Παῦλος ἔφη· βλέπετε τοὺς κύνας, βλέπετε τοὺς κακοὺς ἐργατάς .

Οἱ φοβούμενοι κύριον, αἰνέσατε αὐτόν, 
 ἅπαν τὸ σπέρμα Ἰακώβ, δοξάσατε αὐτόν, 
 φοβηθήτωσαν αὐτὸν ἅπαν τὸ σπέρμα Ἰσραήλ. 
 
 
 Τοῦ παντὸς Ἰουδαίων ἔθνους εἰς τρία τάγματα διῃρημένου, πρῶτον μὲν εἰς τὸ
 κοινὸν πλῆθος τοῦ ἔθνους, ὅπερ ἐκαλεῖτο Ἰσραήλ· ἔπειτα εἰς τὸ ἱερατικόν, ὅπερ
 ἦν οἶκος Ἀαρών, καὶ τρίτον εἰς τὸ τῶν ἱερέων ὑπηρετικόν, ὅπερ ἦν οἶκος Λευΐ. τὰ
 τρία καταριθμησάμενος ἕτερος ψαλμὸς ἕτερον τάγμα τέταρτον παρὰ τὰ προειρημένα
 εἰσάγει, τὸ τῶν φοβουμένων τὸν κύριον . τοῦτο δὲ ἦν
 τὸ ἐξ ἐθνῶν ἐπὶ τὸν θεὸν ἐπιστρεφόντων. ἔφη γάρ· οἶκος
 Ἰσραήλ, εὐλογήσατε τὸν κύριον · ὁμοίως δὲ καὶ οἶκος Ἀαρὼν καὶ οἶκος Λευΐ, ἐπὶ τέλει
 δὲ οἱ φοβούμενοι τὸν κύριον . ἀλλ’ ἐν τούτῳ μὲν
 προετάττοντο τῶν φοβουμένων τὸν κύριον οἱ ἐκ τοῦ
 Ἰσραήλ· ἐνταῦθα δὲ μετὰ τὴν ἀνάστασιν τοῦ σωτῆρος προτάττονται τοῦ Ἰσραὴλ
 οἱ φοβούμενοι τὸν κύριον . ἔδει γὰρ εἰρηκότος
 αὐτοῦ· διηγήσομαι τὸ ὄνομά σου τοῖς ἀδελφοῖς μου, ἐν μέσῳ
 ἐκκλησίας ὑμνήσω σε · τὸν ὕμνον πρώτοις παραδοθῆναι τοῖς τῆς
 ἐκκλησίας αὐτοῦ. οὗτοι δὲ ἦσαν οἱ ἐξ ἐθνῶν δι’ αὐτὸν σεσωσμένοι· οὓς δὴ
 σημαίνει λέγων· οἱ φοβούμενοι τὸν κύριον, αἰνέσατε
 αὐτόν . σφόδρα ἀκριβῶς τοῖς μὲν ἑαυτοῦ ἀδελφοῖς καὶ μαθηταῖς τὸ ὄνομα
 διηγεῖσθαι τὸ πατρικὸν ὡς ἂν κρείττοσι καὶ υνατωτέροις ἐπαγγέλλεται·ἐπὶ δὲ τῆς
 ἐκκλησίας αὐτοῦ καὶ τοῦ πλήθους τοῦ λαοῦ οὐκέτι τὸ πατρικὸν ὄνομα παραδίδωσιν·
 οὐ γὰρ ἐχώρουν οὗτοι· ὕμνον δὲ αὐτοὺς διδάσκει· ἔπειτα τῷ σπέρματι Ἰακὼβ
 προστάττει δοξάζειν αὐτὸν δεύτερον τάγμα τιθεὶς τὸ Ἰουδαϊκὸν μετὰ τὸν ἐξ ἐθνῶν
 λαόν· οὓς καὶ ὀνομάζει οὐκ Ἰακώβ, ἀλλὰ σπέρμα Ἰακὼβ καὶ Ἰσραὴλ σφόδρα ἀκριβῶς
 διὰ τὴν ἐκ τοῦ πατριάρχου γένεσιν. οὐ γὰρ διὰ τὸν ζῆλον τὸν πατρικὸν οὐδὲ διὰ
 τὴν πρὸς τὸν πατέρα ὁμοίωσιν ἄξιοι ἦσαν κεκλῆσθαι Ἰακώβ, ἀλλὰ τοῦ σπέρματος
 ἕνεκεν τοῦτον ἐχρημάτιζον τὸν τρόπον.

Φάγονται πένητες καὶ ἐμπλησθήσονται, 
 καὶ αἰνέσουσιν κύριον οἱ ἐκζητοῦντες αὐτόν· 
 ζήσονται αἱ καρδίαι αὐτῶν εἰς αἰῶνα αἰῶνος. 
 
 
 Ἐνταῦθα μέν, φησί, φάγονται · ὑποκαταβὰς δέ· ἔφαγον 
 καὶ προσεκύνησαν πάντες οἱ πίονες τῆς γῆς. ἀλλ’
 ὅτε μὲν ἔφαγον, πίονες ἐγένοντο· πρὸ δὲ τοῦ φαγεῖν 
 πένητες ὠνομάζοντο, οὓς ἐπαγγέλλεται βρώσει
 χρήσασθαι τῇ ὑπ’ αὐτοῦ χορηγηθησομένῃ. φάγονται 
 γάρ, φησί, πένητες . οὗτοι δὲ ἦσαν, οὓς καὶ ἐν τοῖς
 μακαρισμοῖς προτάττει τῶν λοιπῶν φάσκων· μακάριοι οἱ πτωχοὶ
 τῷ πνεύματι, ὅτι αὐτῶν ἐστιν ἡ βασιλεία τῶν οὐρανῶν · οἷς καὶ τὰ ἑξῆς
 ἐπηγγείλατο λέγων· μακάριοι οἱ πεινῶντες καὶ διψῶντες τὴν
 δικαιοσύνην, ὅτι αὐτοὶ χορτασθήσονται . ἐπειδὰν δὲ φάγωσι , φησίν, οἱ πένητες ,
 καὶ φαγόντες ἐμπλησθῶσιν, ἢ κορεσθῶσιν κατὰ τὸν
 Σύμμαχον , τότε αἰνέσουσι κύριον ἐκζητοῦντες αὐτόν· φαγόντες δὲ τὴν ὑπ’ αὐτοῦ δοθεῖσαν αὐτοῖς βρῶσιν καὶ ζητήσαντες αὐτὸν μέγαν ἕξουσι καρπὸν τὸν ἑξῆς
 δηλούμενον· ζήσονται γὰρ αἱ καρδίαι αὐτῶν εἰς αἰῶνα αἰῶνος. ὁ γὰρ ἄρτος ζωῆς ὁ
 ὑπ’ αὐτοῦ χορηγηθεὶς αὐτοῖς αἴτιος αὐτοῖς ἔσται ἀθανασίας καὶ ζωῆς αἰωνίου,
 καθὼς ἐδίδαξεν αὐτὸς εἰπών· ἐγώ εἰμι ὁ ἄρτος ζωῆς ὁ
 καταβαίνων ἐκ τοῦ οὐρανοῦ καὶ διδοὺς ζωὴν τῷ κόσμῳ · καὶ πάλιν·
 ἐάν τις φάγῃ ἐκ τοῦ ἐμοῦ ἄρτου, ζήσεται εἰς τὸν
 αἰῶνα , καὶ τὰ ἑξῆς. ὁρᾷς, ὅπως συνᾴδει ταῦτα τῷ φάσκοντι ψαλμῷ· φάγονται πένητες καὶ
 ἐμπλησθήσονται· καὶ ζήσονται αἱ καρδίαι αὐτῶν εἰς αἰῶνα αἰῶνος ;

Μνησθήσονται καὶ ἐπιστραφήσονται πρὸς κύριον πάντα τὰ πέρατα τῆς γῆς 
 καὶ προσκυνήσουσιν ἐνώπιόν σου πᾶσαι αἱ πατριαὶ τῶν ἐθνῶν, 
 ὅτι τοῦ κυρίου ἡ βασιλεία, 
 καὶ αὐτὸς δεσπόζει τῶν ἐθνῶν. 
 
 
 Τοῦ γὰρ σωτηρίου φωτὸς αὐτοῖς ἐπιλάμψαντος ἀναμνησθήσονται, ὡς ἄρα ἦν τις
 αὐτοῖς κύριος, ὅ γε ἀληθῶς τῶν ὅλων δεσπότης· οἱ γὰρ νενομισμένοι αὐτοῖς ἦσαν
 κυρίου· εἰς ἀνάμνησιν δὲ ἐλθόντες τοῦ σφῶν δεσπότου ἐπ’ αὐτὸν καταφεύξονται·
 καὶ ὃν πάλαι ἀπεστράφησαν κατά τινα ἐχθρῶν ἐπιβουλήν, τοῦτον κύριον αὐτῶν ὄντα
 ἐπιγνώσονται καὶ ἐπιστραφήσονται πρὸς αὐτόν. ἀλλ’
 ἵνα μή τις νομίσειε ταῦτα λέγεσθαι περὶ τοῦ Ἰουδαίων ἔθνους, ἀκριβῶς ὁ λόγος
 προστίθησιν, ὡς ἄρα ταῦτα πληρωθήσεται ἐπὶ πάντα τὰ καθ’ ὅλης τῆς οἰκουμένης
 ἔθνη· εἶτ’ ἐπιστραφέντες τί ποιήσουσιν ἐνώπιον
 αὐτοῦ πᾶσαι αἱ πατριαὶ τῶν ἐθνῶν· ἀνθ’ οὗ Σύμμαχος καὶ Ἀκύλας · πᾶσαι αἱ
 συγγένειαι τῶν ἐθνῶν, εἰρήκασι σφόδρα ἀκριβῶς. ποῖον γὰρ ἔθνος οὐχὶ συγγενείας
 ἔχει ἐπιστραφείσας πρὸς τὸν τῶν ὅλων θεόν; ποία δὲ
 πόλις ἢ ποία χώρα ἢ ποῖος οἶκος οὐκ ἔχει τινὰς ἀφωρισμένους καὶ ἐξειλεγμένους
 τῷ θεῷ; πῶς δ’ ἔμελλον ἀποτίθεσθαι μὲν τὴν ἑαυτῶν λήθην, ἀνάμνησιν δὲ ποιεῖσθαι
 τοῦ τῶν ὅλων θεοῦ αἱ συγγένειαι τῶν ἐθνῶν · πῶς δὲ
 ἐπιστρέφειν πρὸς αὐτὸν πάντα
 τὰ πέρατα τῆς γῆς , ἐπιλέγει ἑξῆς· ὅτι τοῦ κυρίου ἡ βασιλεία, καὶ
 αὐτὸς δεσπόζει τῶν ἐθνῶν. οἱ γὰρ πάλαι κρατήσαντες δαίμονες καὶ διάβολος
 κατελύθησαν, καὶ μόνη ἡ τοῦ ἐπὶ πάντων θεοῦ βασιλεία ἐπεκράτησε. τάξει οὖν ὁ
 λόγος καὶ ἀκολουθίᾳ κέχρηται πρῶτον φήσας· μνησθήσονται , εἶτα δεύτερον, ἐπιστραφήσονται , καὶ τρίτον, προσκυνήσουσι . ταῦτα δὲ πάντα ἔσται, ὅτι τοῦ
 κυρίου ἡ βασιλεία, καὶ αὐτὸς δεσπόζει τῶν ἐθνῶν .

Ἒφαγον καὶ προσεκύνησαν πάντες οἱ πίονες τῆς γῆς, 
 ἐνώπιον αὐτοῦ προπεσοῦνται πάντες οἱ καταβαίνοντες εἰς τὴν γῆν. 
 καὶ ἡ ψυχή μου αὐτῷ ζῇ, 
 καὶ τὸ σπέρμα μου δουλεύσει αὐτῷ· ἀναγγελήσεται τῷ κυρίῳ γενεὰ ἡ ἐρχομένη. 
 
 
 Ἔστι δὲ καθ’ ἑκάστην ἀναστάσιμον ἡμέραν τοῦ σωτῆρος ἡμῶν, τὴν καλουμένην
 κυριακήν, ὄψει παραλαβεῖν τοὺς τῆς τροφῆς τῆς ἁγίας καὶ τοῦ σώματος τοῦ
 σωτηρίου μεταλαμβάνοντας καὶ μετὰ τὸ φαγεῖν 
 προσκυνοῦντας τὸν δοτῆρα καὶ χορηγὸν τῆς ζωοποιοῦ
 τροφῆς θαυμάσαι τε τῶν λόγων τὸ ἀποτέλεσμα καὶ κατ’ αὐτὴν τὴν πρόχειρον λέξιν
 δι’ ἔργων πληρούμενον. 
 Ἀντὶ δὲ τοῦ· οἱ πίονες τῆς γῆς ἡρμήνευσεν ὁ
 Σύμμαχος · οἱ λιπαροὶ τῆς γῆς. σημαίνονται δὲ διὰ τούτων οἱ ἐκ τῆς οὐρανίου
 τροφῆς τὰς ψυχὰς εὐτραφεῖς καὶ ῥωμαλέοι. ἀλλ’ οὗτοι μὲν
 ἔφαγον καὶ προσεκύνησαν . ἐπειδὴ δὲ δεῖ αὐτῷ πᾶν
 γόνυ κάμψαι ἐπουρανίων καὶ ἐπιγείων καὶ καταχθονίων , εἰκότως ἑξῆς
 ἐπισυνάπτει λέγων· ἐνώπιον αὐτοῦ προσπεσοῦνται πάντες οἱ
 καταβαίνοντες εἰς γῆν · ἀνθ’ οὗ ὁ μὲν Ἀκύλας · εἰς πρόσωπον αὐτοῦ
 κάμψουσι πάντες οἱ καταβαίνοντες εἰς χοῦν, ἐκδέδωκε. σαφῶς δὲ διὰ τούτων καὶ τὸ
 σχῆμα τῶν γόνυ κλινόντων ἐν τῇ ἐκκλησίᾳ τοῦ θεοῦ παρίσταται, ἐν ᾗ γόνατα
 κλίναντες καὶ τὰ μέτωπα εἰς γῆν ἐρείσαντες, τοῦτον προσκυνεῖν εἰώθασι τὸν
 τρόπον. εἶθ’ ἑξῆς εἴρηται· καὶ ἡ ψυχή μου αὐτῷ ζῇ· καὶ τὸ
 σπέρμα μου δουλεύσει αὐτῷ . ὃ δὴ σαφέστερον ἡρμήνευσεν ὁ Σύμμαχος 
 συνάψας καὶ εἰπών· ἔμπροσθεν αὐτοῦ ὀκλάσουσιν ἅπαντες οἱ καταβαίνοντες εἰς
 κόνιν· οὗ ἡ ψυχὴ ζήσει, σπέρμα δὲ λατρεύσει αὐτῷ. πάντες γὰρ αὐτοί, φησίν,
 ὀκλάσαντες καὶ γόνυ κλίναντες προσκυνήσουσιν· ὧν ἐλπὶς ζήσεσθαι τὴν ψυχὴν καὶ
 ὧν τὸ σπέρμα λατρεύσει αὐτῷ. εἰ δὲ ἐκ προσώπου τοῦ λέγοντος σωτῆρος βούλοιτό
 τις ἀκοῦσαι τό· καὶ ἡ ψυχή μου αὐτῷ ζῇ , κατὰ τὴν
 τῶν Ἑβδομήκοντα ἑρμηνείαν· καὶ τὸ σπέρμα μου δουλεύσει
 αὐτῷ · εἴποι ἂν ταῦτα λέγεσθαι ὑπὸ τοῦ σωτῆρος τοῦτον πάντα τὸν
 ψαλμὸν διεξιόντος περὶ πάσης ψυχῆς αὐτῷ ἀνακειμένης καὶ περὶ τοῦ αὐτοῦ σπέρματος . σπέρμα δὲ αὐτοῦ
 τί ἂν εἴποις ἢ τοὺς διὰ γεννήσεως ἁγίου πνεύματος γεννωμένους αὐτῷ υἱούς, οἳ
 καὶ δουλεύσαντες τῷ αὐτοῦ πατρὶ τῆς αἰωνίου καὶ μακαρίας ζωῆς μεθέξουσιν;

Καὶ ἀναγγελοῦσιν τὴν δικαιοσύνην αὐτοῦ 
 λαῷ τῷ τεχθησομένῳ, ὃτι ἐποίησεν ὁ κύριος. 
 
 
 Προονομάσας σπέρμα αὐτοῦ ὁ σωτὴρ ἐν τῷ· καὶ τὸ σπέρμα μου δουλεύσει αὐτῷ · τί ποτε εἴη τοῦτο
 τὸ σπέρμα διασαφεῖ γενεὰν
 ἐρχομένην ὀνομάζων καὶ λαὸν
 τεχθησόμενον . ὥσπερ γὰρ τὰ γεννώμενα ἀπὸ σπερμάτων τὴν ἀρχὴν τῆς
 ὑποστάσεως λαμβάνει, τὸν αὐτὸν τρόπον τὸν τεχθησόμενον
 λαὸν καὶ τὴν ἐλευσομένην γενεὰν νέαν
 οὖσαν καὶ καινὴν οὐδαμόθεν ἕξειν τὴν ἀρχὴν παρίστησιν, ἀλλ’ ἢ ἐκ τῶν αὐτοῦ
 λογικῶν σπερμάτων, ὧν ἐπὶ γῆς παρὼν κατεβάλλετο διὰ τῶν ἀποστόλων αὐτοῦ τὸ
 πνεῦμα τῆς υἱοθεσίας. ἀντὶ δὲ τοῦ· ἀναγγελήσεται τῷ κυρίῳ
 γενεὰ ἡ ἐρχομένη , σφόδρα θαυμαστῶς ὁ Σύμμαχος · ἀναγραφήσεται ἐν
 βιβλίῳ τῷ κυρίῳ · ἤμελλεν ἀναγγέλλεσθαι ἡ γενεὰ ἡ ἐρχομένη · ἀλλ’ ἀνατεθήσεσθαι τῷ κυρίῳ βίβλος
 προφητείας περὶ τῆς γενεᾶς τῆς ἐρχομένης καὶ τοῦ τεχθησομένου λαοῦ .

Ψαλμὸς τὸ Δαυιδ . 
 κύριος ποιμαίνει με, καὶ οὐδέν με ὑστερήσει. 
 
 
 Μέση τυγχάνει κατάστασις ἡ τῶν προβάτων τῆς τε τῶν τελείων προκοπῆς καὶ τῶν ἐν
 βυθῷ κακίας καλινδουμένων, καὶ διὰ τοῦτο ἑρπετοῖς καὶ θηρίοις ἀγρίοις
 παραβαλλομένων. ὁ μὲν γὰρ τέλειος γένοιτ’ ἂν ὁ κατὰ τὴν εἰκόνα τοῦ θεοῦ καὶ τὴν
 ὁμοίωσιν αὐτοῦ τὴν ψυχὴν τοῖς κατ’ ἀρετὴν τρόποις κεχαρακτηρισμένοις· ὁ καὶ
 βασιλέα τὸν κύριον, ἀλλ’ οὐ ποιμένα ἐπιγραφόμενος· ὁ δὲ ἐκπεσὼν ταύτης, ἐξ
 αὐτοπροαιρέτου δὲ διαστροφῆς ἐπὶ τὴν θηριώδη μεταβεβληκὼς ἕξιν, ἵππος θηλυμανὴς χρηματίσοι ἂν καὶ λύκος ἁρπακτικός.
 ὄφεις δὲ καὶ γεννήματα
 ἐχιδνῶν καὶ χοίρους καὶ κύνας καὶ ἀλώπεκας τοὺς τοιούτους εἴωθεν
 ὀνομάζειν ἡ γραφή. οἱ δὲ ἐκ τῆς τοιαύτης καταπτώσεως μεταβάλλοντες ἐπὶ τὴν
 κρείττον κατάστασιν, τέως μὲν ὥσπερ ἐν εἰσαγωγαῖς καὶ προθύροις γιγνόμενοι τῆς
 κατὰ θεὸν γνώσεως, πρόβατα ἂν εἰκότως κληθεῖεν θεοῦ· προκόψαντες δὲ ἐπὶ τὸ
 τελειότερον ἄνθρωποι χρηματίζουσιν. 
 Ὅτε γε μὴν πρόβατα τυγχάνουσιν ὑπὸ ποιμένι τῷ διὰ Ἰεζεκιὴλ δηλωθέντι Δαυίδ ,
 τουτέστι τῷ ἐκ σπέρματος Δαυῒδ σωτῆρι ἡμῶν καὶ Χριστῷ ἀγόμενοι, διδάσκονται
 λέγειν· κύριος ποιμαίνει με, καὶ οὐδέν με
 ὑστερήσει . οἱ δὲ αὐτοὶ τῆς νοερᾶς καὶ καινῆς τροφῆς καὶ πόας
 ἀντιλαμβανόμενοι τῆς ἐν τοῖς ἱεροῖς εὐαγγελίοις ἐροῦσιν· εἰς τόπον χλόης, ἐκεῖ με κατεσκήνωσεν . πίνων δὲ τοῦ ὕδατος ὁ
 εἰσαγόμενος ἐν Χριστῷ, οὔπω δὲ τοῦ οἴνου τοῦ τῆς ἀληθινῆς ἀμπέλου οἷός τε ὢν
 μεταλαμβάνειν διὰ τὸ ἔτι πρόβατον εἶναι, τέως δὲ τῷ σωτηρίῳ τρεφόμενος ὕδατι,
 περὶ οὗ ἐβόα ὁ σωτὴρ λέγων· εἴ τις διψᾷ, ἐρχέσθω πρός με
 καὶ πινέτω· καὶ πάλιν · ὁ πίνων ἐκ τοῦ ὕδατος οὗ
 ἐγὼ δώσω αὐτῷ, ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος ·
 καὶ αὖθις· ὁ πίνων ἐκ τοῦ ὕδατος οὗ ἐγὼ δώσω αὐτῷ, οὐ μὴ
 διψήσῃ εἰς τὸν αἰῶνα · εἴποι ἄν· ἐπὶ ὕδατος
 ἀναπαύσεως ἐξέθρεψέ με . ἀλλὰ καὶ πᾶν ἄχθος ἀποθέμενος τῶν παλαιῶν
 ἁμαρτημάτων διὰ λουτροῦ παλιγγενεσίας καὶ ἀνακαινώσεως
 πνεύματος ἁγίου , εἴποι ἄν· ἐπὶ ὕδατος ἀναπαύσεως
 ἐξέθρεψέ με . ἀναπαύσεως γὰρ ὡς ἀληθῶς ἐκεῖνο τὸ ὕδωρ, δι’ οὗ τὸ βαρὺ
 καὶ ἐπίμοχθον φορτίον τῶν ἁμαρτιῶν τὸ πιεζοῦν τὴν ψυχὴν ἀπορρίψας τις καὶ πάντα
 ῥύπον καὶ σπίλον καὶ κηλίδα σμηξάμενος δεσμῶν τε ἀνεθεὶς πολυπλόκων
 συνῃσθημένος τούτων ἁπάντων ἐρεῖ· ἐπὶ ὕδατος ἀναπαύσεως
 ἐξέθρεψέ με . εἶθ’ ὥσπερ ἐκλείπων πάλαι τὴν ψυχήν, ἔπειτα διὰ τῆς
 ἀποδοθείσης χλόης καὶ τοῦ σωτηρίου ὕδατος ἀναλαβὼν ἑαυτὸν καὶ ὥσπερ ἐκ θανάτου
 παλινδρομήσας φήσει· τὴν ψυχήν μου ἐπέστρεψε . ταῦτα
 πάντα ὑπάρξει τῷ διὰ τοῦ δηλωθέντος Δαυῒδ ὑπὸ τοῦ κυρίου
 ποιμαινομένῳ .

Ἐἰς τόπον χλόης, ἐκεῖ με κατεσκήνωσεν, 
 ἐπὶ ὕδατος ἀναπαύσεως ἐξέθρεψέ με, 
 τὴν ψυχήν μου ἐπέστρεψεν. 
 ὡδήγησέ με ἐπὶ τρίβους δικαιοσύνης 
 ἕνεκεν τοῦ ὀνόματος αὐτοῦ. 
 
 
 Ταῦτα, φησίν, πράττει, ὡς ἂν μὴ βλασφημῆται αὐτοῦ τὸ ὄνομα τῶν αὐτοῦ προβάτων
 ἀπολλυμένων ἢ κακῶς ἀγομένων.

Ἐὰν γὰρ καὶ πορευθῶ ἐν μέσῳ σκιᾶς θανάτου, 
 οὐ φοβηθήσομαι κακά, ὅτι σὺ μετ’ ἐμοῦ εἶ. 
 
 
 
 Σκιὰν θανάτου τὸν κοινόν φησι θάνατον καὶ τὴν τῆς
 ψυχῆς ἀπὸ τοῦ σώματος λύσιν πρὸς ἀντιδιαστολὴν τοῦ θανάτου τῆς ψυχῆς, καθ’ ὃ
 εἴρηται· ψυχὴ ἁμαρτάνουσα, αὕτη ἀποθανεῖται· καὶ, ἔστιν ἁμαρτία πρὸς θάνατον.
 οὐκ ἔστι γὰρ σκιὰ θανάτου · ἀλλ’ ἀληθινὸς θάνατος ἡ
 τῆς ψυχῆς ἀπώλεια τυγχάνει. ἐπεὶ οὖν μεμαθήκασιν, ὡς ἄρα ὁ πιστεύων εἰς τὸν
 υἱὸν τοῦ θεοῦ οὐ μὴ ἀποθάνῃ εἰς τὸν αἰῶνα, μεταβέβηκε δὲ ἀπὸ τοῦ θανάτου εἰς
 τὴν ζωήν, σφόδρα ἀκριβῶς οὐ φασὶ θάνατον ἐπιέναι αὐτοῖς, ἀλλ’ ἢ ἄρα σκιὰν θανάτου, ταύτῃ δηλοῦντες τοὺς κατὰ ἄνθρωπον
 κινδύνους καὶ τὸν σωματικὸν θάνατον οὐδὲν ἕτερον ὄντα ἢ χωρισμὸν ψυχῆς ἀπὸ
 σώματος.

Καὶ τὸ ἔλεός σου καταδιώξεταί με πάσας τὰς ἡμέρας τῆς ζωῆς μου, 
 καὶ τὸ κατοικεῖν με ἐν οἴκῳ κυρίου εἰς μακρότητα ἡμερῶν. 
 
 
 Πεποιθὼς τ ῷ σῷ ἐλέει καὶ τῇ σῇ χάριτι οἶδ’, ὅτι οὐκ
 ἐκπεσοῦμαι τῆς παρὰ σοὶ ἐλπίδος παιδαγωγούμενος πάσας τὰς ἡμέρας τῆς ζωῆς μου
 ὑπὸ τοῦ σοῦ ἐλέους . τοῦτο γοῦν τὸ σὸν ἔλεος καὶ αὐτή σου ἡ χάρις κατηξίωσέ
 με οἰκητήριον κτήσασθαι τὸν σὸν οἶκον 
 καὶ τὴν σὴν ἐκκλησίαν· ἔνθα τὰς διατριβὰς ποιούμενος ὡς ἐν οἴκῳ θεοῦ, ἱερῷ καὶ
 ἁγίῳ ναῷ, μακρότητος τῶν παρὰ σοὶ ἡμερῶν καὶ ζωῆς αἰωνίου τεύξομαι. τὸ γὰρ
 κατοικεῖν με ἐν τῷ σῷ οἴκῳ καὶ μηδέποτε αὐτοῦ
 ἐξίστασθαι μηδὲ ἀπονεύειν, ἀεὶ δὲ εἴσω περιβόλων ἱερῶν τὰς διατριβὰς ποιεῖσθαι,
 ταῦτά μοι αἴτια γενήσεσθαι πιστεύω μακρότητος
 ἡμερῶν τῶν ἐκ τοῦ σοῦ φωτὸς ὑφισταμένων. ἀντὶ δὲ τοῦ εἰς μακρότητα ἡμερῶν , εἰς μῆκος χρόνου ὁ Σύμμαχος 
 ἡρμήνευσε τῆς κατὰ τὸν θεὸν ζωῆς τὸ ἄπειρον καὶ ἀθάνατον σημήνας.

Ψαλμὸς τὸ Δαυιδ · τῆς μιᾶς τῶν σαββάτων. 
 τοῦ κυρίου ἡ γῆ καὶ τὸ πλήρωμα αὐτῆς, 
 ἡ οἰκουμένη καὶ πάντες οἱ κατοικοῦντες ἐν αὐτῇ· αὐτὸς ἐπὶ θαλασσῶν
 ἐθεμελίωσεν αὐτὴν καὶ ἐπὶ ποταμῶν ἡτοίμασεν αὐτήν. 
 
 
 Εἰ μὴ γὰρ λόγος αὐτῆς, φησίν, ἐπεστάτει θεῖος, καὶ εἰ μὴ σοφία θεοῦ τοῦτον
 αὐτὴν τεθεμελιώκει τὸν τρόπον, πάλαι ἂν φυσικῷ
 βάρει κάτω που φερομένη κατὰ βυθῶν κεχωρήκει. ἀλλ’ ἦν ἄρα κρείττων αὐτῆς ἡ
 θαυματουργὸς καὶ παραδοξοποιὸς τοῦ τῶν ὅλων κυρίου δύναμις ἢ τὸν τοσοῦτον ὄγκον
 καὶ τὸ τοσοῦτον τῆς γῆς πλήρωμα ὅλην τε τὴν οἰκουμένην καὶ τοὺς κατοικοῦντας
 αὐτὴν ἄνω φέρεσθαι μετέωρον ὑπὲρ τὰ νῶτα τῶν ὑδάτων βεβούληται. διὸ αὐτὸς ἐπὶ
 θαλασσῶν ἐθεμελίωσεν αὐτὴν εἴρηται. οὐ γὰρ αὐτὴ ἑαυτὴν ἡ βαρεῖα καὶ ἄψυχος γῆ
 ἐπὶ τῶν βυθῶν ἐστήριξεν, ἀλλ’ ὁ πάντων δημιουργὸς ὁ τοῦ θεοῦ υἱός, ὃς τὸ
 στερέμνιον καὶ βαρὺ τῆς γῆς στοιχεῖον θεϊκῇ δημιουργίᾳ ὑπὲρ νώτων ὀχεῖσθαι
 θαλάσσης καὶ ὑπεράνω τῆς ὑγρᾶς φύσεως ἑστάναι βουληθεὶς καὶ τοῦτον αὐτὴν
 θεμελιώσας τὸν τρόπον. καὶ καθ’ ἕτερον δὲ λογισμὸν παρίστησι τὸ μὴ αὐτόματον
 ὑποστῆναι τὴν γῆν μηδὲ ὡς ἔτυχεν εἰκῆ καὶ ἀλόγως τὸ τοιοῦτον αὐτῇ περιβεβλῆσθαι
 σχῆμα· διὸ ἐπιλέγει· καὶ ἐπὶ ποταμῶν ἡτοίμασεν
 αὐτήν. εἰ μὲν γὰρ ὅλη δι’ ὅλου λεία καὶ ὁμαλὴ κατὰ τὴν σφαῖραν τῶν Ἑλλήνων
 ὑπῆρχεν, οὐκ ἄν ποτε τῆς τῶν ποταμῶν συστάσεως δεκτικὴ ἐγεγόνει οὐδ’ ἂν εἰς
 γεωργίαν ἐπιτηδεία ἐκρεόντων ἁπανταχόθεν τῶν εἰς αὐτὴν φερομένων ὄμβρων· ὡς αὖ
 πάλιν ἐκ τοῦ ἐναντίου, εἰ πλὰξ ἦν μία ἡπλωμένη καὶ ἀνειμένη εἰς πεδιάδας χώρας,
 οὐδ’ οὕτως συνέστησαν ἐν αὐτῇ ποταμοί· οἵ τ’ ἐξ ἀεννάων πηγῶν φερόμενοι οἵ τε
 ἐκ τῶν χειμερινῶν ὄμβρων συνιστάμενοι· πάλαι δ’ ἂν ἐπικλύσαντες πᾶσαν οὔτε
 σπέρμασιν οὔτε φυτοῖς οὔτε γεωργίαις ἐπιτηδείαν αὐτὴν παρεῖχον· ἀλλ’ οὐδὲ
 αὐτοῖς τοῖς οἰκήτορσιν γεγόνει ἂν χρήσιμος πάντων ἐπικλυζομένων καὶ
 κατασυρομένων ὑπὸ τῆς τῶν ὑδάτων πλημμύρας. ταῦτα μὲν οὖν ἦν, εἰ μὴ λόγος τις
 δημιουργικὸς καὶ θεοῦ σοφία τεχνικῶς αὐτῇ τοιόνδε σχῆμα περιβεβλήκει· νυνὶ δὲ
 οὕτως κατεσκευάσθη, ὡς εἰς ὄρη καὶ νάπας βουνούς τε καὶ φάραγγας ἐσχηματίσθαι
 ὡς καὶ ποταμοὺς τὰς ἑαυτῶν διεξόδους ἀκωλύτως ποιεῖσθαι ὄρη τε καὶ ἄλση καὶ
 φυτὰ ζώοις ἀπονέμεσθαι χώρας τε καὶ πεδιάδας εἰς οἰκήσεις καὶ γεωργίας
 ἀνθρώποις ἀφωρίσθαι. τίς τοίνυν οὐκ ἂν ὁμολογήσειεν ἀληθῶς σοφῆς εἶναι
 προμηθείας ταῦτα; ἣ προλαβοῦσα τὸ μέλλον πρὸ τοῦ πληρώματος τῆς γῆς καὶ πρὸ τοῦ
 συστῆναι τὰ ἐν αὐτῇ τοιάνδε αὐτὴν ἐσχημάτισε καταλλήλῳ διαπλάττουσα τύπῳ, ὡς ἂν
 τοῖς πᾶσι γένοιτο ἐπιτηδεία.

Ἄρατε πύλας, οἱ ἄρχοντες ὑμῶν, 
 καὶ ἐπάρθητε, πύλαι αἰώνιοι, 
 καὶ εἰσελεύσεται ὁ βασιλεὺς τῆς δόξης. 
 
 
 Τό τε διάψαλμα πρὸ τοῦ· ἄρατε
 πύλας, οἱ ἄρχοντες ὑμῶν κείμενον τῆς μελῳδίας ἔοικε μεταβολὴν
 πεποιῆσθαι, ἐπεὶ καὶ τῆς διανοίας αὐτῆς. ἐν δὲ τῷ λέγειν εἰσελεύσεσθαι αὐτὸν λεληθότως καὶ ἔξοδον αὐτοῦ ᾐνίξατο. εἶτ’ ἐπεὶ
 μὴ μόνος ἤμελλεν εἰσιέναι εἰς τὴν αὐτοῦ βασιλείαν, πάσας ἀναπετασθῆναι τὰς
 πύλας ὁ λόγος παρακελεύεται διὰ τοὺς μέλλοντας
 κληρονομεῖν τὴν βασιλείαν τῶν οὐρανῶν σὺν τῷ υἱῷ τοῦ θεοῦ. πολλὰς γὰρ ἀνέῳξε
 καὶ διαφόρους πύλας τῆς εἰς τοὺς οὐρανοὺς εἰσόδου,
 ἐπεὶ καὶ πολλαὶ μοναὶ παρὰ τῷ πατρί. ὅρα δέ, εἰ μὴ ἐν τούτοις λυθείη ἂν τὸ
 ζητούμενον ἐν τῷ φάσκοντι ψαλμῷ· ἀνέβη ὁ θεὸς ἐν ἀλαλαγμῷ,
 κύριος ἐν φωνῇ σάλπιγγος . ἐνταῦθα γὰρ τὸ πνεῦμα τὸ ἅγιον καὶ τὸν
 ἀλαλαγμὸν καὶ τὴν φωνὴν τῆς σάλπιγγος ἀποδίδωσιν. ἐν γὰρ τῇ εἰς οὐρανοὺς
 ἀναβάσει τοῦ υἱοῦ τοῦ θεοῦ τοὺς διακονησαμένους αὐτῷ ἀγγέλους τὴν εἰς ἀνθρώπους
 οἰκονομίαν προτρέχειν αὐτῷ εἰκὸς καὶ τὰς οὐρανίους πύλας αὐτῷ παρασκευάζειν
 φωνάς τε ἀφιέναι καὶ βοὰς ἀγγελικὰς τὰς ἐν τῷ ψαλμῷ φερομένας· ἃς δὴ ἀλαλαγμὸν
 καὶ φωνὴν σάλπιγγος ὠνόμασε φήσας· ἀνέβη ὁ θεὸς ἐν
 ἀλαλαγμῷ, κύριος ἐν φωνῇ σάλπιγγος .

Ψαλμὸς τὸ Δαυιδ . 
 πρὸς σέ, κύριε, ᾖρα τὴν ψυχήν μου, ὁ θεός μου. 
 
 
 Ἐπεὶ μήτε ψαλμὸς ἐπιγέγραπται μήτε ᾠδὴ μήτε τι τῶν παραπλησίων, ἀλλ’ οὐδ’ εἰς
 τὸ τέλος ἀναπέμπεται τὰ προκείμενα, λόγοι δέ εἰσιν ἐν ἁγίῳ πνεύματι τῷ Δαυῒδ 
 συγγεγραμμένοι· διὸ παρὰ τοῖς λοιποῖς ἑρμηνευταῖς τοῦ Δαυῒδ προγέγραπται·
 εἰκότως φήσομεν διδασκαλίαν περιέχειν τῆς πρὸς τὸν θεὸν ἐξομολογήσεως, ᾗ πρῶτος
 μὲν αὐτὸς ὁ Δαυῒδ ἐχρήσατο, ἔπειτα δὲ καὶ ἡμῖν παραδέδωκε παιδεύων ὅπως, χρὴ
 νοσήσαντα τὴν ἑαυτῶν θεραπεύειν ψυχὴν δι’ ἐξομολογήσεως.

Ἐπὶ σοὶ πέποιθα· μὴ κατασχυνθείην, 
 μηδὲ καταγελασάτωσάν μου οἱ ἐχθροί μου. 
 
 
 Ταῦτά φησιν ὡσανεὶ ἐπάρας εἰς ὕψος μεταθείς τε καὶ μετεωρίσας τῶν τῇδε
 πραγμάτων τὴν ἑαυτοῦ ψυχὴν ἄνω τε πλησίον αὐτὴν τοῦ θεοῦ τῇ διαθέσει καταστήσας
 δι’ ἀποστροφῆς μὲν τῶν θνητῶν καὶ ἀνθρωπίνων, ἐπιστροφῆς δὲ γνησίας τῆς πρὸς
 αὐτόν. ἔπειτά φησι· τοῦτο πεποίηκα, οὐκ ἐμαυτῷ θαρρῶν, ἀλλ’ ἐπὶ σοὶ τῷ θεῷ μου
 πεποιθὼς πολλῇ παρρησίᾳ χρώμενος. ὁ πάντων μὲν τῶν αἰσθητῶν καὶ ὁρωμένων
 καταφρονήσας, ἐπὶ δὲ τὸν ἀσώματον καὶ ἀόρατον θεὸν τὴν ἑαυτοῦ ψυχὴν ἐπάρας, ὡς
 ἂν ἴδιον ἑαυτοῦ κτῆμα γενόμενον τὸν θεὸν ἐπικαλεῖσθαι θαρρεῖ· διὸ λέγει· ὁ θεός μου , ἐπὶ σοὶ πέποιθα. καὶ τὰ παρ’ ἐμοῦ μέν,
 φησὶ, ταῦτα. λοιπὸν δὲ εὐχῆς μοι δεῖ καὶ τῆς παρὰ σοῦ τοῦ θεοῦ συνεργείας πρὸς
 τὸ μὴ ἐκπεσεῖν τοῦ σκοποῦ μηδ’ ὥσπερ ἀφ’ ὑψηλῆς ἀκρωρείας πεσόντα ἀπορραγῆναι.
 διὸ δέομαι καὶ ἱκετεύω μὴ καταισχυνθῆναι μηδὲ καταγελασθῆναι ὑπὸ τῶν ἐχθρῶν μου · ταῦτα δέ μοι ἔσται ἐκ τῆς σῆς
 τοῦ θεοῦ μου βοηθείας. τὰ μὲν γὰρ πρῶτα ἐξ ἐμῆς ἦν προαιρέσεως τὸ ἄγειν καὶ
 φέρειν τὴν ἐμαυτοῦ ψυχήν,ὅπη καὶ βούλομαι· τὰ δὲ δεύτερα τῆς σῆς ἀντιλήψεως καὶ
 συνεργείας δεῖται.

Αἰσχυνθήτωσαν οἱ ἀνομοῦντες δια κενῆς. 
 τὰς ὁδούς σου, κύριε, γνώρισόν μοι 
 καὶ τὰς τρίβους σου δίδαξόν με. 
 ὁδήγησόν με ἐπὶ τὴν ἀλήθειάν σου 
 καὶ δίδαξόν με, ὅτι σὺ εἶ ὁ θεὸς ὁ σωτήρ μου, 
 καὶ σὲ ὑπέμεινα ὅλην τὴν ἡμέραν. 
 
 
 Μόνον ὑπομένειν τῇ προθέσει μηδὲ μεταβάλλειν καὶ
 μεθίστασθαι τῆς πίστεως· οἱ γὰρ εὐρίπιστοι καὶ παντὶ ἀνέμῳ περιφερόμενοι
 πάθοιεν ἄν ποτε τὰ τῆς αἰσχύνης, οὐ μὴν καὶ οἱ λέγειν μεμαθηκότες· ὑπομένων
 ὑπέμεινα τὸν κύριον. ἀντὶ δὲ τοῦ ἀνομοῦντες οἱ λοιποὶ καὶ ἡ πέμπτη ἔκδοσις οἱ
 ἀποστατοῦντες, ἡρμηνεύκασιν· σαφῶς τοὺς παραβάτας καὶ μὴ τῷ προτέρῳ ἑαυτῶν
 σκοπῷ ἐμμένοντας καταισχυνθήσεσθαι ἀποφηνάμενοι. τῆς γὰρ ἀποστασίας ἑαυτῶν
 καρπὸν ὑπόκενον εὑρόντες ὡς ἂν διακενῆς ἀποστατήσαντες τοῦ θεοῦ
 καταισχυνθήσονται. τὰς ὁδούς σου, κύριε, γνώρισόν μοι, καὶ
 τὰς τρίβους σου δίδαξόν με . ὁδήγησόν με ἐπὶ τὴν
 ἀλήθειάν σου καὶ δίδαξόν με, ὅτι σὺ εἶ ὁ θεὸς ὁ σωτήρ μου, καὶ σὲ ὑπέμεινα
 ὅλην τὴν ἡμέραν . εἰσὶ δὲ ὁδοὶ τοῦ κυρίου 
 αἱ τῆς προνοίας αὐτοῦ διοικήσεις, καθ’ ἃς τὰ σύμπαντα διακυβερνᾷ· περὶ ὧν ὁ
 θεῖος ἀπόστολος διδάσκων ἔλεγεν· ὢ βάθος πλούτου καὶ σοφίας
 καὶ γνώσεως θεοῦ· ὡς ἀνεξερεύνητα τὰ κρίματα αὐτοῦ καὶ ἀνεξιχνίαστοι αἱ ὁδοὶ
 αὐτοῦ . οὕτω δὲ καὶ τρίβοι αὐτοῦ εἶεν αἱ
 κατὰ μέρος διοικήσεις τῶν ὅλων, καθ’ ἃς ὥσπερ ἐπιπορευόμενος τά τε κατ’ οὐρανὸν
 καὶ τὰ ἐπὶ γῆς τῇ προνοητικῇ δυνάμει, τρίβους 
 ἑαυτοῦ καὶ πορείας τοῖς νοεῖν δυναμένοις δείκνυσι· διὸ κατὰ τὸν Σύμμαχον 
 εἴρηται· καὶ τὰς πορείας σου δίδαξόν με. ταῦτα δέ με διδάσκων ἐπίστησόν με τῇ
 ἀληθείᾳ σου πρὸς τὸ μὴ σφάλλεσθαι ψευδοδοξοῦντα καὶ ἕτερα ἀνθ’ ἑτέρων ἐν τῇ τῶν
 φυσικῶν θεωρίᾳ δοξάζειν, ὁποῖα πεπόνθασιν οἱ σοῦ τοῦ θεοῦ μὴ τυχόντες
 διδασκάλου, λογισμοῖς δὲ θνητοῖς καὶ ἀνθρωπίνοις καταστοχασάμενοι τῶν πραγμάτων
 καὶ μακρὰν τῆς ἀληθείας ἐξακοντισθέντες. διδαχθεὶς δὲ παρὰ σοῦ, ὅτι μὴ μόνον
 κτίστης καὶ δημιουργὸς καὶ θεός μου τυγχάνεις, ἀλλὰ καὶ σωτήρ μου, εἰκότως σὲ
 ὑπέμεινα ὅλην τὴν ἡμέραν, τουτέστι πᾶσαν τὴν ζωήν μου μεμαθηκώς, ὅτι πάντες οἱ
 ὑπομένοντές σε οὐ μὴ καταισχυνθῶσιν.

Ἁμαρτίας νεότητός μου καὶ ἀγνοίας μου μὴ μνησθῇς· 
 κατὰ τὸ ἔλεός σου μνήσθητί μου σὺ 
 ἕνεκα τῆς χρηστότητός σου, κύριε. 
 
 
 Οὐχ ἡγοῦμαι ταῦτα τῷ Δαυῒδ τοσοῦτον ἁρμόζειν ὅσον τοῖς ἐξομολογεῖσθαι ἐπὶ τοῖς
 πρότερον ἁμαρτήμασιν ἑαυτῶν διδασκομένοις. οὐ γὰρ εὑρίσκομεν τὸν Δαυῒδ ἐν τῇ
 νεότητι αὐτοῦ ἡμαρτηκότα οὐδ’ ἐν τῇ παιδικῇ ἡλικίᾳ, ἀλλ’ οὐδ’ ἐν ἀγνοίᾳ γεγενημένον. μήποτ’ οὖν ἡ διδασκαλία ὡς παρὰ
 ἰατροῦ τοῖς νενοσηκόσι καὶ ἐν τῇ τῆς ἡλικίας ἀκμῇ ἐντὸς γενομένοις θεοῦ γνώσεως
 νεωτερικοῖς ἁμαρτήμασιν ἐγκαλινδηθεῖσιν δίκην φαρμάκου παραδέδοται; ὡς ἂν
 μαθόντες ἐξομολογοῖντο τὰ ἐν ἀγνοίᾳ αὐτοῖς
 πεπλημμελημένα ἀνακαλύπτοντες τῷ θεῷ καὶ ὥσπερ παλαιὰ τραύματα τῆς ἑαυτῶν ψυχῆς
 ἀπογυμνοῦντες αὐτῷ δεόμενοί τε ἰάσεως καὶ θεραπείας τυχεῖν διὰ τοῦ ἐλέους αὐτοῦ ἕνεκεν τῆς
 χρηστότητός σου, κύριε.

Χρηστὸς καὶ εὐθὺς ὁ κύριος· 
 διὰ τοῦτο νομοθετήσει ἁμαρτάνοντας ἐν ὁδῷ. 
 ὁδηγήσει πραεῖς ἐν κρίσει, 
 διδάξει πραεῖς ὁδοὺς αὐτοῦ. 
 πᾶσαι αἱ ὁδοὶ κυρίου ἔλεος καὶ ἀλήθεια 
 τοῖς ἐκζητοῦσιν τὴν διαθήκην αὐτοῦ καὶ τὰ μαρτύρια αὐτοῦ. 
 
 
 
 Χρηστός ἐστιν καὶ
 εὐθύς , φησίν, ὁ κύριος εὖ διατιθέμενος τὰ
 πάντα καὶ τὴν εὐθεῖαν ὁδὸν ἀγαπῶν τά τε σκολιὰ εἰς εὐθεῖαν ἄγων. διὰ τοῦτο οὐκ
 ἀποστρέφεται οὐδὲ παρορᾷ καταλιμπάνων αὐτοὺς φθείρεσθαι ταῖς ἑαυτῶν ἁμαρτίαις·
 ἀλλ’ οἷα φιλάνθρωπος καὶ ἀγαθὸς σωτὴρ νοσούντων μᾶλλον ἢ ὑγιαινόντων τὴν
 φροντίδα ποιεῖται· καὶ τούτοις νομοθετεῖ μετανοίας
 ὁδοὺς ὑποδεικνὺς αὐτοῖς καὶ νόμους τοὺς
 ἁρμόζοντας αὐτοῖς πρὸς σωτηρίαν παρατιθέμενος. ἔστι γάρ τις καὶ ὁδὸς τοῖς ἁμαρτάνουσιν 
 ἐπιδεδειγμένη σωτηρίας, ἡ τῆς ἐπιστροφῆς καὶ μετανοίας καὶ ἐξομολογήσεως, ὡς
 ἑτέρα οὖσα παρὰ τὴν τοῖς τελείοις δεδομένην. νομοθετῶν γὰρ ὁ θεός, ἄλλην μὲν ἁμαρτάνουσιν
 ὁδὸν δείκνυσιν, ἑτέραν δὲ τοῖς ἐπιστρέφουσιν ἐξ ἁμαρτίας καὶ ἄλλην
 πάλιν τοῖς ἐν ἀρετῇ προκόπτουσι καὶ ἑτέραν τοῖς τελειοτέροις. διὸ τοῖς μὲν
 ἁμαρτάνουσιν ὑποδείκνυσιν ὁδόν· τοὺς δὲ πραεῖς ὁδηγήσει ἐν κρίσει 
 κεκριμένως καὶ αὐτῶν πρόνοιαν ποιούμενος ὡς βελτιόνων· διὸ καὶ μακαρισμῶν
 αὐτοὺς ἀξιοῖ κατὰ τὸ μακάριοι οἱ πραεῖς, ὅτι αὐτοὶ κληρονομήσουσι τὴν γῆν.
 τούτους δὲ καὶ διδάσκει ὁδοὺς αὐτοῦ . ἀντὶ δὲ τοῦ
 ὁδοὺς αὐτοῦ ὁ Ἀκύλας καὶ ὁ Σύμμαχος ὁδὸν ἑαυτοῦ
 ἔφησεν. ταύτην γὰρ αὐτὸς ὁ σωτὴρ ὥδευσε τὴν ὁδὸν 
 κατὰ τὸ λελεγμένον· μάθετε ἀπ’ ἐμοῦ, ὅτι πρᾶός εἰμι καὶ
 ταπεινὸς τῇ καρδίᾳ . κατὰ ταύτην οὖν ἄγων αὐτοὺς ὁδηγὸς αὐτῶν καὶ
 χειραγωγὸς γίνεται· διόπερ ὡς σοφὸς νομοθέτης, ἄλλην μὲν ὁδὸν ἐπιδείκνυσι τοῖς ἁμαρτάνουσιν ,
 ἑτέραν δὲ τοῖς πράοις. πᾶσαι αἱ ὁδοὶ κυρίου ἔλεος καὶ
 ἀλήθεια τοῖς ἐκζητοῦσι τὴν διαθήκην αὐτοῦ καὶ τὰ μαρτύρια αὐτοῦ. 
 πολλαὶ μέν, φησίν, αἱ ὁδοὶ τοῦ κυρίου , πλὴν ἀλλ’ ἐν
 πάσαις τὸ ἔλεος αὐτοῦ προτρέχει· τῷ τε ἐλέει συμπαρορμᾷ ἡ ἀλήθεια· 
 ἐλεεῖ γὰρ τὰ ὄντα καὶ οὐδὲν βδελύσσεται ὧν
 ἐποίησεν· οὐδὲ γὰρ μισῶν τι κατεσκεύασε. καθ’ ἑκάστην τοίνυν ὁδὸν τῆς τοῦ θεοῦ διοικήσεώς τε καὶ προνοίας τὸ ἔλεος αὐτοῦ προτρέχει, ἕπεται δὲ τῷ ἐλέῳ ἡ ἀλήθεια . τοῖς δ’ ἐκζητοῦσιν ἀσχολουμένοις ὁ εἰπών· ζητεῖτε, καὶ εὑρήσετε, κρούετε, καὶ ἀνοιγήσεται ὑμῖν ,
 τὴν περὶ τῶν ζητουμένων ἀλήθειαν παραδίδωσιν.
 διαθήκη δὲ αὐτοῦ γενικῶς καὶ καθ’ ὅλου ὠνόμασται πᾶσα ἡ ἀνθρώποις παραδοθεῖσα
 θεόπνευστος γραφή. μαρτύρια δὲ αὐτοῦ τυγχάνει ἤτοι τὰ προφητικῶς περὶ αὐτοῦ ἐν
 τῇ θείᾳ γραφῇ μεμαρτυρημένα ἢ τὰ κατὰ διαμαρτυρίαν ὑπ’ αὐτοῦ τοῖς τὰ θεῖα
 παιδευομένοις παρηγγελμένα.

Τίς ἐστιν ἄνθρωπος ὁ φοβούμενος τὸν κύριον; 
 
 
 Πᾶς ὁ τῷ φόβῳ τοῦ θεοῦ προσιέναι βουλόμενος θαρρῶν ἡκέτω εἰδώς, ὅτι αὐτὸς ὁ
 κύριος ὑποδεξόμενος οἷα διδάσκαλος μαθητὴν τὸν βουλόμενον αὐτῷ πλησιάζειν.
 πρῶτον μὲν πολλὰς ἐπιδείξει αὐτῷ ὁδούς , ἔπειτα
 νομοθετήσει, ὅπως δεῖ καθ’ ἑκάστην ὁδεύειν, ἣν
 ὁποίαν ἕλοιτό τις αὐτὸς ἑαυτῷ ταύτην βαδίζοι· ὡς γὰρ πολλαὶ μοναὶ παρὰ τῷ
 πατρί, οὕτως καὶ πολλοὶ βίοι τῶν κατὰ θεὸν προκοπτόντων. ἕκαστος δὲ ἑαυτῷ
 αἱρετίζει καὶ ἐκλέγεται, ἣν ἂν θέλοι ὁδόν· ἐν ἑκάστῳ δὲ βίῳ δυνατὸν ἀρέσαι
 θεῷ.

Νομοθετήσει αὐτῷ ἐν ὅδῳ, ᾗ ᾑρετίσατο. 
 ἡ ψυχὴ αὐτοῦ ἐν ἀγαθοῖς αὐλισθήσεται, 
 καὶ τὸ σπέρμα αὐτοῦ κληρονομήσει γῆν. 
 
 
 Πᾶς ὁ τῷ φόβῳ τοῦ θεοῦ προσιέναι βουλόμενος θαρρῶν ἡκέτω εἰδώς, ὅτι αὐτὸς ὁ
 κύριος ὑποδεξόμενος, οἷα διδάσκαλος μαθητὴν τὸν βουλόμενον αὐτῷ πλησιάζειν.
 πρῶτον μὲν πολλὰς ἐπιδείξει αὐτῷ ὁδούς, ἔπειτα νομοθετήσει ὅπως δεῖ καθ’
 ἑκάστην ὁδεύειν, ἣν ὁποίαν ἕλοιτό τις αὐτὸς ἑαυτῷ ταύτην βαδίζοι· ὡς γὰρ πολλαὶ
 μοναὶ παρὰ τῷ πατρί, οὕτως καὶ πολλοὶ βίοι τῶν κατὰ θεὸν προκοπτόντων. ἕκαστος
 δὲ ἑαυτῷ αἱρετίζει καὶ ἐκλέγεται ἣν ἂν θέλοι ὁδόν· ἐν ἑκάστῳ δὲ βίῳ δυνατὸν
 ἀρέσαι θεῷ.

Κραταίωμα κύριος τῶν φοβουμένων αὐτόν, 
 καὶ ἡ διαθήκη αὐτοῦ τοῦ δηλῶσαι αὐτοῖς. 
 
 
 Ὁ μὲν Ἀκύλας ἀπόρρητον κυρίου ἐξέδωκεν· ὁ δὲ Σύμμαχος ὁμιλία κυρίου· ὁ δὲ
 Θεοδοτίων καὶ ἡ πέμπτη ἔκδοσις μυστήριον κυρίου. ἐντεῦθεν γὰρ εἰς τοσαύτην
 ἤλασε μακαριότητα ὁ ἀνωτέρω προλεχθεὶς φοβούμενος κύριον
 ἐκ τοῦ ὁμιλίαν τοῦ κυρίου καὶ ἀπόρρητον αὐτοῦ καὶ τὸ μυστήριον αὐτοῦ
 γνωστὸν αὐτῷ γεγονέναι, καὶ τὰ ἐν τῇ διαθήκῃ αὐτοῦ ,
 τοῦτ’ ἔστιν ἐν τῇ θείᾳ γραφῇ, περιεχόμενα μυστήρια.

Ἐπίβλεψον ἐπ’ ἐμὲ καὶ ἐλέησόν με, 
 ὅτι μονογενὴς καὶ πτωχός εἰμι ἐγώ. 
 αἱ θλίψεις τῆς καρδίας μου ἐπληθύνθησαν· 
 ἐκ τῶν ἀναγκῶν μου ἐξάγαγέ με. 
 
 
 Οὐ διὰ τὰ κατορθώματα ὥσπερ ὀφειλομένην τὴν σωτηρίαν αὐτῷ· οἶδα γάρ, ὅτι πάντα
 ποιήσας τὰ παρ’ ἐμαυτοῦ ἔτι τοῦ σοῦ ἐλέους δέομαι. διὸ ἐπίβλεψον ἐπ’ ἐμὲ καὶ
 ἐλέησόν με. σύνοιδα γὰρ ἐμαυτῷ πτωχῷ καὶ ἀβοηθήτῳ
 καὶ μὴ ἐπαρκοῦντι πρὸς σωτηρίαν. ἴδιόν τέ ἐστι πάντων τῶν θεοφιλῶν τὸ ἑαυτοὺς
 κακοῦν ἐν θλίψεσιν , ἐν ἀνάγκαις , ἐν στενοχωρίαις καὶ διωγμοῖς, ἀλλ’ οὐ καὶ ἀγνοοῦσι τὸ
 τούτων τέλος· διὸ τυχεῖν αὐτοῦ παρὰ τοῦ θεοῦ ἱκετεύουσι λέγοντες· ἐκ τῶν
 ἀναγκῶν μου ἐξάγαγέ με· ὡς ἂν διελθόντες τὰς τοῦ βίου ἀνάγκας , τὰς δὲ συμφορὰς καὶ τὰς περιστάσεις εἰπεῖν ποτε δυνηθεῖεν·
 διήλθομεν διὰ πυρὸς καὶ ὕδατος, καὶ ἐξήγαγες ἡμᾶς εἰς ἀναψυχήν.

Ἴδε τὴν ταπείνωσίν μου καὶ τὸν κόπον μου 
 καὶ ἄφες πάσας τὰς ἁμαρτίας μου. 
 ἴδε τοὺς ἐχθρούς μου, ὅτι ἐπληθύνθησαν 
 καὶ μῖσος ἄδικον ἐμίσησάν με. 
 φύλαξον τὴν ψυχήν μου καὶ ῥῦσαί με· 
 μὴ καταισχυνθείην, ὅτι ἤλπισα ἐπὶ σέ. 
 ἄκακοι καὶ εὐθεῖς ἐκολλῶντό μοι, 
 ὅτι ὑπέμεινά σε, κύριε. 
 λύτρωσαι, ὁ θεός, τὸν Ἰσραὴλ 
 ἐκ πασῶν τῶν θλίψεων αὐτοῦ. 
 
 
 Τὰ μὲν παρ’ ἐμοῦ σπουδάζεται, τὰ δὲ παρὰ σοῦ τυχεῖν ἀξιῶ. ἐγὼ μὲν οὖν ἐμαυτὸν
 κολάζω, καὶ ὥσπερ δίκην εἰσπραττόμενος ὧν πρότερον ἐπλημμέλησα, ἐμαυτὸν
 τιμωροῦμαι ταπεινῶν ἐμαυτὸν ἐν κόποις καὶ πόνοις· σὺ δέ, ὁ θεός, οἷά τις ἀγωνοθέτης, τὸν ἐμὸν
 ἀγῶνα θεωρῶν καὶ τοὺς ἐμοὺς καμάτους δίδου τὴν ἄφεσιν τῶν ἁμαρτημάτων καὶ
 συγχώρει ὅσα πώποτε διεπραξάμην ἐν ἁμαρτίαις. ἀλλὰ καὶ θεασάμενος τοὺς ἐμοὺς
 ἐχθρούς , ὁπόσοι ὄντες ἐπεβούλευον, καὶ ὡς μῖσος ἄδικον ἐμίσησάν με , φύλαξ γενοῦ τῆς ἐμῆς ψυχῆς,
 καὶ ῥῦσαί με τῆς τῶν πολεμίων ἐπιβουλῆς. τοσαῦτα δὲ
 πράξας καὶ τοσαῦτα δεηθεὶς μὴ καταισχυνθῆναι ἀξιῶ.
 σὲ γὰρ ἐλπίδα ἐμαυτοῦ θέμενος ἀκριβῶς οἶδα καὶ πέπεισμαι, ὅτι ἡ ἐλπὶς οὐ
 καταισχύνει. ἄκακοι καὶ εὐθεῖς ἐκολλῶντό μοι, ὅτι ὑπέμεινά σε. λύτρωσαι, ὁ
 θεός, τὸν Ἰσραὴλ ἐκ πασῶν τῶν θλίψεων αὐτοῦ. καὶ τοῦτό μοι πρὸς τοῖς ἄλλοις
 κατορθώμασι μέγα ὑπῆρξε, καὶ σοὶ τῷ θεῷ φίλον· πολλοῖς γὰρ ἐγινόμην ὑπογραμμὸς
 καρτερίας βίου τε σεμνοῦ καὶ μετανοίας καὶ ἐξομολογήσεως· διὸ ἄκακοι ἄνδρες καὶ
 εὐθεῖς συνήπτοντό μοι κολλώμενοι καὶ συμβιοῦν ἀξιοῦντες δι’ οὐδὲν ἕτερον ἢ ὅτι
 ὑπέμενον καρτερῶν καὶ πάντα ὑπέφερον σὲ τὴν ἐμαυτοῦ ἐλπίδα προβεβλημένος.
 τούτοις ἅπασιν ἐπιλέγει· λύτρωσαι, ὁ θεός, τὸν Ἰσραὴλ ἐκ πασῶν τῶν θλίψεων
 αὐτοῦ· ἤτοι αὐτὸς ἑαυτὸν ἐξομολογούμενος Ἰσραὴλ ὀνομάζων διὰ τὰ προλεχθέντα
 αὐτοῦ κατορθώματα· τοιοῦτος γάρ ἐστιν ὁ κατὰ ψυχὴν Ἰσραήλ. ἢ ἄλλως διδασκόμενος
 μὴ ἑαυτὸν μόνον φυλάττειν μηδὲ αὐτῷ μόνῳ σπουδάζειν καὶ περὶ μόνου ἑαυτοῦ τὸν
 θεὸν ἱκετεύειν· μετὰ δὲ τὸ κατορθῶσαι καὶ εὖ τὰ καθ’ ἑαυτὸν διαθέσθαι ὑπὲρ τοῦ
 παντὸς λαοῦ τοῦ θεοῦ τὰς παρακλήσεις ἀναπέμπει· ἱκετεύει τε, ἵν’ ὥσπερ ἀνωτέρω
 ἑαυτὸν ἠξίου ῥυσθῆναι ἀπὸ τῶν ἑαυτοῦ θλίψεων, οὕτω καὶ πάντα τὸν τοῦ θεοῦ λαὸν
 κατὰ διάνοιαν Ἰσραὴλ ὀνομαζόμενον.

Τοῦ Δαυιδ . 
 Κρῖνόν με, κύριε, ὅτι ἐγὼ ἐν ἀκακίᾳ μου ἐπορεύθην, 
 καὶ ἐπὶ τῷ κυρίῳ ἐλπίζων οὐ μὴ ἀσθενήσω. 
 
 
 Ἰδίως ἄν τις ἐπὶ τὸν Δαυῒδ ἀναφέρων τοὺς προκειμένους λόγους εἴποι ἂν ἐντυχίαν
 αὐτὸν ποιεῖσθαι πρὸς τὸν θεὸν περὶ τοῦ ἰδίου βίου. τοῦ γὰρ ἱεροῦ Ἀποστόλου
 φήσαντος· πρῶτον πάντων δεῖ ποιεῖσθαι δεήσεις, προσευχάς,
 ἐντεύξεις, εὐχαριστίας · καὶ διελόντος τὰ προλεχθέντα εἰς εἴδη
 τέσσαρα ἡμᾶς προσήκει τὴν διάνοιαν τοῖς ἐν τῇ βίβλῳ τῶν ψαλμῶν ἐμφερομένοις
 ἐφιστᾷν τὸν νοῦν, ἐπισημαινομένους τίνες μὲν αὐτῶν περιέχουσι δεήσεις καὶ τίνες
 προσευχὰς καὶ τίνες ἐντεύξεις καὶ ἐπὶ πᾶσι τίνες εὐχαριστίας· τί τε διαφέρει
 θάτερον θατέρου ἀναλέγεσθαί τε ἀπὸ πάσης τῆς βίβλου τῶν ψαλμῶν τὰ ἰδιώματα τῶν
 εἰρημένων· οἷον τὰς μὲν δεήσεις ἀπὸ τῶν περιεχόντων παρακλήσεις καὶ ἱκετηρίας,
 ἐν αἷς δὲ καὶ ἐξομολογήσεις φέρονται· ὁποῖός ἐστιν ὁ εἰκοστὸς τέταρτος ψαλμὸς
 οὔτε ᾠδὴ οὔτε ψαλμὸς οὔτε ὕμνος οὔτε τι τοιοῦτον, ἀλλ’ ἁπλῶς τῷ Δαυῒδ ἐπιγεγραμμένος. ποροσευχαὶ δέ εἰσιν, ὅσοι ἐν
 τῇ προγραφῇ προσευχῶν ἐπιγράφουσιν· οἷον ὁ ἓξ καὶ δέκατος, καὶ ὁ ὀγδοηκοστὸς
 πέμπτος, καὶ ὀγδοηκοστὸς ἔννατος, καὶ ἑκατοστὸς πρῶτος, καὶ ἑκατοστὸς
 τεσσαρακοστὸς πρῶτος. εὐχαριστίαι δέ εἰσιν οἱ ὁμοίως ἔχοντες τῷ ἑκατοστῷ
 δευτέρῳ, ἐν ᾧ εἴρηται· εὐλόγει ἡ ψυχή μου τὸν κύριον, καὶ
 μὴ ἐπιλανθάνου πάσας τὰς ἀνταποδόσεις αὐτοῦ , καὶ τὰ ἑξῆς. 
 Ἔντευξιν δὲ περιέχει ὁ μετὰ χεῖρας, ἐν ᾧ γέγραπται· κρῖνόν
 με, κύριε, ὅτι ἐγὼ ἐν ἀκακίᾳ μου ἐπορεύθην , καὶ τὰ ἑξῆς. ἐρεῖς οὖν,
 ἐπειδὴ ὄντως ἤρξατο ὁ Δαυίδ , ὡς οἱ θεοφιλεῖς ἄνδρες ἐν τοῖς ἑαυτῶν τοῦ βίου
 κατορθώμασιν εἶχόν τινα πλεονεκτήματα ἐξαίρετα, ἐν οἷς ἕκαστος αὐτῶν ἰδίως
 διαπρεπὴς γέγονεν· οἶον ὡς ἐπὶ παραδείγματος Ἰωσὴφ ἐν σωφροσύνῃ, Ἰὼβ τῇ τῶν
 δεινῶν ὑπομονῇ, Σολομὼν ἐν σοφίᾳ καὶ φρονήσει, Ἀβραὰμ διὰ τῆς πίστεως
 δεδικαιῶσθαι λέγεται, καὶ ἄλλος πάλιν ἐν ἄλλῳ ἀρετῆς ἀγῶνι μεμαρτύρηται
 διαλάμψας. τούτοις οὖν ὁμοίως καὶ ὁ Δαυῒδ ἐξαίρετον ἀρετὴν κτησάμενος
 ἀναγέγραπται τὴν ἀνεξικακίαν, δι’ ἣν καὶ τὸν Σαοὺλ ἤνεγκε μυρία κατ’ αὐτοῦ
 δεδρακότα, ἅπερ πράως καὶ ἀνεξικάκως ὑπομείνας ἀναγέγραπται. ἐπεὶ τοίνυν
 ἐξαίρετος ἦν αὕτη τοῦ Δαυῒδ ἀρετὴ, λέγω δὲ ἡ τῆς πραότητος καὶ ταπεινοφροσύνης
 καὶ ἀνεξικακίας, ταῦτα πάντα ὁμοῦ περιλαβὼν ἀκακίαν 
 αὐτὰ ὠνόμασε· καὶ ὡς ἐν τούτῳ μάλιστα τῷ μέρει κατορθώσας ἐν τῇ πρὸς τὸν θεὸν
 ἐντεύξει φησί· κρῖνόν με, κύριε, ὅτι ἐγὼ ἐν ἀκακίᾳ μου
 ἐπορεύθην . ἐπεὶ δὲ μέγα περὶ ἑαυτοῦ ἀπεφήνατο, ὥσπερ ἐγκαυχησάμενος
 τῷ ἐξαιρέτῳ ἑαυτοῦ κατορθώματι τῆς ἀκακίας ἢ τῆς
 ἁπλότητος, ἐπιλαμβάνεται αὐτὸς ἑαυτοῦ καὶ ἐπιλέγει ἀναγκαίως ἑξῆς· καὶ ἐπὶ τῷ κυρίῳ ἐλπίζων οὐ μὴ ἀσθενήσω . ἀναγκαίως οὖν
 συνέπλεξεν ἑαυτὸν τῇ ἐπὶ τὸν κύριον ἐλπίδι καὶ ἑαυτοῦ κατηγορεῖ ὡς δυναμένου
 σαλευθῆναι καὶ ἐκτραπῆναι καὶ ἐξασθενῆσαι. πλὴν οὐδὲν πείσεσθαι διὰ τὴν εἰς
 θεὸν ἐλπίδα θαρρῶν διεβεβαιοῦτο· ᾔδει γάρ, ὅτι ἡ ἐλπὶς οὐ
 καταισχύνει κατὰ τὸν ἀπόστολον.

Δοκίμασόν με, κύριε, καὶ πείρασόν με, 
 πύρωσον τοὺς νεφρούς μου καὶ τὴν καρδίαν μου. 
 ὅτι τὸ ἔλεός σου κατέναντι τῶν ὀφθαλμῶν μου ἐστίν, 
 καὶ εὐηρέστησα ἐν τῇ ἀληθείᾳ σου. 
 
 
 Οὐχ ὡς ἀλαζονευόμενος οὐδ’ ἐπαιρόμενος ἔλεγε τό· δοκίμασόν
 με, κύριε, καὶ πείρασόν με· πύρωσον τοὺς νεφρούς μου καὶ τὴν καρδίαν
 μου, ἀλλ’ ὡς ἐν εὐχῇ παρακαλῶν ὑπὸ τοῦ θεοῦ καθαρθῆναι διὰ τῆς
 πυρώσεως, εἰ δέοιτο καθάρσεως. παρακαλεῖ τοίνυν δοκιμασθῆναι καὶ πειρασθῆναι
 τὴν προλεχθεῖσαν αὑτοῦ ἀρετήν, καθ’ ἢν διαπρέψας ἀποδέδεικται οὐκ ἐφ’ ἑαυτῷ
 πεποιθώς, ἀλλ’ ἐπὶ τῷ τοῦ θεοῦ ἐλέῳ. οὕτω γοῦν, φησί, διὰ παντὸς σὲ τὸν θεὸν
 καὶ τὸν σὸν ἔλεον πρὸ ὀφθαλμῶν ἔχων πάντα τὸν ἐμαυτοῦ βίον καὶ πάσας μου τὰς
 πράξεις ἐπαιδαγώγουν ὡς εὐαρεστῆσαι ἐν τῇ ἀληθείᾳ σου. οὐ γὰρ μεθ’ ὑποκρίσεως,
 ἀλλ’ ἐν ἀληθείᾳ περιεπάτησα καὶ ἀνεστράφην μόνῳ τῷ
 θεῷ εὐαρεστῆσαι σπουδάζων.

Οὐκ ἐκάθισα μετὰ συνεδρίου ματαιότητος 
 καὶ μετὰ παρανομούντων οὐ μὴ εἰσέλθω· 
 ἐμίσησα ἐκκλησίαν πονηρευομένων 
 καὶ μετὰ ἀσεβῶν οὐ μὴ καθίσω. 
 
 
 Εἴ που τοίνυν συνήρχοντο κατὰ τὸ αὐτὸ ἄνδρες οὐ σπουδαῖοι οὐδ’ ἐπὶ σπουδαίοις
 πράγμασι συνεδρεύοντες, ἐπὶ ματαίοις δὲ καὶ οὐκ ἀναγκαίοις ποιούμενοι τὴν
 σύνοδον· τούτους, φησίν, ἔφευγον ὥστε μὴ συμπεριπλέκεσθαι αὐτῶν τῇ ματαιότητι,
 ὡς καὶ παρὰ τὸν θεῖον νόμον τολμᾷν τινὰ δρᾷν· καὶ τούτους ἔτι μᾶλλον ἔφευγον
 παραιτούμενος τὴν ἅμα αὐτοῖς εἰς τὴν πλάνην εἴσοδον. καὶ εἴ ποτε δὲ ἑώρων
 ἐκκλησιάζοντάς τινας καὶ οὐκ ἐπὶ ματαιότητος 
 συνερχομένους, ἀλλ’ οὐδ’ ἐπὶ παρανόμοις ἔργοις, ἀλλ’ ἐπὶ πονηροῖς καὶ ἀσεβέσι
 δόγμασιν, ἐν ἐκκλησίᾳ δῆθεν συγκροτουμένους, τούτους δὴ μάλιστα παρὰ τοὺς
 προλεχθέντας μίσους ἀξίους ἡγούμην. καὶ ἕτερον δὲ τάγμα παρὰ τὰ προλελεγμένα
 εἰδὼς τὸ τῶν ἀσεβῶν τῶν τὸν θεὸν μὴ εἰδότων εἰδωλολατρείαις καὶ πλάνῃ
 καλινδουμένων ἀνεχώρουν αὐτῶν, ὡς μηδὲ βούλεσθαι αὐτοῖς συγκαθέζεσθαι μηδ’ ἐπὶ
 πολὺ συγχρονίζειν, μὴ ἄρα τις ἐξ αὐτῶν γένοιτό μοι μετάδοσις ἀσεβείας· διὸ
 φημί· καὶ μετὰ ἀσεβῶν οὐ μὴ καθίσω .

Νίψομαι ἐν ἀθώοις τὰς χεῖράς μου 
 καὶ κυκλώσω τὸ θυσιαστήριόν σου, κύριε, 
 τοῦ ἀκοῦσαι φωνὴν αἰνέσεως 
 καὶ διηγήσασθαι πάντα τὰ θαυμάσιά σου. 
 κύριε, ἠγάπησα εὐπρέπειαν οἴκου σου 
 καὶ τόπον σκηνώματος δόξης σου. 
 μὴ συναπολέσῃς μετὰ ἀσεβῶν τὴν ψυχήν μου 
 καὶ μετὰ ἀνδρῶν αἱμάτων τὴν ζωήν μου, 
 ὧν ἐν χερσὶν ἀνομίαι, 
 ἡ δεξιὰ αὐτῶν ἐπλήσθη δώρων. 
 
 
 
 Κυκλῶν σου τὸ θυσιαστήριον ὕμνους ἀνέπεμπον ἀντὶ
 θυσίας καὶ τὴν ἐμὴν φωνὴν ἀκουστὴν ἐποίουν τοῖς πλησιάζουσιν ὥστε πάντας
 ἀκούειν τῆς ἐμῆς φωνῆς αἰνούσης σε τὸν θεὸν καὶ διηγουμένης πάντα τὰ θαυμάσιά
 σου. ἐν γὰρ τοῖς εἰς σὲ ὕμνοις συμπαρελάμβανον τὰς θαυμασίας σου πράξεις, ἃς
 ἐνεδείξω τοῖς ἡμετέροις προπάτορσιν. οὐ μόνον δὲ τὸ θυσιαστήριόν 
 σου ἐκύκλουν , ἀλλὰ καὶ πάντα τὸν οἶκόν σου ἠγάπησα,
 κύριε· καὶ τούτου μάλιστα τὴν εὐπρέπειαν θεωρουμένην ἐν εὐσεβέσι δόγμασι καὶ
 λόγοις ἔν τε τοῖς θεοπνεύστοις ἀναγνώσμασιν. εὐπρέπεια δὲ εἴη τοῦ οἴκου τοῦ
 θεοῦ καὶ ὁ τῶν συνερχομένων κόσμος ὅ τε βίος ὁ ἀνεπίληπτος καὶ τὸ κόσμιον τοῦ
 πλήθους καὶ ἡ ὁμοφροσύνη τῶν συνερχομένων. 
 Ἀλλ’ ἐπεὶ καὶ αὐτὸ ἔδαφος δι’ ὑπερβολὴν τῆς πρὸς θεὸν ἀγάπης ἀγαπητὸν τυγχάνει
 ταῖς φιλοθέοις ψυχαῖς ἕτερον ὂν παρὰ τὴν ἀποδοθεῖσαν ἡμῖν εὐπρέπειαν τοῦ οἴκου
 τοῦ θεοῦ, εἰκότως ἐπιλέγει· καὶ τόπον σκηνώματος δόξης σου.

Ἐγὼ δὲ ἐν ἀκακίᾳ μου ἐπορεύθην· 
 λύτρωσαί με, κύριε, καὶ ἐλέησόν με. 
 ὁ ποῦς μου ἔστη ἐν εὐθύτητι, 
 ἐν ἐκκλησίαις εὐλογήσω σε, κύριε. 
 
 
 Ἐπεὶ τοίνυν ᾧ μέτρῳ μετροῦμεν ἀντιμετρηθήσεται ἡμῖν, καὶ ἐν ᾧ κρίματι κρίνομεν,
 κριθησόμεθα, διὰ τοῦτο συνεχῶς τὴν ἀκακίαν 
 προβάλλεται, τουτέστι τὴν ἀμνηστίαν κακῶν καὶ τὴν πρὸς τοὺς εἰς αὐτὸν
 ἡμαρτηκότας ἀνεξικακίαν, ὡς ἂν καὶ αὐτὸς τῆς ἴσης παρὰ τοῦ θεοῦ τύχοι ἀμνηστίας
 ἐπὶ τῷ συμβεβηκότι αὐτῷ σφάλματι. καὶ ταῦτα ἱκετεύσας ἐπιθειάζει τῷ ἁγίῳ καὶ
 προφητικῷ πνεύματι λέγων ἑξῆς· ὁ ποῦς μου ἔστη ἐν εὐθύτητι,
 ἐν ἐκκλησίαις εὐλογήσω σε, κύριε . προφητεύει γάρ, ὅτι, εἰ καί ποτε
 γέγονεν ἐν τοῖς ποσὶν αὐτοῦ σάλος καὶ κλόνος καὶ κίνησις, ἀλλ’ οὐ πεσεῖται ἐπὶ
 τούτοις, στήσεται δὲ ἐν εὐθύτητι μέλλων ἐν ἐκκλησίαις εὐλογεῖν τὸν θεὸν τὴν διὰ
 πασῶν τῶν ἐκκλησιῶν τοῦ θεοῦ μνήμην ἑαυτοῦ προαναφωνήσας· εἰς ἔτι γοῦν καὶ
 σήμερον καθ’ ὅλης τῆς οἰκουμένης ἐν ταῖς Χριστοῦ ἐκκλησίαις ὁ Δαυὶδ εὐλογεῖ τὸν
 κύριον.

Τοῦ Δαυιδ , πρὸ τοῦ χρισθῆναι. 
 κύριος φωτισμός μου καὶ σωτήρ μου, τίνα φοβηθήσομαι; 
 κύριος ὑπερασπιστὴς τῆς ζωῆς μου, ἀπὸ τίνος δειλιάσω; 
 ἐν τῷ ἐγγίζειν ἐπ’ ἐμὲ κακοῦντας εἰς τοῦ φαγεῖν τὰς σάρκας μου 
 οἱ θλίβοντές με καὶ οἱ ἐχθροὶ μου αὐτοὶ ἠσθένησαν καὶ ἔπεσαν. 
 
 
 Καὶ διὰ τοῦτο τί διδάσκει τὸ πνεῦμα τὸ προφητικόν; ὅπως προσήκει τὸν τῷ θεῷ
 ἀνακείμενον εὐχαριστεῖν αὐτῷ καὶ ὁποῖα παρὰ τοῦ θεοῦ αἰτεῖν. περιέχει δὲ ὁ
 λόγος εὐχαριστίαν. εἰκότως τοίνυν οὔτε ψαλμὸς οὔτε ᾠδὴ οὔτε τι τῶν παραπλησίων
 ἐπιγέγραπται· κύριος φωτισμός μου καὶ σωτήρ μου, τίνα φοβηθήσομαι; ὁ μὲν τὴν
 ψυχὴν ἐν νυκτὶ καὶ σκότῳ καλινδούμενος οὐκ εἰδώς, ὅποι φέρεται καὶ ὅπως
 προσκόπτει, μυρία κακὰ φοβηθήσεται, ὡς ἂν παντελῶς ἐπισπώμενος· ὅθεν πάντα
 φόβον ὑπιδόμενος καταπτήσσει καὶ τῆς εἰς τὸν θεὸν ὁμολογίας ἔξαρνος γίνεται. ὁ
 δὲ τῆς ψυχῆς τοὺς ὀφθαλμοὺς ὑπὸ τῆς κυρίου ἐλλάμψεως φωτισθεὶς πρῶτον μὲν
 ἁπάντων αὐτὸν τὸν αὐτοῦ πρόμαχον καὶ σωτῆρα, ὁπόσος τίς ἐστι, θεωρεῖ· εἶτ’ ἔργῳ
 παραλαβών, ὡς ὁ τῶν ἁπάντων δεσπότης καὶ κύριος, θυρεὸς αὐτοῦ καὶ ὅπλον ἄμαχον
 καὶ ὑπερασπιστὴς καθέστηκεν, ἀτρεμὴς γίνεται, καὶ
 ἅτε τοὺς ὀφθαλμοὺς τῆς ψυχῆς ἀτρεμεῖς ἔχων καὶ πεφωτισμένους πάντας τοὺς ἑαυτοῦ
 ἐχθρούς, εἴτε τοὺς τὸν θεὸν ἀγνοοῦντας ἀνθρώπους, εἴτε τὰς ἀοράτους καὶ πονηρὰς
 δυνάμεις ἐρήμους ὁρᾷ τοῦ τοσούτου σωτῆρος καὶ βοηθοῦ, καὶ ὡς ἤδη πεπτωκότας
 θεωρεῖ· διὸ πάσης αὐτῶν τῆς ἐπιβουλῆς καταγελᾷ θαρσῶν τῷ ἑαυτοῦ ὑπερμάχῳ· διό
 φησιν· εἰ μὲν μή μοι ὁ τοσοῦτος παρῆν βοηθὸς φωτίζων μου τὴν ψυχὴν καὶ
 ὑπερασπίζων μου τῆς ζωῆς, εἰκότως ἐφοβήθην ἂν τὰς ἀρχὰς καὶ τὰς ἐξουσίας καὶ
 τοὺς κοσμοκράτορας τοῦ σκότους τούτου καὶ τὰ πνευματικὰ τῆς πονηρίας τούς τε
 ὑπὸ τούτων ἐνεργουμένους καὶ κατὰ τῶν τοῦ θεοῦ ἀθλητῶν ἐπανισταμένους. ἱκανοὶ
 γὰρ ἦσαν οὗτοι θορυβῆσαι τὴν ψυχήν μου μὴ πεφωτισμένην· ἐπεὶ δὲ αὐτὸς ὁ τῶν
 ὅλων δεσπότης, ὁ τοῦ θεοῦ υἱός, φωτισμὸς τυγχάνει,
 ὁ αὐτὸς δὲ καὶ σωτήρ μου ἐστίν, εἰκότως φήσαιμ’ ἄν· τίνα φοβηθήσομαι; οὐδένα
 γὰρ ἐπιστραφήσομαι τῶν τοσούτων ἐχθρῶν οὐδὲ ἀπό τινος τούτων δειλιάσω θαρσῶν τῷ
 ὑπερασπιστῇ τῆς ζωῆς μου . πάλιν δ’ ἐνταῦθα
 τηρήσεις, ὡς τὸ σωτήρ μου ἐν τῷ Ἑβραϊκῷ τὸ ὄνομα τοῦ σωτῆρος ἡμῶν Ἰησοῦ Χριστοῦ
 αὐτοῖς χαρακτῆρσιν Ἑβραϊκοῖς περιέχει, ἐν οἷς ἄν τις τὸν Ἰησοῦν γράψειεν. ὁ δὲ
 ταῦτα λέγων διδάσκει ὁποίου πειραθεὶς τοῦ ἑαυτοῦ σωτῆρος τῆς τῶν ἐχθρῶν
 ἐπιβουλῆς κατεγέλασε· διό φησιν· ἐν τῷ ἐγγίζειν ἐπ’ ἐμὲ κακοῦντας, τοῦ φαγεῖν
 τὰς σάρκας μου, οἱ θλίβοντες καὶ οἱ ἐχθροί μου, αὐτοὶ ἠσθένησαν καὶ ἔπεσαν. οἱ
 μὲν ἐπίεσάν μοι θηρίων ἀτιθάσσων δίκην μονονουχὶ καταπιεῖν με βουλόμενοι καὶ
 αὐτάς μου καταμασήσασθαι τὰς σάρκας. διὸ λέλεκται παρὰ τῷ Συμμάχῳ· ἐν τῷ
 ἐγγίζειν ἐπ’ ἐμὲ κακούργους εἰς τὸ καταφαγεῖν τὰς σάρκας μου. ἀλλ’ οἱ ταῦτα
 κατ’ ἐμοῦ διανοηθέντες καὶ ἤδη πλησίον γενόμενοι τῶν ἐμῶν σαρκῶν, οὐκ οἶδ’
 ὅπως, ἅπερ πρᾶξαι κατ’ ἐμοῦ διανενόηντο, ταῦτα πεπόνθασιν· αὐτοὶ γάρ, φησίν,
 ἠσθένησαν καὶ ἔπεσαν οὐδὲν ἐμοῦ κατ’ αὐτῶν ἐνηργηκότος· ἀλλὰ δηλαδὴ τοῦ ἐμοῦ
 φωτὸς καὶ τοῦ ἐμοῦ σωτῆρος ἀπορρήτῳ καὶ θεϊκῇ δυνάμει κατ’ αὐτῶν στρατευσαμένου
 καὶ καταβαλόντος αὐτούς, ἵν’ ἐγώ τε ῥυσθείην τῆς αὐτῶν ἐπιβουλῆς καὶ μηδὲν
 βλαβείην, αὐτοί τε ὠφεληθεῖεν τῆς ἑαυτῶν κακίας ἐξασθενήσαντες, κερδάναντες τῷ
 μὴ τὴν ἑαυτῶν αὐξῆσαι μοχθηρίαν διὰ τῆς κατ’ ἐμοῦ βλάβης.

Μίαν ᾐτησάμην παρὰ κυρίου, ταύτην ἐκζητήσω· 
 τοῦ κατοικεῖν με ἐν οἴκῳ κυρίου πάσας τὰς ἡμέρας τῆς ζωῆς μου, 
 τοῦ θεωρεῖν με τὴν τερπνότητα κυρίου 
 καὶ ἐπισκέπτεσθαι τὸν ναὸν αὐτοῦ. 
 ὅτι ἔκρυψέν με ἐν σκηνῇ ἐν ἡμέρᾳ κακῶν μου· 
 ἐσκέπασέν με ἐν ἀποκρύφῳ τῆς σκηνῆς αὐτοῦ, 
 ἐν πέτρᾳ ὕψωσέν με. 
 
 
 Κάλλος κυρίου καὶ εὐπρέπεια καὶ τερπνότης ἐν τῷ οἴκῳ τοῦ θεοῦ θεωρεῖται, δηλαδὴ
 ἐν τῇ ἐκκλησίᾳ αὐτοῦ, διὰ τῶν θεοπνεύστων καὶ ἱερῶν μαθημάτων, ἐν οἷς τὸ
 ἀληθινὸν τοῦ λόγου κάλλος καὶ ἡ ἀληθὴς εὐπρέπεια, ᾗ καὶ αὐτὸς ἐπιτέρπεται ὁ
 θεὸς καὶ ἐμπολιτεύεται. οὐκ ἂν δὲ ἁμάρτοις εὐπρέπειαν λέγων καὶ τὸν σώφρονα καὶ
 σεμνὸν βίον καὶ πᾶσαν τὴν ἐνάρετον πολιτείαν τῶν ἐν θεοσεβείᾳ διαπρεπόντων. ὅτι
 ἔκρυψέ με ἐν σκηνῇ· ἐν ἡμέρᾳ κακῶν ἐσκέπασέ με ἐν ἀποκρύφῳ τῆς σκηνῆς αὐτοῦ. ἐν
 πέτρᾳ ὕψωσέ με. ταῦτά μοι πάντα παρέσχεν ὁ σωτήρ μου ἐν τῷ ἐγγίζειν ἐπ’ ἐμὲ
 κακοῦντας, τοῦ φαγεῖν τὰς σάρκας μου. οἱ μὲν γὰρ ἠσθένουν καὶ ἔπιπτον· ἐγὼ δὲ
 ὑπὸ τῆς αὐτοῦ δεξιᾶς ἐκρυπτόμην ἐν σκηνῇ κατοικῶν διὰ τὸ ἐν ἐρημίαις τὰς
 διατριβὰς ποιεῖσθαι, καὶ μὴ ἔχειν τότε τὸν οἶκον τοῦ θεοῦ μηδὲ τὸν ναὸν αὐτοῦ.
 ἀλλὰ καὶ ἐσκέπασέ με ἐν τῇ τῶν κακῶν ἡμέρᾳ,
 τουτέστιν ἐν καιρῷ τῶν διωγμῶν καὶ τῶν πειρατηρίων· οὐκ ἀλλαχοῦ που, ἀλλ’ ἐν τῷ
 ἀποκρύφῳ τῆς σκηνῆς αὐτοῦ. νοήσεις δὲ τὸ λελεγμένον ἀπὸ τῶν παρὰ Μωϋσεῖ περὶ
 τῆς σκηνῆς ἀναγεγραμμένων καὶ περὶ τῶν ἐσωτάτω τῆς σκηνῆς τῶν τοῖς πᾶσιν
 ἀβάτων, ἅπερ ἐκάλουν ἅγια ἁγίων. ταῦτα γὰρ ἦν τὰ ἀπόκρυφα τῆς σκηνῆς. οὕτω
 τοίνυν καὶ ἐν τῷ καιρῷ τῶν πειρατηρίων αὐτὸς ἐμὸς κύριος καὶ σωτὴρ ἐσκέπασε καὶ ἀπέκρυψέ με ἐν τῷ ἐσωτάτῳ τῆς αὑτοῦ σκηνῆς · οὐ πάντως ἐν τόπῳ τοίῳ δὴ καταστήσας,
 ἀλλ’ ἐν ψυχῆς καταστάσει ἡγιασμένῃ καὶ τῆς τῶν πολλῶν κοινότητος
 ἀποκεχωρισμένῃ. καὶ ταῦτα, φησί, περὶ ἐμὲ ἐγίνετο μέχρι καιροῦ τῆς τῶν κακῶν
 ἡμέρας κατὰ τὸ λελεγμένον ἐν ἑτέροις· βάδιζε, ὁ λαός μου, εἴσελθε εἰς τὰ ταμεῖά
 σου, ἀπόκλεισον τὴν θύραν σου, ἀποκρύβηθι μικρὸν ὅσον, ἕως ἂν παρέλθῃ ἡ ὀργὴ
 κυρίου. ἀλλ’ οὐκ εἰς τὸ παντελὲς κρύπτεσθαί με βουληθεὶς οὐδ’ ἐν τῷ ἀποκρύφῳ
 τῆς σκηνῆς αὐτοῦ λανθάνειν, καὶ μόνον ὠφελεῖσθαι, χρήσιμον δὲ καὶ ἕτερον
 καταστῆναι κρίνας ἐπὶ τέλει τῆς τῶν κακῶν ἡμέρας ἐν πέτρᾳ ὕψωσέ με. ἡ πέτρα δὲ
 ἦν, φησὶν ὁ ἀπόστολος, ὁ Χριστός. ἐν γὰρ τῷ αὑτοῦ λόγῳ καὶ τῇ αὑτοῦ σοφίᾳ καὶ
 τῇ δυνάμει τῇ σωτηρίῳ ὕψωσέ με ὁ πάλαι ἀποκρύψας ἐν τῇ σκηνῇ αὐτοῦ καὶ σκεπάσας
 ἐν ἀποκρύφῳ τῆς σκηνῆς αὐτοῦ ἐν ἡμέρᾳ κακῶν. παραγαγὼν γὰρ τὰ κακὰ καὶ τὸν
 καιρὸν τῶν ἐχθρῶν καὶ τῶν θλιβόντων με πολεμίων εἰς εὔδιον καὶ εἰρηναῖον λιμένα
 κατέστησεν ἀγαγών τε εἰς τὸ ἐμφανὲς τὸν πάλαι κρυπταζόμενον, μετέωρον ἐπῆρε καὶ
 ὑψηλὸν ἔστησεν, ὡς πᾶσιν ὁρᾶσθαι καὶ παρὰ τοῖς πᾶσι δοξάζεσθαι ἡδρασμένον καὶ
 τεθεμελιωμένον ἐν τῇ ἀρραγεῖ καὶ ἀσφαλεστάτῃ αὐτοῦ πέτρᾳ.

Καὶ νῦν ἰδοὺ ὕψωσεν τὴν κεφαλήν μου ἐπ’ ἐχθρούς μου· 
 ἐκύκλωσα καὶ ἔθυσα ἐν τῇ σκηνῇ αὐτοῦ θυσίαν ἀλαλαγμοῦ, 
 ᾄσομαι καὶ ψαλῶ τῷ κυρίῳ. 
 
 
 Νοήσεις ἐπιστήσας ὅπως εἴρηται παρὰ τῷ ἀποστόλῳ τό· ἕως οὗ τὸ σήμερον καλεῖται.
 οὕτω γὰρ ἐρεῖς καὶ ἐπὶ τοῦ παρόντος τὸ διαρκὲς τοῦ χρόνου σημαίνεσθαι. ὁ γὰρ
 τοῦ θεοῦ ἄνθρωπος, τὰ νικητήρια κατὰ τῶν ἐχθρῶν εἰληφὼς, ἀεὶ τῆς τῶν ἐχθρῶν
 κεφαλῆς ἀνώτερος γίνεται· οὕτως καὶ αὐτὸς ὁ Δαυῒδ μέχρι τοῦ παρόντος χρόνου
 ἐπαίρεται καὶ ὑψοῦται καθ’ ὅλης τῆς οἰκουμένης ᾀδόμενος καὶ βοώμενος παρὰ πᾶσι
 τοῖς ἔθνεσι, καὶ ὕψωταί γε ἀληθῶς ἡ κεφαλὴ αὐτοῦ ἐπὶ τοὺς πάλαι γενομένους
 αὐτοῦ ἐχθροὺς τὰς ἀοράτους δυνάμεις. ὁ δὲ τοῦ θεοῦ ἄνθρωπος, τοῦτον ὑψωθεὶς τὸν
 τρόπον οὐκ ἀργίᾳ ἑαυτὸν δίδωσιν οὐδὲ ἀπραξίᾳ, πλείονα δὲ σπουδὴν περὶ τὴν τοῦ
 θεοῦ λατρείαν εἰσφέρει. διὸ ἐπιλέγει· ἐκύκλωσα καὶ ἔθυσα ἐν τῇ σκηνῇ αὐτοῦ
 θυσίαν ἀλαλαγμοῦ. αὗται δὲ ἦσαν αἱ διὰ φωνῆς καὶ θεολογίας ὕμνων τε καὶ
 εὐχαριστίας ἀναπεμπόμεναι. ἐν μὲν οὖν τῷ πρὸ τούτου ψαλμῷ μελλητικῶς ἐδιδάσκετο
 λέγειν ὁ τὰ θεῖα παιδευόμενος· νίψομαι ἐν ἀθώοις τὰς χεῖράς μου, καὶ κυκλώσω τὸ
 θυσιαστήριόν σου, κύριε· ἐνταῦθα δὲ ὡς ἤδη προκύψας καὶ τυχὼν τῆς εὐχῆς τὸ
 ἀποτέλεσμα τῆς ἐπαγγελίας, ἐπάγει λέγων· ἐκύκλωσα καὶ ἔθυσα ἐν τῇ σκηνῇ αὐτοῦ
 θυσίαν ἀλαλαγμοῦ· καὶ ἐν μὲν τοῖς ἔμπροσθεν ἐλέγετο· τοῦ ἀκοῦσαι φωνὴν
 αἰνέσεως· ἐνταῦθα δέ· ᾄσω καὶ ψαλῶ τῷ κυρίῳ.

Σοὶ εἶπεν ἡ καρδία μου· ἐζήτησέ σε τὸ πρόσωπόν μου· 
 τὸ πρόσωπόν σου, κύριε, ζητήσω. 
 μὴ ἀποστρέψῃς τὸ πρόσωπόν σου ἀπ’ ἐμοῦ· 
 μὴ ἐκκλίνῃς ἐν ὀργῇ ἀπὸ τοῦ δούλου σου· 
 βοηθός μου γενοῦ, μὴ ἀποσκορακίσῃς με 
 καὶ μὴ ἐγκαταλίπῃς με, ὁ θεὸς ὁ σωτήρ μου. 
 
 
 Ἀντὶ δὲ τοῦ σοὶ εἶπεν ἡ καρδία μου, ἐζήτησέ σε τὸ πρόσωπόν μου, ὁ Σύμμαχος 
 σαφέστερον ἐξέδωκεν εἰπών· σοὶ προσελάλει ἡ καρδία μου· σὲ ἐζήτει τὸ πρόσωπόν
 μου. τὸ γὰρ τῆς ψυχῆς πρόσωπον τὴν ἁρμόττουσαν θέαν ἐπόθει. τούτου δὲ καὶ
 Μωϋσῆς ποτε τυχεῖν ἠξίου λέγων τῷ θεῷ· ἰδοὺ εὕρηκα χάριν ἐνώπιόν σου· ἐμφάνισόν
 μοι σεαυτόν· γνωστῶς ἴδω σε· ὅπως ἀνακεκαλυμμένῳ προσώπῳ τὴν δόξαν κυρίου
 κατοπτρίζοιτο, διό φησι· τὸ πρόσωπόν σου, κύριε, ζητήσω· μὴ
 ἀποστρέψῃς τὸ πρόσωπόν σου ἀπ’ ἐμοῦ . εἰ γὰρ εἰς ἄκρον τελειότης καὶ
 ἡ κατὰ θεὸν ὑστάτη προκοπὴ αὕτη ἂν γένοιτο ἡ ἐπὶ τὸ πρόσωπον ἄγουσα τοῦ θεοῦ ὡς
 παρεστάναι αὐτῷ καὶ τῶν μαρμαρυγῶν τῆς αὐτοῦ θεότητος ἀπολαύειν. εἰδὼς δέ, ὅτι
 πολλάκις ὁ θεὸς ἀπὸ τῶν μὴ χωρούντων τὸ αὐτοῦ πρόσωπον μηδὲ ἐξιὼν αὐτοῦ ὄντων
 ἀποστρέφει ἑαυτὸν τὰ νῶτα ἑαυτοῦ δεικνύς, ὥσπερ οὖν τῷ Μωϋσεῖ ἔλεγεν· ὄψει τὰ
 ὀπίσω μου, τὸ δὲ πρόσωπόν μου οὐκ ὀφθήσεταί σοι· ἵν’ οὖν μὴ τοῦτο πάθοι ὁ διὰ
 τῶν προκειμένων δηλούμενος ἱκετεύει καὶ δέεται λέγων· μὴ ἀποστρέψῃς τὸ πρόσωπόν
 σου ἀπ’ ἐμοῦ· μὴ ἐκκλίνῃς ἐν ὀργῇ ἀπὸ τοῦ δούλου σου. βοηθός μου γενοῦ, μὴ
 ἀποσκορακίσῃς με, καὶ μὴ ἐγκαταλίπῃς με, ὁ θεὸς ὁ σωτήρ μου. ὅτι ὁ πατήρ μου
 καὶ ἡ μήτηρ μου ἐγκατέλιπέ με· ὁ δὲ κύριος προσελάβετό μου. μὴ ὅτι τοιαῦτα
 τετόλμηκα, ἀποστράφῃς με τὸν δοῦλόν σου. οὐ γὰρ ἐφεῖται ἀνθρώπῳ σάρκα
 περιβεβλημένῳ τῶν τοιούτων ἀξιοῦσθαι· διὸ ἔλεγες τῷ Μωϋσεῖ· οὐδεὶς ὄψεται τὸ
 πρόσωπόν μου, καὶ ζήσεται. ἀδυνατεῖ γὰρ ἡ θνητὴ ζωὴ πρὸς τὴν θέαν τοῦ προσώπου
 σου· διὸ μᾶλλον βοηθός μου γενοῦ πρὸς τὸ τυχεῖν τῶν ᾐτημένων. μὴ ἀποσκορακίσῃς με· ἀνθ’ οὗ ὁ Σύμμαχος · μὴ ἀπορρίψῃς
 με ἐξέδωκεν· ὁ δὲ Ἀκύλας · μὴ ἐάσῃς με. εἶτ’ ἐπιλέγει· καὶ
 μὴ ἐγκαταλείπῃς με, ὁ θεὸς ὁ σωτήρ μου . σοῦ γὰρ ἀντιλαμβανομένου καὶ
 δεξιὰν ὀρέγοντος πάντων ἐλπὶς τυχεῖν τῶν ἀγαθῶν, ἐπεὶ μηδεὶς ἕτερός μοι πάρεστι
 βοηθός· τῶν γὰρ ἐν ἀνθρώποις ἀναγκῶν οὐδεὶς ἂν γένοιτο πατρὸς καὶ μητρὸς μᾶλλον
 προσφιλής· οὗτοι δὲ αὐτοὶ καταλελοίπασί με διὰ τὸ πάντων αὐτῶν ἀνακεχωρηκέναι
 καὶ σοὶ μόνῳ σχολάζειν τῷ θεῷ ὅθεν καὶ χάριν ὁμολογῶ, ὅτι πάντων ἔρημος καὶ
 ταλειφθεὶς ὑπὸ σοῦ προσελήφθην.

Νομοθέτησόν με, κύριε, τῇ ὁδῷ σου 
 καὶ ὁδήγησόν με ἐν τρίβῳ εὐθείᾳ ἕνεκα τῶν ἐχθρῶν μου. 
 μὴ παραδῷς με εἰς ψυχὰς θλιβόντων με, 
 ὅτι ἐπανέστησάν μοι μάρτυρες ἄδικοι, 
 καὶ ἐψεύσατο ἡ ἀδικία ἑαυτῇ. 
 
 
 Πολλάκις περὶ ἑαυτοῦ ὁ θεῖος ἀπόστολος διδάξας καὶ εἰπών· οὐδὲν γὰρ ὑστέρηκα
 τῶν ὑπὲρ λίαν ἀποστόλων· τούτοις ἐπῆγε λέγων· οὐχ ὅτι ἤδη ἔλαβον ἢ ἤδη
 τετελείωμαι· διώκω δὲ εἰ καὶ καταλάβω· καὶ πάλιν ἀλλαχοῦ· ὑπωπιάζω μου τὸ σῶμα,
 καὶ δουλαγωγῶ· μήπως ἄλλοις κηρύξας, αὐτὸς ἀδόκιμος γένωμαι. ὅσον μὲν γὰρ ὡς
 πρὸς ἀνθρώπων σύγκρισιν, συνῄδει ἑαυτῷ προκεκοφότι καὶ τὴν ἐν ἀνθρώποις
 τελειότητα ἀνειληφότι· ὅσον δὲ ἐπὶ τῷ ἀληθεῖ, ἐν πολλοῖς ἑαυτῶν ὑστερεῖν
 ἐγίνωσκεν ἀτελῆ τε εἶναι ἑαυτὸν διὰ τοῦθ’ ὡμολόγει. ταύτῃ μοι δοκεῖ τῇ διανοίᾳ
 καὶ ὁ τὰ προκείμενα διεξελθὼν περὶ μὲν τῶν παρῳχηκότων τὴν πρέπουσαν
 εὐχαριστίαν ἀποδεδωκέναι τῷ θεῷ, οἷα δὲ ἄνθρωπος τὸν ὄλισθον τῆς ἀνθρωπίνης
 ἀσθενείας ὑφορᾶσθαι. διὸ περὶ τοῦ μέλλοντος χρόνου παρεκάλει τὸν θεόν, ὅπως
 αὐτὸς αὐτῷ γένοιτο νομοθέτης. οὐ γὰρ ἀπαρκεῖ μοι, φησί, τὰ παρὰ Μωϋσεῖ νόμιμα·
 δικαίοις γὰρ ὁ νόμος ἐκεῖνος οὐ νενομοθέτητο, ἀλλ’ ἀνόμοις καὶ ἀνυποτάκτοις,
 ἀσεβέσι καὶ ἁμαρτωλοῖς καὶ τοῖς παραπλησίοις. τούτοις γὰρ ὁ Μωϋσῆς ἐνομοθέτει
 κατὰ τὴν σκληροκαρδίαν αὐτῶν διαταττόμενος. ἐγὼ δέ, φησίν, οὐ τῇ Μωϋσέως
 νομοθεσίᾳ ὑποβέβληκα ἐμαυτόν. διὸ οὐδὲ τὴν διὰ ζώων σφαγῆς θυσίαν ἐπηγγειλάμην,
 ἀλλὰ θυσίαν ἀλαλαγμοῦ καινότερον τρόπον ἢ κατὰ τὰ Μωϋσέως νόμιμα. διόπερ ἀξιῶ
 καινῆς νομοθεσίας παρὰ σοῦ τυχεῖν. αὐτὸς οὖν τὴν σὴν ὁδὸν ἐπίδειξόν μοι· ἢ
 φώτισον κατὰ τὸν Ἀκύλαν . μὴ μόνον δὲ ὑποδείξῃς μηδὲ νομοθετήσῃς μοι, ὦ κύριε,
 ἀλλὰ καὶ ὁδήγησόν με ἐν τρίβῳ εὐθείᾳ, πρὸς τὸ μὴ προσκόψαι πρὸς λίθον τὸν πόδα
 μου, ἕνεκεν τῶν ἐχθρῶν μου. μὴ παραδῷς με εἰς ψυχὰς θλιβόντων με. δι’ ὁμαλῆς
 γὰρ ὁδοῦ καὶ εἰρηνικῆς ὅπως διαγάγῃς με ἀξιῶ τὸν τῆς ζωῆς μου χρόνον. οὐ γὰρ
 μόνον πολέμιοι τυγχάνουσιν, ἀλλὰ καὶ συκοφάνται ἄδικοι καὶ ψευδομάρτυρες καὶ
 πάντα τὰ ἐχθρῶν πράττοντες. τότε δὲ ἀληθῶς ἑαυτῇ ψεύδεται ἡ ἀδικία, ὅταν μὴ
 κατὰ πραγμάτων φέρηται μηδὲ κατισχύῃ τῶν ψευδομαρτυρουμένων.

Πιστεύω τοῦ ἰδεῖν τὰ ἀγαθὰ κυρίου ἐν γῇ ζώντων. 
 
 
 Μήποτε δὲ καὶ ἐπὶ τὴν ἀνωτέρω αἴτησιν ἀναπέμπει· ἀγαθὰ κυρίου λέγων τὸ ἀνωτέρω
 εἰρημένον πρόσωπον αὐτοῦ, περὶ οὗ ἔφασκε· τὸ πρόσωπόν σου, κύριε, ζητήσω. μὴ
 ἀποστρέψῃς τὸ πρόσωπόν σου ἀπ’ ἐμοῦ. διὸ κατὰ τὸν Ἀκύλαν εἴρηται· ἐπίστευσα τοῦ
 ἰδεῖν ἐν ἀγαθῷ κυρίου· κατὰ δὲ τὸν Σύμμαχον · ἐπίστευον ἰδεῖν τὴν ἀγαθοσύνην
 κυρίου. ἀλλ’ ὄψεταί γε τοῦ κυρίου τὸ πρόσωπον καὶ τὰ ἀγαθὰ κυρίου, οὐκ ἐν τῷ
 περιγείῳ τόπῳ, ἀλλ’ οὐδὲ ἐν τῷ τῶν θνητῶν χωρίῳ, ἀλλ’ ἐν γῇ ζώντων, ἣν καὶ ὁ
 σωτὴρ ἐπηγγείλατο λέγων· μακάριοι οἱ πραεῖς, ὅτι αὐτοὶ κληρονομήσουσι τὴν γῆν.

Τοῦ Δαυιδ . 
 Πρὸς σέ, κύριε, ἐκέκραξα, 
 ὁ θεός μου, μὴ παρασιωπήσῃς ἀπ’ ἐμοῦ, 
 μήποτε παρασιωπήσῃς ἀπ’ ἐμοῦ 
 καὶ ὁμοιωθήσομαι τοῖς καταβαίνουσιν εἰς λάκκον. 
 
 
 Οὐκ ἐπιλελησμένοι τῶν ἔμπροσθεν ἡμῖν λελεγμένων περὶ τῶν ἄνευ τινὸς προσθήκης
 ἐπιγεγραμμένων τῷ Δαυῒδ ἢ τοῦ Δαυῒδ προσθήσομεν
 ἐκείνοις ἐπὶ τοῦ παρόντος τὴν εἰς ἡμᾶς ἐλθοῦσαν παράδοσιν. φασὶ τοίνυν Ἑβραίων
 παῖδες ἐπὶ τῶν τοιαύτην ἐχόντων γραφὴν δεῖν ἀνατρέχειν ἐπὶ τοὺς ἀνωτέρω καὶ
 σκοπεῖν, ὁποῖος ἦν ὁ ἐν ἀρχῇ προτεταγμένος ψαλμὸς τῶν μετὰ ταῦτα ἤτοι παντελῶς
 ἀνεπιγράφων ἢ τῷ Δαυῒδ ἐπιγεγραμμένων καὶ μαθόντες ἐξ ἐκείνου τὴν προγραφὴν
 ἐφαρμόζειν αὐτῇ καὶ τῶν μετὰ ταῦτα συνημμένων τὴν διάνοιαν. ὁ μὲν οὖν μετὰ
 χεῖρας κζʹ ὢν ταύτην ἔχει τὴν προγραφήν, καὶ ὁ κϛʹ καὶ ὁ κεʹ καὶ ὁ κδʹ· ἀλλ’ ὁ
 κγʹ ψαλμὸς ἦν τῷ Δαυιδ , ὁμοίως δὲ καὶ ὁ κβʹ. οὐκοῦν ἀκόλουθόν ἐστι κατὰ τὴν
 Ἑβραϊκὴν παράδοσιν καὶ τοὺς ἐφεξῆς πάντας ψαλμοὺς εἶναι ὑπολαμβάνειν ὡς κατὰ
 τοῦτον τὸν λόγον καὶ τὸν μετὰ χεῖρας ἡγεῖσθαι εἶναι ψαλμὸν περιέχοντα δέησιν.
 τοῦτο γὰρ παρίστησιν αὐτὸς προϊὼν καὶ λέγων· εἰσάκουσον τῆς φωνῆς τῆς δεήσεώς
 μου ἐν τῷ δέεσθαί με πρὸς σέ. τίνα δὲ διάνοιαν περιέχει ὁ τῆς δεήσεως λόγος,
 φέρε κατανοήσωμεν. βοᾷν φησὶ πρὸς κύριον ἐπικαλεῖσθαί τε αὐτὸν ὡς ἴδιον αὐτοῦ
 θεόν. σὺ γάρ, φησίν, ὁ καταξιώσας ἐμὸς χρηματίσαι θεός, καθ’ ἣν περιποιῆσαι
 πρὸς τοὺς ἁγίους ἐπαγγελίαν εἰπών· καὶ ἔσομαι αὐτῶν θεός, καὶ αὐτοὶ ἔσονταί μοι
 λαός. παράδεξαί μου τὴν δέησιν. καὶ μὴ παρασιωπήσῃς ἀπ’ ἐμοῦ, μήποτε
 παρασιωπήσῃς ἀπ’ ἐμοῦ, καὶ ὁμοιωθήσομαι τοῖς καταβαίνουσιν εἰς λάκκον. ταῦτα δ’
 ἔφασκεν ἐν ἀγωνίᾳ καθεστώς, μή πη ἄρα τοῖς μετὰ τὴν ἀνάλυσιν τοῦ θνητοῦ βίου
 καταβαίνουσιν εἰς τὸν τοῦ θανάτου λάκκον παρομοιωθείη. εἰ γὰρ τὰ μάλιστα ἐν τῷ
 πρὸ τούτου ἔλεγε ψαλμῷ· πιστεύω τοῦ ἰδεῖν τὰ ἀγαθὰ κυρίου ἐν γῇ ζώντων· ἀλλ’
 ὅμως ὡς ἄνθρωπος ἔτι σάρκα περικείμενος ἠγωνία διὰ τὸ σαθρὸν καὶ εὐμετάβολον
 τοῦ βίου. ἐπεὶ καὶ ὁ ἀπόστολος ἠγωνία, μήπως ἄλλοις κηρύξας αὐτὸς ἀδόκιμος
 γένηται. λάκκον δὲ εἰώθασιν οἱ θεῖοι λόγοι ὀνομάζειν τὸ τῶν ψυχῶν οἰκητήριον τὸ
 ἐν τῷ καλουμένῳ ᾅδῃ· ὃ δὴ παρίστησιν αὐτὸς ὁ Δαυῒδ οὐκ εἰς μακρὰν ἐν τῷ κθʹ
 ψαλμῷ λέγων· κύριε ὁ θεός μου, ἐκέκραξα πρὸς σὲ καὶ ἰάσω μἐ· κύριε, ἀνήγαγες ἐξ
 ᾅδου τὴν ψυχήν μου· ἔσωσάς με ἀπὸ τῶν καταβαινόντων εἰς λάκκον. ὁρᾷς, ὅπως τὸν
 ᾅδην καὶ τὸν λάκκον ἐν ταὐτῷ διὰ τούτων συνῆψεν;
 ἀλλ’ ἐν μὲν τῷ μετὰ χεῖρας βοὰς πρὸς τὸν θεὸν ἀφίησιν παρακαλῶν μὴ ὁμοιωθῆναι
 τοῖς καταβαίνουσιν εἰς λάκκον· ἐν δὲ τῷ ἐννάτῳ καὶ εἰκοστῷ κατωρθῶσθαι αὑτῷ τὰ
 τῆς εὐχῆς διδάσκει λέγων· κύριε, ἐκέκραξα πρὸς σέ, καὶ ἰάσω με· ἔσωσάς με ἀπὸ
 τῶν καταβαινόντων εἰς λάκκον. προσφυῶς δὲ λάκκος 
 ὠνόμασται τὸ ἐν τῷ ᾅδῃ τῶν ψυχῶν οἰκητήριον. ὡς γὰρ ὁ λάκκος δοχεῖόν ἐστι τῶν ἄνωθεν καὶ ἐξ ὕψους εἰς αὐτὸν καταφερομένων
 ὑδάτων· τὸν αὐτὸν τρόπον καὶ ὁ τοῦ θανάτου χῶρος ὁ καλούμενος ᾅδης τὰς ἄνωθεν
 ἀπὸ τοῦ τῶν ἀνθρώπων βίου εἰς αὐτὸν καταφερομένας ψυχὰς ὑποδεχόμενος προσφυῶς
 λάκκος ὠνόμασται. παρακαλεῖ τοίνυν μὴ
 συνελκυσθῆναι εἰς τὸν δεδηλωμένον λάκκον . τοῦτο δέ,
 φησίν, ἔσται, εἰ ὅμοιος γενοίμην τοῖς λοιποῖς ἀνθρώποις τοῖς μὴ εἰσακουομένοις
 ὑπὸ σοῦ· ὃ δὴ σημεῖον τυγχάνει τῆς σῆς ἀποστροφῆς. ἀντὶ δὲ τοῦ μὴ παρασιωπήσῃς ἀπ’ ἐμοῦ , ὁ Σύμμαχος μὴ σιγήσῃς ἐξ
 ἐμοῦ, φησί, μήποτε ἡσυχάσαντός σου ἄποθέν μου, ὁμοιωθῶ τοῖς καταβαίνουσιν εἰς
 λάκκον.

Ὅτι οὐ συνῆκαν εἰς τὰ ἔργα κυρίου 
 καὶ εἰς τὰ ἔργα τῶν χειρῶν αὐτοῦ· 
 καθελεῖς αὐτοὺς καὶ οὐ μὴ οἰκοδομήσεις αὐτούς. 
 εὐλογητὸς κύριος, ὅτι εἰσήκουσεν τῆς φωνῆς τῆς δεήσεώς μου. 
 κύριος βοηθός μου καὶ ὑπερασπιστής μου· 
 ἐπ’ αὐτῷ ἤλπισεν ἡ καρδία μου, καὶ ἐβοηθήθην, 
 καὶ ἀνέθαλεν ἡ σάρξ μου· 
 καὶ ἐκ θελήματός μου ἐξομολογήσομαι αὐτῷ. 
 
 
 Ἔργα δὲ κυρίου εἴποις ἂν τὴν τῶν γενητῶν πάντων ὑπόστασιν, καθ’ ἣν ἐξ οὐκ
 ὄντων εἰς τὸ εἶναι τὰ πάντα παρήγαγεν ὁ τῶν πάντων ποιητὴς θεός· ἔργα δὲ χειρῶν
 αὐτοῦ τὴν τῶν γενομένων διοίκησιν, καθ’ ἣν προνοεῖ καὶ διέπει ὡσπερεὶ χερσὶ
 ταῖς ἑαυτοῦ προνοητικαῖς δυνάμεσι διακυβερνῶν τὰ πάντα. εὐλογητὸς ὁ θεός, ὅτι
 εἰσήκουσε τῆς φωνῆς τῆς δεήσεώς μου. κύριος βοηθός μου καὶ ὑπερασπιστής μου·
 ἐπ’ αὐτῷ ἤλπισεν ἡ καρδία μοι καὶ ἐβοηθήθην. καὶ ἀνέθαλεν ἡ σάρξ μου, καὶ ἐκ
 θελήματός μου ἐξομολογήσομαι αὐτῷ. ὁ ἀψευδὴς θεὸς πιστούμενος ἑαυτοῦ τὰς
 ὑποσχέσεις, δι’ ὧν ἐπήγγελται λέγων· ἔτι λαλοῦντός σου ἐρῶ· ἰδοὺ πάρειμι· ὡς
 ἐγγὺς ἑστὼς τῶν καθαρῶς αὐτὸν ἐπικαλουμένων, καὶ ὡς οὐ πόρρω τυγχάνων τοῦ τὰ
 πραχθέντα δεηθέντος ἐπήκοον ἑαυτὸν παρέσχε ταῖς προλεχθείσαις ἱκετηρίαις. εἶθ’
 ὥσπερ σημεῖον δίδωσι διὰ τοῦ προφητικοῦ πνεύματος τῇ τοῦ δεηθέντος ψυχῇ περὶ
 τοῦ εἰσηκοῦσθαι αὐτήν. ἡ δὲ συναισθομένη, μεταβάλλει μὲν τὰς ἱκετηρίους φωνὰς
 εἰς εὐχαριστίαν, ἐγνωκέναι δὲ ὁμολογεῖ τὴν γενομένην αὐτῇ εὐεργεσίαν· διό
 φησιν· εὐλογητὸς κύριος, ὅτι εἰσήκουσε τῆς φωνῆς τῆς δεήσεώς μου· κύριος βοηθός
 μου καὶ ὑπασπιστής μου, ἐπ’ αὐτῷ ἤλπισεν ἡ καρδία μου, καὶ ἐβοηθήθην. σνῄσθετο
 γὰρ τῆς δεξιᾶς τοῦ θοῦ ἐκταθείσης έχρις αὐτῆς καὶ ἀντιλαμβανομένης αὐτῆς πρὸς
 τὸ ὴ καθελκυσθῆναι εἰς τὸν δηλωθέντα λάκκον. ἐπερβαλλούσης δὲ χαρᾶς ὁ προφήτης
 οὐ τὴν ψυχὴν μόνον, ἀλλὰ καὶ τὴν σάρκα αὐτοῦ φησὶ γεγηθέναι καὶ νανεῶσθαι διὰ
 τὴν καὶ αὐτῷ σώματι ἐπηγγελμένην ἀγαθὴν ἐλπίδα κατὰ τὴν τῶν νεκρῶν ἀνάστασιν·
 διὸ ἐπιλέγει· καὶ ἀνέθαλεν ἡ σάρξ μου· οἷς ἐπισυνάπτει· καὶ
 ἐκ θελήματός μου ἐξομολογήσομαι αὐτῷ · ὅπερ ὅμοιον εἶναί μοι δοκεῖ
 τῷ· ἑκουσίως θύσω σοι. ἀντὶ δὲ τοῦ καὶ ἀνέθαλεν ἡ σάρξ
 μου , ὁ μὲν Σύμμαχος ἄνθησαι, φησίν, ἡ καρδία μου· ὁ δὲ Ἀκύλας ·
 ἐγαυριάσατο ἡ καρδία μου· ὁ δὲ Θεοδοτίων · καὶ ἀνέθαλεν ἡ καρδία μου· ἡ δὲ
 πέμπτη ἔκδοσις· ἐκρατύνθη ἡ καρδία μου. καὶ πάλιν ἀντὶ τοῦ ἐκ θελήματός μου
 ἐξομολογήσομαι αὐτῷ, ὁ μὲν Σύμμαχος · καὶ ἐν ᾠδαῖς μου ὑμνήσω αὐτὸν ἐξέδωκεν· ὁ
 δὲ Ἀκύλας · καὶ ἀπὸ ᾄσματός μου ἐξομολογήσομαι αὐτῷ.

Κύριος κραταίωμα τοῦ λαοῦ αὐτοῦ 
 καὶ ὑπερασπιστὴς τῶν σωτηρίων τοῦ χριστοῦ αὐτοῦ ἐστιν. 
 
 
 Σαφῶς οὖν ἐν τούτοις τοῦ Χριστοῦ καὶ τῶν ὑπ’ αὐτοῦ σωζομένων ἐμνημόνευσεν ἡ
 προφητεία εὐκαίρως ἐξ ἑνὸς τοῦ Δαυῒδ τοὺς πάντας χαρακτηρίσασα. ὥσπερ γάρ,
 φησίν, ἐκεῖνον δεηθέντα ἔσωσεν, οὕτως, φησίν, καὶ παντὸς τοῦ ἰδίου λαοῦ κραταίωμα ἔσται.

Σῶσον τὸν λαόν σου καὶ εὐλόγησον τὴν κληρονομίαν σου 
 καὶ ποίμανον αὐτοὺς καὶ ἔπαρον αὐτοὺς ἕως τοῦ αἰῶνος. 
 
 
 Ποία δὲ τοῦ Χριστοῦ ἡ κληρονομία δείκνυται ἐν τῷ
 δευτέρῳ ψαλμῷ· αἴτησαι γὰρ, φησίν, καὶ δώσω σοι ἔθνη τὴν κληρονομίαν σου, καὶ
 τὴν κατάσχεσίν σου τὰ πέρατα τῆς γῆς. οὐκ ἂν δὲ ἁμάρτοις καὶ τοὺς ἐν τῷ προτέρῳ
 λαῷ θεοφιλεῖς καὶ προφήτας καὶ δικαίους ἄνδρας τῆς τοῦ Χριστοῦ γεγονέναι κληρονομίας εἰπὼν καὶ τῶν σωτηρίων αὐτοῦ μετεσχηκέναι.
 οὐδὲ γὰρ τὰ πλήθη καὶ τοὺς ἀναξίως παραβαλόντας τῇ ἐκκλησίᾳ τοῦ θεοῦ προσήκει
 λαὸν ἀποφαίνειν αὐτοῦ, ἀλλ’ ἢ μόνως τοὺς ἀρεσκόντως αὐτῷ βιοῦντας, περὶ ὧν
 εἴποι ἄν· καὶ ἔσομαι αὐτῶν θεός, καὶ αὐτοὶ ἔσονταί μοι λαός. 
 Καὶ ποίμανον αὐτούς, καὶ ἔπαρον ἕως τοῦ αἰῶνος. ποιμαίνει δὲ αὐτοὺς ἐνταῦθα τὴν ψυχὴν αὐτοῦ τιθεὶς ὑπὲρ αὐτῶν, ὥς
 φησιν ἐν εὐαγγελίοις· ὁ ποιμὴν ὁ καλὸς τὴν ψυχὴν αὑτοῦ τίθησιν ὑπὲρ τῶν
 προβάτων· καὶ πάλιν· τὰ ἐμὰ πρόβατα τῆς φωνῆς μου ἀκούει· καὶ πάλιν· ἔσομαι
 μεθ’ ὑμῶν ἕως τῆς συντελείας τοῦ αἰῶνος· καιρῷ δὲ ἐπιτηδείῳ ἐπάρας αὐτοὺς εἰς
 ὕψος τῆς οὐρανίου βασιλείας καταξιώσει.

Ψαλμὸς τῷ Δαυιδ · ἐοδίου σκηνῆς. 
 Ἐνέγκατε τῷ κυρίῳ, υἱοὶ θεοῦ, 
 ἐνέγκατε τῷ κυρίῳ υἱοὺς κριῶν. 
 ἐνέγκατε τῷ κυρίῳ δόξαν καὶ τιμήν, 
 ἐνέγκατε τῷ κυρίῳ δόξαν ὀνόματι αὐτοῦ, 
 προσκυνήσατε τῷ κυρίῳ ἐν αὐλῇ ἁγίᾳ αὐτοῦ. 
 
 
 Τούτοις ἰσοδυναμεῖν ἡγοῦμαι κατὰ τὴν διάνοιαν τὰ ἐν πέμπτῳ καὶ ἐνενηκοστῷ ψαλμῷ
 περὶ τῆς τῶν ἐθνῶν κλήσεως τοῦτον λελεγμένα τὸν τρόπον· ἄσατε τῷ κυρίῳ ᾆσμα
 καινόν· ᾄσατε τῷ κυρίῳ, πᾶσα ἡ γῆ. ἄσατε τῷ κυρίῳ, εὐλογήσατε ὄνομα αὐτοῦ,
 εὐαγγελίσασθε ἡμέραν ἐξ ἡμέρας τὸ σωτήριον αὐτοῦ. ἀναγγείλατε ἐν τοῖς ἔθνεσι
 τὴν δόξαν αὐτοῦ, ἐν πᾶσι τοῖς λαοῖς τὰ θαυμάσια αὐτοῦ. ὅτι μέγας κύριος καὶ
 αἰνετὸς σφόδρα, φοβερός ἐστιν ἐπὶ πάντας τοὺς θεούς· οἷς ἑξῆς ἐπιλέγεται·
 ἐνέγκατε τῷ κυρίῳ δόξαν ὀνόματι αὐτοῦ. ἄρατε θυσίας καὶ εἰσπορεύεσθε εἰς τὰς
 αὐλὰς αὐτοῦ. προσκυνήσατε τῷ κυρίῳ ἐν αὐλῇ ἁγίᾳ αὐτοῦ. ἐν οἷς ὁ λόγος τὴν
 εὐαγγελικὴν χάριν τὴν εἰς πάντα χυθεῖσαν τὰ καθ’ ὅλης τῆς οἰκουμένης ἔθνη
 προευαγγελισάμενος καὶ τοῦ καινοῦ ᾄσματος, δηλαδὴ τῆς καινῆς διαθήκης
 μνημονεύσας, ἑξῆς προστάττει κομίζειν τῷ κυρίῳ δόξαν καὶ
 τιμήν , καὶ τὰ ἑξῆς. ταῦτά τε κομίζειν παρακελεύεται οὐκ Ἰουδαίοις,
 ἀλλὰ ταῖς πατριαῖς τῶν ἐθνῶν ἢ κατὰ τοὺς λοιποὺς ἑρμηνευτὰς καὶ κατὰ τὴν
 Ἑβραϊκὴν ἀκρίβειαν· ταῖς συγγενείαις τῶν λαῶν. ταῦτα μὲν οὖν σαφῶς ἐν τῷ πέμπτῳ
 καὶ ἐνενηκοστῷ ψαλμῷ περὶ τῶν ἐθνῶν ἐθεσπίζετο· ἐν δὲ τῷ μετὰ χεῖρας ὁ λόγος τὰ
 αὐτὰ τῷ κυρίῳ προσφέρειν τοῖς υἱοῖς τῶν κριῶν κελεύει, οὓς νομίζω μηδὲν
 διαφέρειν τῶν πατριῶν τῶν ἐθνῶν ἢ τῶν συγγενειῶν τῶν λαῶν. οὐ γὰρ αὐτοὶ οἱ
 κριοὶ προστάττονται προσφέρειν τὰ κεκελευσμένα, ἀλλ’ οἱ υἱοὶ τῶν κριῶν. καὶ
 ταῦτά φημι κατὰ τὴν Ἑβραίων ἀνάμνησιν, καθ’ ἣν οὐκ ἐκφέρεται τό· ἐνέγκατε τῷ
 κυρίῳ, υἱοὶ θεοῦ. διὸ καὶ ὠβέλισται παρὰ τοῖς Ἑβδομήκοντα ὡς μὴ κείμενον μήτε
 ἐν τῷ Ἑβραϊκῷ μήτε παρὰ τοῖς λοιποῖς ἑρμηνευταῖς. εἰ δὲ χρὴ καὶ εἰς τὴν τῶν
 Ἑβδομήκοντα θεωρῆσαι ἔκδοσιν, φημὶ τὸν λόγον προστάττειν τοῖς υἱοῖς τοῦ φέρειν
 τῷ κυρίῳ οὐ κριούς, ἀλλὰ υἱοὺς κριῶν· καὶ δόξαν καὶ
 τιμὴν καὶ τὰ ἑξῆς ἐπιλεγόμενα· ἃ δὴ ἀπὸ τῆς παραθέσεως τοῦ πέμπτου
 καὶ ἐνενηκοστοῦ ψαλμοῦ περὶ τῆς τῶν ἐθνῶν ἐπιστροφῆς εἴποιμι ἂν προφητεύεσθαι.
 οὐκ ἂν δὲ ἁμάρτοιμεν τοὺς ἐνταῦθα υἱοὺς θεοῦ λεγομένους τοὺς τοῦ σωτῆρος ἡμῶν
 μαθητὰς καὶ ἀποστόλους καὶ εὐαγγελιστὰς εἶναι ἀποφηνάμενοι, δι’ ὧν ἡ κλῆσις τῶν
 ἐθνῶν φαίνεται κατωρθωμένη· οἷς ὁ μετὰ χεῖρας λόγος προστάττει φέρειν τῷ κυρίῳ
 πρῶτον μὲν ἁπάντων υἱοὺς κριῶν, ἀλλ’ οὐ κριούς· ἐπειδήπερ πρὸς τὴν ἐξ ἐθνῶν
 ἐκκλησίαν ἐλέγετο ἐν τῷ τεσσαρακοστῷ τετάρτῳ ψαλμῷ· ἀντὶ τῶν πατέρων σου
 ἐγενήθησαν υἱοί σου. τῶν δὲ πατέρων λήθην ποιήσασθαι παρεκελεύσατο αὐτῇ ὁ λόγος
 εἰπών· ἄκουσον, θύγατερ, καὶ ἴδε, καὶ κλῖνον τὸ οὖς σου, καὶ ἐπιλάθου τοῦ λαοῦ
 σου, καὶ τοῦ οἴκου τοῦ πατρός σου· καὶ ἐπιθυμήσει ὁ βασιλεὺς τοῦ κάλλους σου·
 ὅτι αὐτός ἐστι κύριός σου. ταῦτα γὰρ οὐδὲ πρὸς ἄλλην ἢ πρὸς μόνην τὴν ἐκκλησίαν
 τοῦ Χριστοῦ ἐλέγετο παραινοῦντος αὐτῇ τοῦ θείου πνεύματος λήθην ποιήσασθαι τοῦ
 προτέρου αὐτῆς λαοῦ καὶ τοῦ οἴκου τοῦ πατρὸς αὐτῆς διὰ τὴν πολύθεον πλάνην καὶ
 τὴν τῶν πατέρων αὐτῆς δεισιδαιμονίαν. εἶτ’ ἐπειδὴ τῶν πατέρων ἐπιλαθέσθαι αὐτῇ
 παρεκελεύσατο, ἀναγκαίως ἐπάγει λέγων· ἀντὶ τῶν πατέρων σου ἐγενήθησαν οἱ υἱοί
 σου. τούτους υἱοὺς κριῶν διὰ τὸ ἄλογον ἀποκαλεῖ. εἶτ’ ἐπιλέγει· ἐνέγκατε τῷ
 κυρίῳ δόξαν καὶ τιμήν· ὃ δὴ νοήσεις ἀπὸ τῆς τοῦ σωτῆρος ἡμῶν πρὸς τοὺς μαθητὰς
 παρακελεύσεως, δι’ ἧς παραινεῖ λέγων αὐτοῖς· λαμψάτω τὰ ἔργα ὑμῶν ἔμπροσθεν τῶν
 ἀνθρώπων, ὅπως βλέποντες τὰ καλὰ ὑμῶν ἔργα, δοξάσωσι τὸν πατέρα ὑμῶν τὸν ἐν
 τοῖς οὐρανοῖς. καὶ τρίτον ἔτι πρὸς τούτοις φέρειν τῷ κυρίῳ προστάττει συμφώνως
 ὁ μετὰ χεῖρας ψαλμὸς καὶ ὁ ἐνενηκοστὸς πέμπτος δόξαν
 ὀνόματι αὐτοῦ . αὐτῷ μὲν γὰρ προσφέρομεν δόξαν διὰ δογμάτων
 ἐρρωμένων· ἀλλὰ καὶ τιμὴν αὐτῷ προσφέρομεν
 πειθαρχοῦντες προστάγματι λέγοντι· τίμα τὸν κύριον ἀπὸ σῶν δικαίων πόνων, καὶ
 ἀπάρχου αὐτῷ ἀπὸ σῶν καρπῶν δικαιοσύνης. τῷ δὲ ὀνόματι αὐτοῦ δόξαν περιάπτομεν,
 ἐπειδὰν λάμπῃ ἡμῶν τὰ ἔργα ἔμπροσθεν τῶν ἀνθρώπων· ὥστε ὁρῶντας αὐτοὺς δοξάζειν
 τὸν πατέρα ἡμῶν τὸν ἐν τοῖς οὐρανοῖς. ὅπως δὲ παρὰ τοῖς ἔθνεσι τὸ ὄνομα αὐτοῦ
 δοξάζεται, καὶ ὁ διὰ τοῦ προφήτου παρίστησι λόγος πρὸς τὸ Ἰουδαίων ἔθνος
 ἀποτεινόμενος καὶ λέγων· οὐκ ἔστι μου θέλημα ἐν ὑμῖν, λέγει κύριος παντοκράτωρ,
 καὶ θυσίαν οὐ προσδέξομαι ἐκ τῶν χειρῶν ὑμῶν· διότι ἀπὸ ἀνατολῶν ἡλίου μέχρι
 δυσμῶν δεδόξασται τὸ ὄνομά μου ἐν τοῖς ἔθνεσι· καὶ ἐν παντὶ τόπῳ θυμίαμα
 προσφέρεται τῷ ὀνόματί μου καὶ θυσία καθαρά· διότι μέγα τὸ ὄνομά μου ἐν τοῖς
 ἔθνεσιν· ὑμεῖς δὲ βεβηλοῦντες αὐτό. πρὸς τούτοις ἅπασιν οἱ δηλωθέντες υἱοὶ τοῦ θεοῦ ἢ υἱοὶ τῶν
 κριῶν κελεύονται προσκυνεῖν τῷ κυρίῳ ἐν αὐλῇ
 ἁγίᾳ αὐτοῦ . οὐ γὰρ ἔξω τῆς αὐλῆς 
 βούλεται οὐδὲ ἀνακεχωρημένως ἰδιάζοντας προσκυνεῖν αὐτῷ, ἀλλ’ ἀπαντῶντας εἰς
 τὴν ἐκκλησίαν αὐτοῦ. ἀντὶ δὲ τοῦ ἐν αὐλῇ ἁγίᾳ
 αὐτοῦ , ὁ μὲν Ἀκύλας ἐν διαπρεπείᾳ ἡγιασμένῃ ἐξέδωκεν· ὁ δὲ Σύμμαχος · ἐν
 διαπρεπείᾳ ἁγίᾳ. βούλεται γὰρ ἡμᾶς ὁ λόγος μετὰ τοῦ πρέποντος κόσμου καὶ τῆς τῷ
 θεῷ προσφιλοῦς δικαιοσύνης τὴν προσκύνησιν ποιεῖσθαι ὅλους αὐτοὺς ἐν ἁγιασμῷ
 γενομένους καὶ ἐν εὐπρεπείᾳ.

Φωνὴ κυρίου ἐπὶ τῶν ὑδάτων, 
 ὁ θεὸς τῆς δόξης ἐβρόντησεν, 
 κύριος ἐπὶ ὑδάτων πολλῶν. 
 φωνὴ κυρίου ἐν ἰσχύι. 
 
 
 Καὶ ὅλως συναγαγών τις τὰ ἐν τῇ παλαιᾷ περὶ ὑδάτων ἀναγεγραμμένα, καὶ ὡς τὸ
 πνεῦμα τοῦ θεοῦ ἐπεφέρετο ἐπάνω τοῦ ὕδατος· καὶ τό· ἐξαγαγέτω τὰ ὕδατα ἑρπετὰ
 ψυχῶν ζωσῶν καὶ πετεινὰ πετόμενα, τά τε ἐν τῷ κατακλυσμῷ, ὡς ἁπάντων ὑποβρυχίων
 γινομένων μόνος ὁ Νῶε καὶ οἱ σὺν αὐτῷ διεσώζοντο ἐν τῇ κιβωτῷ· καὶ τὰ ἐπὶ τῆς
 Αἰγύπτου καὶ τὰ ἐν τῇ Ἐρυθρᾷ θαλάσσῃ καὶ τὰ ἐν τῷ Ἰορδάνῃ, ὅπως ἀβρόχῳ ποδὶ
 διεβίβασαν οἱ υἱοὶ Ἰσραήλ, ὄψεται. φωνὴ κυρίου ἐν ἰσχύϊ. ὁ γὰρ πάντα ἰσχύων ἐν
 τῷ ἐνδυναμοῦντι αὐτὸν Χριστῷ, οὗτος ἀκούει τῶν ἐντολῶν κυρίου καὶ ποιεῖ. φωνὴ
 οὖν κυρίου οὐκ ἐν τῇ ἀσθενεῖ καὶ λελυμένῃ ψυχῇ, ἀλλ’ ἐν τῇ εὐτόνῳ ἰσχυρῶς
 κατεργαζομένῃ τὸ ἀγαθόν.

Φωνὴ κυρίου ἐν μεγαλοπρεπείᾳ. 
 
 
 Οὐ διὰ μόνων, φησί, τῶν εἰρημένων ἡμῖν περὶ ὑδάτων ἡ φωνὴ παρίσταται τοῦ
 κυρίου, ἀλλὰ καὶ διὰ τῆς ἰσχύος αὐτοῦ καὶ τῆς μεγαλοπρεπείας, ἣν ἔστιν
 ὀφθαλμοῖς κατανοῆσαι ἀθρόως τὸν σύμπαντα κόσμον ἀπείρατα ἰδίως τε τὰ τούτου
 μέρη θεασάμενον τά τε μεγέθη τὰ ἀνεκδιήγητα καὶ τὰ ἀνέκφραστα κάλλη τήν τε ἐν
 αὐτοῖς ὁρωμένην πολυποίκιλον σοφίαν· ἃ δὴ τυγχάνει παραστατικὰ τῆς τοῦ
 συστησαμένου τὰ πάντα δυνάμεώς τε καὶ ἰσχύος. ἔνθεν οἱ προφητικοὶ λόγοι τὴν
 θεολογίαν ἀπὸ τῆς μεγαλουργίας αὐτοῦ παρελάμβανον. διὸ εἴρηται παρὰ τῷ Ἱερεμίᾳ·
 κύριος ὁ ποιήσας τὴν γῆν ἐν τῇ ἰσχύϊ αὐτοῦ, καὶ τὰ ἑξῆς.

Φωνὴ κυρίου συντρίβοντος κέδρους, 
 καὶ συντρίψει κύριος τὰς κέδρους τοῦ Λιβάνου 
 καὶ λεπτυνεῖ αὐτὰς ὡς τὸν μόσχον τὸν Λίβανον, 
 καὶ ὁ ἠγαπημένος ὡς υἱὸς μονοκερώτων. 
 
 
 Ἡγοῦμαι διὰ τοῦ μόσχου τοῦ Λιβάνου καὶ τοῦ
 ἠγαπημένου τοῦ υἱοῦ τῶν μονοχερώτων αἰνίττεσθαι τὴν Ἱερουσαλὴμ καὶ τὸν ἐκ
 περιτομῆς λαὸν πάλαι ὄντα ἠγαπημένον καὶ υἱὸν μονοκερώτων ἐκ πατέρων γεγόνασιν
 ἁγίων, οἵτινες μονοκέρωτες ὀνομάζοιντο, διὰ τὸ μόνῳ θεῷ κέρατι κεχρῆσθαι, ὡς
 ἐπ’ αὐτῷ σεμνύνεσθαι καὶ λέγειν· ἐν σοὶ τοὺς ἐχθροὺς ἡμῶν κερατιοῦμεν, ὥστ’
 εἶναι μονοκέρωτας τοὺς προφήτας καὶ τοὺς πατριάρχας καὶ τοὺς ἁγίους πάντας, ὧν
 υἱοὶ γεγόνασιν οἱ ἡγούμενοι τῶν ἐκ περιτομῆς Σαρίων ἐνταῦθα κακλημένοι κατὰ τὰς
 ἄλλας ἐκδόσεις, ὃ ἑρμενεύεται ἄρχοντες· συντρίψας γὰρ κύριος τὴν Ἱερουσαλὴμ καὶ
 τοὺς ἄρχοντας τοῦ Ἱουδαίων ἔθνους υἱοὺς ὄντας
 μονοκερώτων ἐταπείνωσεν· μόσχον δὲ καὶ
 Λίβανον τὴν Ἱερουσαλὴμ οὐκ ἂν ἁμάρτοις εἰπὼν
 Λίβανον κεκλημένην καὶ ἐν προφήταις. λέλεκται γοῦν ἐν Ζαχαρίᾳ· διάνοιξον, ὁ Λίβανος, τὰς πύλας σου, καὶ καταφαγέτω πῦρ τὰς
 κέδρους σου . ὃ δὴ σαφέστερον Ἰεζεχιὴλ ὁ προφήτης παρίστησι λέγων· τὰ
 δὲ λέγει· ὁ ἀετὸς ὁ μεγαλοπτέρυγος, ὁ μακρὸς τῇ ἐκτάσει, πλήρης ὀνύχων, ὃς
 ἔχειτὸ ἥγημα εἰσελθεῖν εἰς τὸν Λίβανον. καὶ ἔλαβε τὰ ἐπίλεκτα τῆς κέδρου, τὰ
 ἄκρα τῆς ἁπαλότητος, καὶ ἤνεγκεν αὐτὰ εἰς γῆν Χαλδαίων· ἃ καὶ προϊὼν
 διηρμήνευσε λέγων· υἱὲ ἀνθρώπου, εἰπὸν δὴ πρὸς τὸν οἶκον
 παραπικραίνοντα· οὐκ ἐπίστασθε τί ἐστι ταῦτα; εἰπὸν· ὅταν ἔλθη βα 
 σιλεὺς Βαβυλῶνος ἐπὶ Ἱερουσαλήμ, καὶ λήψεται τὸν βασιλέα αὐτῆς καὶ τοὺς
 ἄρχοντας αὐτῆς, καὶ ἄξῃ αὐτοὺς πρὸς ἑαυτὸν εἰς
 Βαβυλῶνα . σαφῶς γὰρ ἐν τούτοις τὸν αἐτὸν,τὸν μεγαλοπτέρυγον τὸν
 βασιλέα τῶν Βαβυλωνίων ᾐνίξατο· τὸν δὲ Λίβανον τὴν Ἱερουσαλήμ, τὰ δ’ ἐπίλεκτα
 τῆς κέδρου καὶ τὰ ἄκρα τῆς ἁπαλότητος τὸν βασιλέα τῆς Ἱερουσαλὴμ καὶ τοὺς
 ἄρχοντας αὐτῆς· οὕτω τοιγαροῦν καὶ ἐνταῦθα, Λίβανος 
 μὲν ὠνόμασται ἡ Ἱερουσαλήμ, μόσχος δὲ τὸ πάλαι ἐν
 αὐτῇ ἱδρυμένον θυσιαστήριον, ἐν ᾧ οἱ μόσχοι καὶ αἱ θυσίαι ἀνεφέροντο· ἃ δὴ
 πάντα συντέτριπται μετὰ καὶ τοῦ Σαρίων, ὅπερ ἑρμηνεύεται ἄρχοντες. οὗτοι δὲ
 ἦσαν οἱ υἱοὶ τῶν μονοκερώτων , οἱ ἄρχοντες δηλαδὴ
 τοῦ Ἰουδαίων λαοῦ· ὥσπερ οὖν συντέτριπται ὁ μόσχος καὶ ὁ Λίβανος καὶ ὁ
 καλούμενος Σαρίων ὁ πάλαι ἠγαπημένος. ἢ καὶ υἱὸς τῶν
 μονοκερώτων ὁ Ἰουδαίων λαός, οὕτως φησί· συντρίψεις τὰς κέδρους τοῦ Λιβάνου · οὐ μόνους ἐκείνους τοὺς παρὰ
 Ἰουδαίοις συντριβέντας διὰ τὰς ὑπερηφανίας αὐτῶν μετῆλθεν ἡ τῶν ὅλων ἔφορος
 δίκη, ἀλλὰ καὶ πάντας τοὺς παρὰ τοῖς λοιποῖς ἔθνεσιν ἀσεβεῖς, τοὺς
 ὑπερυψουμένους καὶ ἐπαιρομένους, ὼς τὰς κέδρους τοῦ
 Λιβάνου .

Φωνὴ κυρίου συσσείοντος ἔρημον, 
 καὶ συσσείσει κύριος τὴν ἔρημον Κάδης. 
 
 
 Ἀληθῶς γὰρ ἡ σύμπασα τῶν ἀνθρώπων οἰκουμένη ἔρημος 
 οὖσα πρότερον θεοῦ γνώσεως καὶ εὐσεβείας συνεσείσθη διὰ τοῦ εὐαγγελικοῦ
 κηρύγματος, ὡς μεταβαλεῖν αὐτὴν ἀπὸ κακίας εἰς ἀρετὴν καὶ ἀπὸ ἀγνοίας εἰς
 ἐπιστήμην θείαν. γέγονεν οὖν ἐξ ἐρήμου 
 οἰκουμένη.

Φωνὴ κυρίου καταρτιζομένου ἐλάφους, 
 καὶ ἀποκαλύψει δρυμοὺς· 
 καὶ ἐν τῷ ναῷ αὐτοῦ πᾶς τις λέγει δόξαν. 
 
 
 
 Ἐλάφους γάρ, φησὶν, ὁ κύριος
 καταρτισάμενος · ζῶον φιλέρημον ὀφιοκτόνον τε καὶ κερασφόρον καὶ κατὰ
 τὸν νόμον καθαρόν, ὃν ἐξέπεμψεν εἰς τὴν προδηλωθεῖσαν ἔρημον. οἱ δὲ ταύτην
 διαδραμόντες τοὺς ἐν αὐτῇ ὄφεις τοῖς ἑαυτῶν κατεπάτησαν ποσὶ πάντα τε τὰ ἐν τῇ
 ἐρήμῳ ἰοβόλα θηρία μακρὰν ἀπήλασαν· ὧν ἐλαθέντων ἀπεκαλύφθησαν οἱ δρυμοί· καὶ
 ἐν τῷ ναῷ πᾶς τις λέγει δόξαν. σφόδρα ἀκριβῶς εἴρηται· καὶ ἐν τῷ ναῷ αὐτοῦ πᾶς
 τις λέγει δόξαν· οὐκέτι γὰρ Ἰουδαῖοι οὐδὲ ὁ ἐκ περιτομῆς λαός, ἀλλὰ πᾶς τις ὁ
 ἐξ ἁπάντων τῶν ἐθνῶν ἐπιστραφείς.

Εἰς τὸ τέλος· ψαλμὸς ᾠδῆς τοῦ ἐγκαινισμοῦ τοῦ οἴκου· τῷ Δαυιδ . 
 
 
 Ἀλλ’ εἴποι τίς ἂν πρὸς τοῦτο, ὡς οὐδεμίαν οἰκοδομῆς οἴκου ἢ ναοῦ ποιεῖται
 μνήμην· οὐδέ τις λόγος ἐστὶν ἐν τῷ ψαλμῷ δυνάμενος ἁρμόζειν ἐγκαινίοις οἴκου ὡς
 νομίσαι τινὰ ἐπὶ ἐγκαινισμῷ τοῦ ἐν Ἱεροσολύμοις νεὼ τὸν προκείμενον ψαλμὸν
 εἰρῆσθαι. ἀλλ’ ἐπεὶ προγέγραπται ᾠδῆς ἐγκαινισμοῦ τοῦ
 οἴκου, σκόπει μήποτε οἶκον ἐνταῦθα τὴν ἑαυτοῦ ψυχὴν αἰνίττεται· ἐν ᾗ
 τὸ θεῖον πνεῦμα ὡς ἐν ναῷ οἰκῆσάν ποτε καιρῷ τινι ἔρημον αὐτὴν καταλέλοιπεν
 ἀναχωρῆσαν διὰ τὴν πλημμεληθεῖσαν αὐτῷ κατὰ τὸν Οὐρίαν καὶ τὴν τούτου γυναῖκα
 πρᾶξιν· δι’ ἣν καὶ μέχρι τοῦ θανάτου κατελήλυθε τὰ πρὸ θάνατον ἁμαρτήσας·
 δυνάμει δὲ τότε καὶ εἰς τὸν λάκκον καὶ εἰς τὸν ᾅδην κατηνέχθη κατέβη τε ἀληθῶς
 εἰς διαφθοράν· ὡς διὰ ταῦτα θρήνοις αὐτὸν σχολάσαι σάκκον τε ἀντὶ τῆς βασιλικῆς
 ἐσθῆτος περιβαλέσθαι. ἀλλ’ ἐπειδὴ ἀξιόλογον ἐνδειξάμενος μετάνοιαν ἑαυτόν τε
 κολάσας καὶ τιμωρησάμενος ἱκανῶς τε ἐγκαρτερήσας ταῖς ἐξομολογήσεσιν,
 ἐπαγγελίαν ἀφέσεως τῆς ἁμαρτίας εἴληφε διὰ τοῦ ἐκ σπέρματος αὐτοῦ
 προελευσομένου Χριστοῦ μέλλοντος καὶ μέχρις ᾅδου καταβήσεσθαι· εἰκότως τῆς
 κατηφείας μεταβαλὼν καὶ τῆς ἐφ’ οἷς ἐτόλμησεν ἐξομολογήσεως, εὐχαριστίαν
 ἀναπέμπει τῷ θεῷ λέγων· κύριε, ἀνήγαγες ἐξ ᾅδου τὴν ψυχήν μου, ἔσωσάς με ἀπὸ
 τῶν καταβαινόντων εἰς λάκκον μεταβεβλῆσθαί τε αὐτῷ τὰ τοῦ πένθους εἰς
 εὐφροσύνην σημαίνει καὶ δι’ ὧν φησίν· ἔστρεψας τὸν κοπετὸν εἰς χαρὰν ἐμοί·
 διέρρηξας τὸν σάκκον μου, καὶ περιέζωσάς με εὐφροσύνην. δεδειγμένου τοίνυν τοῦ
 οἴκου τῆς τοῦ Δαυῒδ ψυχῆς ἄρα τῷ ἐγκαινισμῷ τοῦ τοιούτου οἴκου ἐφαρμόζειν τὰ
 προκείμενα.

Κύριε ὁ θεός μου, ἐκέκραξα πρὸς σέ, καὶ ἰάσω με. 
 
 
 Ταῦτα μὲν ὁ Δαυῒδ διὰ τοῦ μετὰ χεῖρας ψαλμοῦ λέγει· ἐν δὲ τῷ εἰκοστῷ ἑβδόμῳ
 ψαλμῷ ὁ αὐτὸς ἐβόα λέγων· πρὸς σέ, κύριε, κεκράξομαι, ὁ θεός μου, μὴ
 παρασιωπήσῃς ἀπ’ ἐμοῦ, μήποτε παρασιωπήσῃς ἀπ’ ἐμοῦ, καὶ ὁμοιωθήσομαι τοῖς
 καταβαίνουσιν εἰς λάκκον. ἀλλ’ ἐπεὶ μὲν ταῦτα ηὔχετο, ἐνταῦθα δὲ εὐχαριστεῖ ὡς
 κατενεχθεὶς πρότερον καὶ καταπεσὼν εἰς τὸν λάκκον ,
 ἀνενεχθεὶς δὲ πάλιν καὶ ἀνασωθεὶς ἐξ αὐτοῦ, καὶ μὴ ταῦτα παθὼν τοῖς
 καταβεβηκόσιν μὲν εἰς αὐτόν, μὴ ἀναβεβηκόσι δέ· προηγουμένως γὰρ μακάριον τὸ μὴ
 ἁμαρτεῖν, ἐπειδὴ ἡ ἀσθένεια τῆς ἀνθρωπίνης φύσεως τούτοις ὑπόκειται, δεύτερος,
 ὡς ἂν εἴποι τις, πλοῦς τὸ ἀναπαλέσαι καλὸν καὶ τὸ ἀναλαβεῖν ταὐτὸν μετὰ τὴν
 νόσον καὶ τὴν κατὰ φύσιν πολαβεῖν ὑγείαν.

Ψάλατε τῷ κυρίῳ, οἱ ὅσιοι αὐτοῦ, 
 καὶ ἐξομολογεῖσθε τῇ μνήμῃ τῆς ἁγιωσύνης αὐτοῦ· 
 ὅτι ὀργὴ ἐν τῷ θυμῷ αὐτοῦ, 
 καὶ ζωὴ ἐν τῷ θελήματι αὐτοῦ. 
 
 
 Συγχαίρειν αὐτῷ μετανοήσαντι καὶ ἐξομολογεῖσθαι ,
 τουτέστιν εὐχαριστεῖν τῇ μνήμῃ τῆς ἁγιωσύνης αὐτοῦ· ἀντὶ τοῦ τὴν μνήμην
 ἀναζωπυροῦντες μηδ’ ἐπιλανθανόμενοι τῶν παρὰ τοῦ κυρίου χορηγουμένων ἀνθρώποις
 ἀγαθῶν. μάλιστα δὲ προσήκει τὴν εὐχαριστίαν ἐπιτείνειν μεμνημένους τῆς τοῦ θεοῦ
 φιλανθρωπίας, ἥτις τοσαύτη τυγχάνει ὡς μηδέποτε βούλεσθαί τι κακὸν ἀνθρώποις.
 εἰ δὲ καί ποτέ τις διὰ τὴν οἰκείαν μοχθηρίαν ἐπιστροφῆς δεηθείη, αὐτὸς μὲν
 ἑαυτῷ κατασκευάζει θυμὸν ὀργῆς· τό γε μὴν θέλημα τοῦ θεοῦ μήποτε βούλεσθαι
 θάνατον ἀνθρώπῳ, ἀλλὰ ζωήν. διὸ ἐν ἑτέροις λέγεται· ζῶ ἐγὼ,
 λέγει κύριος · οὐ βούλομαι τὸν θάνατον τοῦ ἁμαρτωλοῦ ὡς τὴν μετάνοιαν
 αὐτοῦ. οὕτω γοῦν καὶ ἐνταῦθα λέλεκται· ζωὴ ἐν τῷ θελήματι αὐτοῦ· οὐ γὰρ ὀργὴ ἐν
 τῷ θελήματι αὐτοῦ. παρὰ προαίρεσιν δὲ θεοῦ καὶ παρὰ τὸ βούλημα αὐτοῦ τοῖς
 ἁμαρτάνουσι κατασκευάζεται θυμὸς καὶ ὀργή · ὃ δὴ
 παρίστησιν ὁ ἀπόστολος φήσας· ἢ τοῦ πλούτου τῆς χρηστότητος αὐτοῦ, καὶ τῆς
 ἀνοχῆς καὶ τῆς μακροθυμίας καταφρονεῖς; ἀγνοῶν, ὅτι τὸ χρηστὸν τοῦ θεοῦ εἰς
 μετάνοιάν σε ἄγει. κατὰ δὲ τὴν σκληρότητά σου καὶ ἀμετανόητον καρδίαν,
 θησαυρίζεις σεαυτῷ ὀργὴν ἐν ἡμέρᾳ ὀργῆς καὶ ἀποκαλύψεως καὶ δικαιοκρισίας τοῦ
 θεοῦ, ὃς ἀποδώσει ἑκάστῳ κατὰ τὰ ἔργα αὐτοῦ.

Ἐγὼ δὲ εἶπα ἐν τῇ εὐθηνίᾳ μου· 
 οὐ μὴ σαλευθῶ εἰς τὸν αἰῶνα. 
 κύριε, ἐν τῷ θελήματί σου παρέσχου τῷ κάλλει μου δύναμιν· 
 ἀπέστρεψας δὲ τὸ πρόσωπόν σου, καὶ ἐγενήθην τεταραγμένος. 
 
 
 Δικαιοῖ τὴν κρίσιν τοῦ κυρίου ὁμολογῶν πόθεν αὐτῷ συμβέβηκεν ἡ πτῶσις· δέον γὰρ
 ἑστῶτα ἐν τῇ παρὰ τῷ θεῷ στάσει μεμνῆσθαι τοῦ φάσκοντος λόγου· ὁ δοκῶν ἑστάναι,
 βλεπέτω μὴ πέσῃ, ὁμολογεῖν τε τῷ θεῷ χάριν ὑπὲρ τῆς στάσεως. ὁ δὲ οὐκ ὀρθῶς
 λογισάμενος παρὰ τὴν αὐτοῦ ἀρετὴν ἐν τοῖς καλλίστοις ἑστάναι ἐνόμιζεν ἀπέφαινέ
 τε ἑαυτὸν καὶ ἄτρεπτον καὶ ἀμετάβλητον. κύριε, ἐν τῷ
 θελήματί σου παρέσχου τῷ κάλλει μου δύναμιν . ἐπεὶ ταῦτα τὰ
 προειρημένα οὐκ ὀρθῶς ἐλογίζετο, ἔγνω, ὅτι ἡ στάσις αὐτοῦ ἐκείνη καὶ ἡ εὐθηνία καὶ τὸ προσὸν αὐτῷ τότε κάλλος οὐκ ἦν ἐξ
 αὐτοῦ οὐδὲ παρὰ τὴν ἑαυτοῦ αἰτίαν ὑπῆρχεν αὐτῷ. διὸ ἐξομολογούμενος ταῦτά φησιν
 ἔργῳ τὴν πεῖραν παραλαβὼν τῆς ἑαυτοῦ ἀσθενείας· ἀπέστρεψας
 δέ σου τὸ πρόσωπον, καὶ ἐγενήθην τεταραγμένος . σὺ μὲν γὰρ οὐδὲν
 πλέον ἔπραξας οὔτε ὦσας οὔτε κατέβαλες· αὐτὸ δὲ τοῦτο διὰ τὴν ἐμὴν μεγαλαυχίαν
 μεμονωμένον με εἴασας καὶ τῆς παρὰ σοῦ βοηθείας ἔρημον. ἀπέστρεψας τὸ πρόσωπόν
 σου· ἐγὼ δὲ παραχρῆμα ἠλεγχόμην καὶ ἐγινόμην
 τεταραγμένος ὑποπίπτων τοῖς ἐμοῖς ἁμαρτήμασι καὶ τοῖς ἐμοῖς ἐχθροῖς.

Πρὸς σέ, κύριε, κεκράξομαι, 
 καὶ πρὸς τὸν θεόν μου δεηθήσομαι. 
 τίς ὠφέλεια ἐν τῷ αἵματί μου, 
 ἐν τῷ καταβῆναί με εἰς διαφθοράν; 
 μὴ ἐξομολογήσεταί σοι χοῦς 
 ἢ ἀπαγγελεῖ τὴν ἀλήθειάν σου; 
 
 
 Κατὰ δὲ τὸν Σύμμαχον · ἐν τοῖς κακοῖς γενόμενος ἔλεγον· πρὸς σέ, κύριε, βοήσω,
 καί σε τὸν δεσπότην μου ἱκετεύσω· τί κέρδος ἐν τῷ αἵματί μου, κατενεχθέντος μου
 εἰς διαφθοράν; μὴ ἐξομολογήσεταί σοι κόνις ἢ ἀπαγγελεῖ τὴν ἀλήθειάν σου; ταῦτα
 καὶ τὰ τούτοις παραπλήσια ἱκετεύω κάτωθεν κραυγὰς ἀφιεὶς ἀπὸ τοῦ βαθυτάτου
 λάκκου πυθόμενος ὡς παρὰ διδασκάλου μαθεῖν παρὰ σοῦ τοῦ θεοῦ. τίς ὠφέλεια γίνεται ἢ ἐμοὶ ἢ ἑτέροις ἐκ τοῦ ἐμοῦ αἵματος ; ἢ τί πλέον ἀνθρώποις ὑπάρξει ἐκ τοῦ ἐμὲ ἐλθεῖν
 εἰς διαφθοράν; ἑτέρου μὲν γὰρ ἐν τῷ αἵματι ὑπάρξει
 πολλή τις καὶ μεγάλη ὠφέλεια τῷ παντὶ κόσμῳ· ἐπειδὰν ὁ σὸς ἀμνὸς ὁ αἴρων τὴν
 ἁμαρτίαν τοῦ κόσμου, ὡς πρόβατον ἐπὶ σφαγὴν ἔλθοι, καὶ ὡς ἀμνὸς ἐναντίον τοῦ
 κείραντος ἄφωνος. τούτου γὰρ τῷ αἵματι ἀπολύτρωσις
 καὶ κακῶν ἐλευθερία πᾶσι τοῖς δι’ αὐτοῦ σωθησομένοις γενήσεται. ἀλλὰ καὶ ἡ
 κατάβασις ἐκείνου ἡ μέχρι τῶν διαφθαρέντων καὶ ἐν θανάτῳ γενομένων πολλοῖς
 αἰτία σωτηρίας ἔσται. πολλὸς γὰρ χοῦς καὶ πολλὴ κόνις τῶν πάλαι καὶ σαρκίνων
 καὶ χοϊκῶν ἀνθρώπων ἐξομολογήσεταί σοι· οἳ καὶ ἐπὶ τὸ κρεῖττον μεταβληθέντες
 ἀπαγγελοῦσι τὴν ἀλήθειάν σου. μήτι οὖν καὶ ἐν τῷ ἐμῷ αἵματι ἔσται τι τοιοῦτον ἀγαθὸν τῷ κόσμῳ; ἢ ὠφεληθήσεταί τις ἐμοῦ
 κατασυρέντος ὑπὸ τοῦ θανάτου; ἢ χοῦς καὶ ὁ ἀπὸ τοῦ χοῦ ληφθεὶς καὶ γεγονὼς
 ἄνθρωπος μεταβληθεὶς ἀπὸ τοῦ χοϊκοῦ καὶ γενόμενος πνευματικὸς ἀπαγγελεῖ τὴν
 ἀλήθειάν σου; ἀλλὰ γὰρ οὐδὲν ἔσται ἐξ ἐμοῦ τοιοῦτον· διὸ ἱκετεύω μὴ ὁμοιωθῆναι
 τοῖς καταβαίνουσιν εἰς λάκκον.

Ἤκουσεν κύριος καὶ ἠλέησέν με, 
 κύριος ἐγενήθη βοηθός μου. 
 ἔστρεψας τὸν κοπετόν μου εἰς χορὸν ἐμοί, 
 διέρρηξας τὸν σάκκον μου καὶ περιέζωσάς με εὐφροσύνην, 
 ὅπως ἂν ψάλῃ σοι ἡ δόξα μου καὶ οὐ μὴ κατανυγῶ· 
 κύριε ὁ θεός μου, εἰς τὸν αἰῶνα ἐξομολογήσομαί σοι. 
 
 
 Ταῦτα, φησί, δεηθέντος μου ὁ μὴ μακρὰν ἀφεστὼς τῶν καθαρῶς καὶ πιστῶς
 ἐπικαλουμένων αὐτὸν κύριος ἤκουσε, περὶ οὗ εἴρηται· ἐγγὺς κύριος πᾶσι τοῖς
 ἐπικαλουμένοις αὐτὸν ἐν ἀληθείᾳ· καὶ ἀκούσας ἠλέησέ με, καὶ ἔργον ἐπεδείξατο
 τοῦ εἰς ἐμὲ οἴκτου· ἐγενήθη γὰρ βοηθός μου. ταῦτα ὡς πρὸς ἡμᾶς διαλεχθεὶς καὶ
 τὰ συμβεβηκότα αὐτῷ διδάξας ἡμᾶς ἀποστρέφει πάλιν τὴν εὐχαριστίαν ἐπ’ αὐτὸν
 θεὸν τὰς εἰς αὑτὸν εὐεργεσίας διεξιών. ἠλέησας γάρ
 με σύ , φησί, καὶ γέγονας βοηθός
 μου · οὕτω τε μετέβαλες τὰ παλαιά μου δάκρυα καὶ τοὺς θρήνους καὶ τὸν
 κοπετὸν εἰς γέλωτα καὶ χαρὰν καὶ ἀγαλλίασιν ἐπαληθεύσας τὸν ὕστερόν ποτε
 λεχθέντα μακαρισμὸν περὶ τῶν κλαιόντων καὶ πενθούντων κατὰ τό· μακάριοι οἱ
 κλαίοντες, ὅτι γελάσονται· καὶ μακάριοι οἱ πενθοῦντες, ὅτι παρακληθήσονται. τὰ
 σύμβολα γοῦν τοῦ πένθους ἀπέδυσάς με τὸν σάκκον, ἐν ᾧ κακοπαθὼν ἐμαυτὸν
 ἐτιμωρούμην καὶ ζώσματι εὐφροσύνης περιέζωσάς με .
 καὶ ταῦτα πάντα μοι παρέσχου, ἵνα μὴ ἀπομείνω κόνις καὶ χοῦς ὁ μὴ
 ἐξομολογούμενός σοι, ἀλλ’ ἵνα ψάλλῃ σοι ἡ δόξα μου. ἐν μὲν γὰρ τῷ καταβῆναί με
 εἰς διαφθορὰν οὐδεμία τις ἦν ὠφέλεια οὔτ’ ἐμοὶ οὔτε ἑτέροις. ἐγώ τε γὰρ
 ἀπεστερούμην τῆς παρὰ σοῦ ζωῆς ἄλλοι τε οὐδαμῶς ἐτύγχανον τῆς δι’ ἐμοῦ
 σωτηρίας. ἐν δὲ τῷ μεταβάλλειν σε τὸν κοπετόν μου εἰς χαρὰν
 ἐμοὶ καὶ ἐν τῷ διαρρῆξαί σε τὸν σάκκον μου καὶ
 περιζῶσαι εὐφροσύνην οὐχ ἡ τυχοῦσα γεγένηται ὠφέλεια· ἀπολαβὼν γὰρ
 τὴν προτέραν ἐμαυτοῦ δόξαν, διὰ ταύτης σοι ψαλῶ, καὶ ψαλῶ σοι οὐ μετά τινος
 φαύλης συνειδήσεως, ἀλλὰ μετὰ πεπαρρησιασμένης καὶ καθαρᾶς διανοίας. διό φησιν·
 ὅπως ἂν ψάλλῃ σοι ἡ δόξα μου, καὶ οὐ μὴ κατανυγῶ. οὕτω τε διατελέσω εἰς τὸν
 σύμπαντα αἰῶνα ἐξομολογούμενός σοι , καὶ τὰς σὰς διὰ
 παντὸς εὐεργεσίας τὰς εἰς ἐμὲ διεξιών. κύριος ἐγενήθη βοηθός μου.

Εἰς τὸ τέλος· ψαλμὸς τῷ Δαυιδ · ἐκστάσεως. 
 
 
 Οὔτε ἐν τῇ Ἑβραίων γραφῇ οὔτε παρὰ τοῖς λοιποῖς ἑρμηνευταῖς ἡ προγραφὴ
 περιέχει· ἐκστάσεως . μήποτε δὲ διὰ τὸ ἐκφέρεσθαι τῷ
 ψαλμῷ· ἐγὼ δὲ εἶπα ἐν τῇ ἐκστάσει μου· ἀπέρριμμαι ἀπὸ προσώπου τῶν ὀφθαλμῶν
 σου, τὴν προσθήκην τις ἐποιήσατο ἐν τῇ προγραφῇ εἰς τὸν καιρόν, καθ’ ὃν ἐν
 ἐκστάσει γενόμενος εἶπεν· ἀπέρριμμαι ἀπὸ προσώπου τῶν ὀφθαλμῶν σου ἀναπέμψας τὰ
 ἐμφερόμενα τῷ λόγω; πλὴν ἀλλ’ εἰς τὸ τέλος τοὺς ἐντυγχάνοντας παραπέμπει καὶ ἡ
 παροῦσα προγραφὴ ἤτοι διὰ τὰ τελευταῖα, ἐν οἷς παραίνεσιν ἀναγκαιοτάτην
 περιέχει ἡ λέγουσα· ἀγαπήσατε τὸν κύριον πάντες οἱ ὅσιοι
 αὐτοῦ, ὅτι ἀληθείας ἐκζητεῖται κύριος καὶ τὰ ἑξῆς· ἢ διὰ τὸ
 προφητεύειν τινὰ περὶ τῶν κατὰ τὸ πάθος τοῦ σωτῆρος πεπραγμένων· ἃ δὴ γίγνεσθαι
 ἤμελλεν ἐπὶ συντελείᾳ τοῦ αἰῶνος. ἀλλ’ ἐπεὶ καὶ τοῦ Δαυῒδ ἐλπίδας ὑπογράφει
 ἀγαθὰς ὁ λόγος, αἵτινες ἤμελλον αὐτῷ εἰς τὸν μέλλοντα χρόνον ἀποδίδοσθαι,
 εἰκότως εἰς τὸ τέλος ἀναπέμπει τὴν προγραφήν. περιέχει δὲ ὁ πᾶς ἱκετηρίαν τοῦ
 Δαυΐδ ὅλον ἑαυτὸν ἀναρτήσαντος τοῦ θεοῦ καὶ παρακαλεῖ μὴ ἐκπεσεῖν τῆς
 ἐλπίδος.

Γενοῦ μοι εἰς θεὸν ὑπερασπιστὴν 
 καὶ εἰς οἶκον καταφυγῆς τοῦ σῶσαί με. 
 ὅτι κραταίωμά μου καὶ καταφυγή μου εἶ σὺ 
 καὶ ἕνεκεν τοῦ ὀνόματός σου ὁδηγήσεις με καὶ διαθρέψεις με. 
 
 
 Εἰ γὰρ καὶ βασιλεὺς ἦν ὁ Δαυὶδ τοῦ Ἰουδαίων ἔθνους πολλῷ τε πλούτῳ
 περιρρεόμενος, εἰ καὶ νίκαις ταῖς κατ’ ἐχθρῶν ἐκόμα, ἀλλὰ τούτων οὐδὲν πρὸς
 ἀσφάλειαν συμβαλεῖσθαι αὐτῷ ἐπέπειστο, μόνην δὲ τὴν ἐπὶ κύριον ἐλπίδα· διὸ
 ἱκέτευε ταύτης μήποτε ἐκπεσεῖν· ἀλλὰ καὶ ἡμᾶς ἐδίδασκε τὰ ὅμοια αὐτῷ ζηλοῦντας
 καὶ φρονεῖν καὶ λέγειν. ἀντὶ δὲ ἐν τῇ δικαιοσύνῃ
 σου · ἐν τῇ ἐλεημοσύνῃ σου, ὁ Σύμμαχος ἐξέδωκε. γενοῦ μοι εἰς θεὸν ὑπερασπιστὴν καὶ εἰς οἶκον καταφυγῆς τοῦ σῶσαί με. ὅτι
 κραταίωμά μου καὶ καταφυγή μου εἶ σύ, καὶ ἕνεκεν τοῦ ὀνόματός σου ὁδηγήσεις
 με καὶ διαθρέψεις με .

Ἐξάξεις με ἐκ παγίδος ταύτης, ἧς ἔκρυψάν μοι, 
 ὅτι σὺ εἶ ὁ ὑπερασπιστής μου. 
 εἰς χεῖράς σου παραθήσομαι τὸ πνεῦμά μου· 
 ἐλυτρώσω με, κύριε ὁ θεὸς τῆς ἀληθείας. 
 
 
 Ἐξ ὧν ἐπειράθην πάλαι πρότερον πέπεισμαι, ὅτι καὶ νῦν ἐξάξεις με ἐκ πάσης
 παγίδος τῆς ὑπὸ τῶν ἐχθρῶν μοι κατασκευαζομένης. ἕως γὰρ ἐν τῷ βίῳ τῷ θνητῷ
 τυγχάνω, οἶδα πολεμούμενος· καὶ μέχρις ἐσχάτης ἀναπνοῆς ἐν ἀγωνίᾳ κατέστην καὶ
 διὰ τὰς τῶν ἐχθρῶν ἐπιβουλάς. ἀλλὰ πέπεισμαι, ὅτι ἐπὶ σοὶ ἀναρτήσας τὴν ἐμαυτοῦ
 ἐλπίδα οὐ καταισχυνθήσομαι εἰς τὸν αἰῶνα. θεὸν δὲ ἀληθείας εὐκαίρως καὶ
 καταλλήλως τοῖς λεγομένοις ὠνόμασεν· οὐ γὰρ ἔστι διαψευσθῆναι τὸν ἐπὶ σὲ
 ἠλπικότα οὐδὲ τὸν ἐπὶ ταῖς σαῖς ἐπαγγελίαις πεπιστευκότα.

Ἐμίσησας τοὺς διαφυλάσσοντας ματαιότητας δια κενῆς· 
 ἐγὼ δὲ ἐπὶ τῷ κυρίῳ ἤλπισα. 
 ἀγαλλιάσομαι καὶ εὐφρανθήσομαι ἐπὶ τῷ ἐλέει σου, 
 ὅτι ἐπεῖδες τὴν ταπείνωσίν μου, 
 ἔσωσας ἐκ τῶν ἀναγκῶν τὴν ψυχήν μου 
 καὶ οὐ συνέκλεισάς με εἰς χεῖρας ἐχθροῦ, 
 ἔστησας ἐν εὐρυχώρῳ τοὺς πόδας μου. 
 
 
 Εἰκότως χαίρεις μὲν τοῖς τῆς ἀληθείας ἐρασταῖς, καὶ τούτους προσίεσαι· διὸ
 λέλεκται· ἀληθείας ἐκζητεῖ κύριος · τοὺς δὲ τὴν
 ματαιότητα περιέποντας εἰκότως ἀποτρέπῃ καὶ μισεῖς, ὡς ἂν τὸ ψεῦδος
 μεταδιώκοντας. ματαιότης γὰρ τὸ ψεύδους γέμον· διὸ παραινεῖς λέγων· υἱοὶ
 ἀνθρώπων, ἕως πότε βαρυκάρδιοι; ἵνα τί ἀγαπᾶτε ματαιότητα, καὶ ζητεῖσθε ψεῦδος;
 ἐγὼ δέ, ἀποστραφεὶς τὰ μάταια ἐπὶ σὲ μόνον τὸν ἐμαυτοῦ κύριον ἤλπισα· διὸ
 πέπεισμαι οὐκ εἰκῇ σοι ἐμαυτὸν παρατεθεῖσθαι. τὸ γὰρ τέλος τῆς εἰς σὲ ἐλπίδος
 χαρὰ καὶ εὐφροσύνη. ἤδη καὶ ἄλλοτε ἐπεῖδες τὴν ταπείνωσίν μου πολλάκις τε
 περιπεσούσης τῆς ἐμῆς ψυχῆς ἀνάγκαις ταῖς ὑπὸ τῶν ἐχθρῶν ἐπιτεθείσαις αὐτῇ ἐμοῦ
 τε μηδὲν πλέον πράττοντος ἢ ταπεινοῦντος ἐμαυτὸν καὶ κακοῦντος διὰ τῶν πρὸς σὲ
 τὸν θεὸν ἱκετηρίων, σὺ αὐτὸς ὁ ἐμὸς ὑπέρμαχος καὶ ὑπερασπιστής, μὴ ἀντιπαρελθών
 με, ἀποδεξάμενος δὲ τὴν ἐμὴν ταπείνωσιν, ἔσωσας ἐκ τῶν ἀναγκῶν τὴν ψυχήν μου,
 καὶ οὐ συνέκλεισάς με εἰς χεῖρας ἐχθρῶν· παραδόξως δέ με εἴσω δικτύων ἤδη
 γενόμενον καὶ ταῖς χερσὶ τῶν ἐχθρῶν παραδεδομένον ἁρπάσας ἐλεύθερον ἀνῆκας, καὶ
 τοὺς πόδας μου ἐν πλατύτητι καὶ εὐρυχωρίᾳ κατέστησας, συγχωρήσας ἄφετόν με
 βαδίζειν, ὅποι καὶ βούλομαι.

Ἐλέησόν με, κύριε, ὅτι θλίβομαι· 
 ἐταράχθη ἐν θυμῷ ὁ ὀφθαλμός μου, 
 ἡ ψυχή μου, καὶ ἡ γαστήρ μου. 
 ὅτι ἐχέλιπεν ἐν ὀδύνῃ ἡ ζωή μου 
 και τὰ ἔτη μου ἐν στεναγμοῖς· 
 ἠσθένησεν ἐν πτωχείᾳ ἡ ἰσχύς μου, 
 καὶ τὰ ὀστᾶ μου ἐταράχθησαν. 
 
 
 Ἱκετεύω, φησί, καὶ δέομαι ἐλεηθῆναι, ὅτι θλίβομαι· ἀνθ’ οὗ ὁ Ἀκύλας φησίν· ὅτι
 στενὸν ἐμοί. τὴν γὰρ στενὴν καὶ τεθλιμμένην ὁδεύω διὰ σὲ καὶ τὰς σὰς
 ἐπαγγελίας. ἀλλὰ καὶ ὁ τῆς ψυχῆς μου ὀφθαλμός ,
 αὐτὸς ὁ νοῦς καὶ τὸ ἐν ἐμοὶ λογιστικόν, ἐταράχθη ἐν
 θυμῷ · ἀνθ’ οὗ ὁ μὲν Ἀκύλας φησίν· ηὐχμώθη ἐν παροργισμῷ ὁ ὀφθαλμός
 μου· ὁ δὲ Σύμμαχος · ἐθολώθη διὰ παροργισμὸν ὀφθαλμός μου. ὅτε γὰρ παρώργισα,
 φησί, καὶ θυμὸν ἐμαυτῷ ἐπήγειρα τολμήσας διαπράξασθαι τὰ θυμοῦ καὶ ὀργῆς ἄξια,
 τὸ τηνικαῦτα σύγχυσις καὶ θόλωσις καὶ αὐχμὸς τὸ λογιστικὸν τῆς ἐμῆς ψυχῆς
 κατείληφεν. ἀλλὰ καὶ ἡ ψυχή μου , φησί, καὶ ἡ γαστήρ μου , καὶ αὐτὴ ἐθολώθη καὶ ἐταράχθη κατὰ τὸν καιρὸν τοῦ παροργισμοῦ μου. ὥσπερ δὲ
 ὀφθαλμὸν ψυχῆς κατὰ μεταφορὰν τοῦ αἰσθητοῦ
 ὀφθαλμοῦ νενοήκαμεν, οὕτω καὶ τὴν γαστέρα αὐτῆς οὐκ
 ἂν ἁμάρτοις εἰπὼν τὴν δύναμιν τὴν μνημονικήν, ἐν ᾗ ὥσπερ ἐν κοιλίᾳ καὶ γαστρὶ
 πάσας τὰς διὰ λόγων τροφὰς ἐναποτίθεσθαι εἴωθε. διὸ λέλεκταί που· εὐλόγει, ἡ
 ψυχή μου, τὸν κύριον, καὶ πάντα τὰ ἐντός μου τὸ ὄνομα τὸ ἅγιον αὐτοῦ. καὶ ὁ
 σωτὴρ δέ· ὃς ἂν πίῃ ἐκ τοῦ ὕδατος, οὗ ἐγὼ δώσω αὐτῷ, ποταμοὶ ἐκ τῆς κοιλίας
 αὐτοῦ ῥεύσουσιν ὕδατος ζῶντος, ἁλλομένου εἰς ζωὴν αἰώνιον. κἀνταῦθα τοίνυν τὴν
 μνημονικὴν δύναμιν ἢ καὶ αὐτὸ τὸ ἡγεμονικὸν τῆς ψυχῆς κοιλίαν ὠνόμασεν ὁ σωτήρ.
 θολωθεὶς τοίνυν τὸν ὀφθαλμὸν τῆς ψυχῆς καὶ τὴν
 γαστέρα τὴν παραδεδομένην ἰατρείᾳ καὶ θεραπείᾳ ἐμαυτὸν παρεῖχον,
 ὀδύνῃ καὶ στεναγμοῖς καὶ πτωχείᾳ παραδιδοὺς τὸν
 ἐμαυτοῦ βίον ὥσπερ διά τινων κύκλων ἰατρευόμενος. ἀντὶ δὲ τοῦ ἐν πτωχείᾳ ἡ
 ἰσχύς μου, καὶ τὰ ὀστᾶ μου ἐταράχθησαν σαφέστερον ὁ Σύμμαχος ἡρμήνευσεν εἰπών·
 οὕτω γάρ, φησίν, ἐμαυτὸν ἐκάκουν, ὡς διὰ τὴν ὑπερβολὴν τῆς κακώσεως ἐξατονῆσαί
 μου καὶ ἐξασθενῆσαι τὴν ἰσχύν, καὶ αὐτὰ τὰ τῆς ψυχῆς μου ὀστέα, καὶ τὰς
 δυνάμεις ἐν αἷς πάλαι ἠνδριζόμην ηὐρωτίασαν· ἢ κατὰ τὸν Ἀκύλαν · καὶ τὰ ὀστᾶ μου
 ηὐχμώθη. ταῦτα δὲ ἀναγκαῖα πρὸς διδασκαλίαν καὶ ὑπογραμμὸν τῶν ἀφέσεως τυχεῖν
 βουλομένων τῶν οἰκείων πλημμελημάτων.

Παρὰ πάντας τοὺς ἐχθρούς μου ἐγενήθην ὄνειδος 
 καὶ τοῖς γείτοσίν μου σφόδρα 
 καὶ φόβος τοῖς γνωστοῖς μου, 
 οἱ θεωροῦντές με ἔξω ἔφυγον ἀπ’ ἐμοῦ. 
 ἐπελήσθην ὡσεὶ νεκρὸς ἀπὸ καρδίας, 
 ἐγενήθην ὡσεὶ σκεῦος ἀπολωλός. 
 
 
 Ταῦτα ἀναφέρομεν ἐπὶ τὸν καιρὸν τοῦ πάθους τοῦ σωτῆρος ἡμῶν, ἁρμόζοι ἂν ὑπ’
 αὐτοῦ λέγεσθαι, ὅτε οἱ ἐχθροὶ ἀνηρτημένον ὁρῶντες αὐτὸν ἐπετώθαζον ὀνειδίζοντες
 κατὰ τὰ γεγραμμένα ἐν τοῖς εὐαγγελίοις· οἵ τε γνωστοὶ καὶ οἱ μαθηταὶ καὶ φίλοι
 φόβῳ ὑποπεσόντες ἀνεχώρουν καταλείποντες αὐτόν· ὅτε καὶ ὁ πρωτοστάτης τοῦ χοροῦ
 τῶν αὐτοῦ μαθητῶν ἤρνηται αὐτὸν τρίτον. τότε δὲ καὶ 
 ἀπελήσθη ὡσεὶ νεκρὸς ἀπὸ καρδίας · ἀλλὰ καὶ ἐνομίσθη γεγονέναι ὡς σκεῦος ἀπολωλός . πλὴν ἀλλὰ καὶ ταῦτα ἐπὶ
 τὸν ἐν τῷ ψαλμῷ ἐξομολογούμενον ἀναφερόμενα ὑπερβάλλουσαν αὐτοῦ παρίστησι
 κάκωσιν. οὕτω γὰρ ἑαυτὸν ἐξέτηκεν, ὡς ἐκλείπειν μὲν αὐτοῦ ἐν ὀδύνῃ τὴν ζωὴν καὶ
 ἔτη ἐν στεναγμοῖς, ἀσθενῆσαι δὲ ἐν πτωχείᾳ τὴν ἰσχὺν καὶ τὰ ὀστέα τῆς ψυχῆς
 αὐτοῦ ταραχθῆναι· ἐφ’ οἷς καὶ ἐγελᾶτο ὑπὸ τῶν ἐχθρῶν, ὡς εἰκῆ καὶ μάτην ἑαυτὸν
 κατακόπτων. οὐ μόνον δὲ παρὰ τοῖς ἐχθροῖς ἐγίνετο ὄνειδος, ἀλλὰ καὶ παρὰ τοῖς
 γείτοσιν αὐτοῦ τοῖς μάλιστα αὐτὸν εἰδόσι διὰ τὸ ἔγγιστα οἰκεῖν. οὗτοι γὰρ
 ὁρῶντες αὐτὸν κατατρύχοντα ἐν τῇ πρὸς τὸν θεὸν ἐξομολογήσει κατεγέλων αὐτοῦ καὶ
 ὠνείδιζον. οἱ δὲ προσήκοντες αὐτῷ συγγενεῖς καὶ φίλοι καὶ ἐφοβοῦντο ὡς μεμηνότα
 καὶ τὰς φρένας ἐξεστηκότα ὥστε ἀναχωρεῖν καὶ φεύγειν ἐξ αὐτοῦ ἀπογινώσκοντας
 αὐτοῦ τὴν σωτηρίαν λήθην τε αὐτοῦ ποιεῖσθαι ὡσεὶ καὶ νεκροῦ ἤδη γενομένου καὶ
 ὡς περὶ σκεύους ἀπολωλότος διακεῖσθαι. ταῦτα πάντα πεπονθέναι ἔφασκεν ἑαυτὸν
 κακῶν ἐξομολογήσει καὶ μετανοίᾳ. ἀλλ’ οἵδε μέν, φησί, τοιοῦτοι γεγόνασι περὶ
 ἐμέ. ἐγὼ δὲ οὐκ ἄνευ λόγου οὕτως ἐμαυτὸν ἦγον, ἀλλ’ ἐπειδήπερ ἤκουον ψόγον
 πολλῶν παροικούντων κυκλόθεν, οἱ τότε συναιρόμενοι ἐπὶ τὸ αὐτὸ λαβεῖν τὴν ψυχήν
 μου ἐνεθυμοῦντο· οἱ γὰρ ἀφανεῖς καὶ ἀόρατοι ἐχθροὶ περιπεσόντος μου τῇ ἁμαρτίᾳ,
 συνετάσσοντο πρὸς ἀλλήλους, ὅπως διαρπάσωσι τὴν ἐμὴν ψυχήν. διόπερ ἐγὼ τῆς
 τούτων ἐπιβουλῆς συναισθόμενος τῇ τοσαύτῃ ἐμαυτὸν ἐπεδίδουν τιμωρίᾳ, εἴ πως ἄρα
 ὁ θεὸς διὰ τὴν τοσαύτην μου ταπείνωσιν ἐλεήσειέ με καὶ ῥύσαιτο τῆς τῶν ἐχθρῶν
 ἐπιβουλῆς.

Ἐγὼ δὲ ἐπὶ σοὶ ἤλπισα, κύριε· 
 εἶπα· σὺ εἶ ὁ θεός μου, 
 ἐν ταῖς χερσίν σου οἱ καιροί μου· 
 ῥῦσαι με ἐκ χειρὸς ἐχθρῶν μου 
 καὶ ἐκ τῶν καταδιωκόντων με. 
 
 
 Ταῦτα τῶν ἐχθρῶν μου , φησί, βουλευομένων κατ’ ἐμοῦ,
 ἐπὶ σὲ ἤλπισα, κύριε · ἔλεγόν τέ σε μόνον βοηθόν
 μοι ἀπαρκεῖν· θεὸς γάρ μου εἶ σύ, ἐν ταῖς χερσί σου οἱ κλῆροί μου· ἀνθ’ οὗ οἱ
 καιροί μου ἡ Ἑβραϊκὴ ἀνάγνωσις καὶ οἱ λοιποὶ ἑρμηνευταὶ ἐκδεδώκασιν. εἰ γὰρ καὶ
 τὰ μάλιστα νῦν οἱ ἐχθροὶ κατισχύουσιν, ὥσπερ καιρὸν ἔχοντες κατ’ ἐμοῦ,
 ἀλλ’ οἱ ἐμοὶ καιροὶ πεφυλαγμένοι εἰσὶν ἐν ταῖς
 σαῖς χερσίν· ἐν οἷς καιροῖς καὶ τοὺς ἐμαυτοῦ κλήρους οἶδα παρὰ σοὶ φυλάττεσθαι.
 διὸ εἰκότως ἱκετεύω καὶ δέομαι ἐπὶ τοῦ παρόντος ῥυσθῆναι ἐκ
 τῶν ἐχθρῶν μου καὶ ἐκ τῶν καταδιωκόντων με .

Ἐπίφανον τὸ πρόσωπόν σου ἐπὶ τὸν δοῦλόν σου, 
 σῶσόν με ἐν ἐλέει σου. 
 κύριε, μὴ καταισχυνθείην, ὅτι ἐπεκαλεσάμην σε· 
 αἰσχυνθείησαν ἀσεβεῖς καὶ καταχθείησαν εἰς ᾅδου. 
 ἄλαλα γενηθήτω τὰ χείλη τὰ δόλια 
 τὰ λαλοῦντα κατὰ τοῦ δικαίου ἀνομίαν 
 ἐν ὑπερηφανία καὶ ἐχουδενώσει. 
 ὡς πολὺ τὸ πλῆθος τῆς χρηστότητός σου, κύριε, 
 ἧς ἔκρυψας τοῖς φοβουμένοις σε, 
 ἐξειργάσω τοῖς ἐλπίζουσιν ἐπὶ σὲ 
 ἐναντίον τῶν υἱῶν τῶν ἀνθρώπων. 
 κατακρύψεις αὐτοὺς ἐν ἀποκρύφῳ τοῦ προσώπου σου ἀπὸ ταραχῆς ἀνθρώπων, 
 σκεπάσεις αὐτοὺς ἐν σκηνῇ ἀπὸ ἀντιλογίας γλωσσῶν. 
 
 
 Ὥσπερ ἡλίου ἀνατείλαντος λύεται τὸ σκότος, ὑπὸ γῆν δὲ γενομένου, νὺξ
 διαλαμβάνει τὸ πᾶν προΐασί τε ἐκ τῶν οἰκείων καταδύσεων θῆρες ἄγριοι καὶ ἄνδρες
 κακουργίας ἐργάται, οὕτως, ἀποστρεφομένου μὲν τοῦ θεοῦ, οἱ τῆς ψυχῆς ἐχθροὶ
 ἐπανίστανται καὶ κατατρέχουσιν αὐτῆς· ἐπιλάμψαντος δὲ αὐτοῦ τὸ φῶς τῆς αὐτοῦ
 θεότητος, ὅπερ πρόσωπον θεοῦ ὀνομάζειν εἴωθεν ἡ γραφή, ἀποτρέπονται μὲν καὶ
 ἀποφεύγουσι πάντες οἱ τὰ φίλα τοῦ σκότους ἔργα διαπραττόμενοι, διαλύεται δὲ πᾶν
 τὸ ἐναντίον τῷ θεῷ. διὸ παρακαλεῖ ὁ τὰ πρῶτα ἐξομολογησάμενος φάσκων· ἐπίφανον
 τὸ πρόσωπόν σου εἰς τὸν δοῦλόν σου· καὶ πάλιν· οὐ διὰ τὰς ἐμὰς πράξεις, φησί,
 διὰ δὲ τὸ σὸν ἔλεος σωθῆναι ἀξιῶ· καὶ αὖθις· ἐπεὶ δέ σε ἐπεκαλεσάμην, φησί,
 μὴ καταισχυνθείην, ὅτι ἐπὶ σοὶ ἤλπισα. τοῖς μὲν
 γὰρ ἀσεβέσι, τοῖς σὲ τὸν θεὸν οὐκ ἐπισταμένοις, αἰσχύνη πρέπει· διό φησιν·
 αἰσχυνθείησαν ἀσεβεῖς καὶ καταχθείησαν εἰς ᾅδου· ἢ κατὰ τὸν Ἀκύλαν καὶ τὸν
 Σύμμαχον · σιωπάτωσαν εἰς ᾅδην. νῦν μὲν γὰρ λαλοῦσι πολλὰ τολμῶντες· ἐπειδὰν δὲ
 καταχθῶσιν εἰς τὸ κατάλληλον αὐτοῖς χωρίον, τὸ τηνικαῦτα παύσονται τῆς
 μεγαλαυχίας· τότε δὲ καὶ ἄλαλα γενήσεται τὰ ἐπὶ τοῦ
 παρόντος πολλὰ κατὰ τοῦ δικαίου φθεγγόμενα χείλη 
 μεθ’ ὑπερηφανίας· τότε δὲ καὶ ἐκδικηθήσεται πᾶσα ἡ κατὰ τῶν δικαίων
 ἐξουδένωσις. ταῦτα, φησίν, ἱκέτευσα ἐπιφάναι τὸ πρόσωπόν
 σου ἐπὶ τὸν δοῦλόν σου καὶ σωθῆναι τῷ ἐλέει σου μὴ καταισχῦναι,
 ὅτι ἐπεκαλεσάμην σε πεπεισμένος, ὡς ἡ σὴ
 χρηστότης πολλή τις καὶ ἄφατος τυγχάνει, πλούτου δὲ γέμει πολλοῦ. διὸ καὶ παρὰ
 τῷ ἀποστόλῳ εἴρηται· ἢ τοῦ πλούτου τῆς χρηστότητος αὐτοῦ καὶ τῆς ἀνοχῆς καὶ τῆς
 μακροθυμίας καταφρονεῖς; ἀλλὰ νῦν μὲν οὐ τοῖς πᾶσι φανερὰν ποιεῖς τὴν
 χρηστότητά σου· κρύπτεις δὲ αὐτὴν καὶ ταμιεύῃ φυλάττων τοῖς φοβουμένοις σε.
 ἐπεὶ καὶ ἐξειργάσω αὐτὴν εἰς αὐτὸ τοῦτο, λέγω δὲ εἰς τὸ τοῖς ἐλπίζουσιν ἐπὶ σὲ
 παρασχεῖν αὐτήν, καὶ παρέξεις γε αὐτὴν κατὰ καιρὸν πρὸ τῶν ὀφθαλμῶν τῶν υἱῶν
 τῶν ἀνθρώπων ὥστε πάντας ἰδεῖν τὴν σὴν χρηστότητα καιρῷ τῆς τῶν ἀγαθῶν ἀμοιβῆς
 διδομένην τοῖς ἀξίοις· διόπερ καὶ ἐν τῷ βίῳ τάς σοι ἀνακειμένας ψυχὰς κατὰ τοὺς
 τῶν πειρατηρίων καιροὺς τῆς παρὰ σαυτοῦ σκέπης καταξιῶν ἀποκρύπτεις ῥυόμενος
 αὐτοὺς ἀπὸ ταραχῆς ἀνθρώπων, καὶ ὥσπερ ἐν σκέπη ὑπὸ τὴν σαυτοῦ χεῖρα σκεπάζων
 αὐτοὺς ἀπὸ ἀντιλογίας γλωσσῶν πρὸς τὸ μηδὲν καταβλάπτεσθαι μήτε ὑπὸ τῶν λόγοις
 αὐτοὺς καταπολεμούντων μήτε ὑπὸ τῶν δι’ ἔργων τὰς κατ’ αὐτῶν μηχανὰς
 συσκευαζομένων.

Εὐλογητὸς κύριος, ὅτι ἐθαυμάστωσεν τὸ ἔλεος αὐτοῦ ἐν πόλει περιοχῆς. 
 
 
 Διὰ τοσούτων τὴν πρὸς τὸν θεὸν ἔντευξιν πεποιημένος ὁ ἐξομολογούμενος ἐπὶ
 χρηστὸν περιγράφει τέλος τὸν λόγον εὐλογῶν τὸν θεόν, ὅτι ἐθαυμάστωσε τὸ ἔλεος
 αὐτοῦ ἐν πόλει περιοχῆς, ὅπερ ὁ Σύμμαχος ἡρμήνευσεν οὕτως· εὐλογητὸς κύριος ὁ παραδείξας τὸ ἔλεος αὐτοῦ ἐμοὶ ὡς ἐν πόλει
 περιπεφραγμένῃ . δι’ ἐμοῦ γάρ, φησίν, ὁ θεὸς ἐδοξάσθη, ὅτι μυρίων ἐπ’
 ἐμὲ πολεμίων συστάντων καὶ δίκην μεγάλης πόλεως τὴν ἐμὴν ψυχὴν πολιορκεῖν
 πεπειραμένων ὁ ἐμὸς φύλαξ φραγμόν μοι περιβαλὼν τὸ ἔλεος αὐτοῦ θαυμαστὸν
 ἔδειξεν οὕτω με σώσας ὡσεὶ καὶ πόλιν τείχει περιβεβλημένην ὀχυρῷ. τοιοῦτος δέ
 μοι γέγονας σὺ ὁ ἐμὸς κύριος, ὁπηνίκα αὐτὸς ἐμαυτὸν ταπεινῶν ἐν τῇ γενομένῃ μοι
 ἐκστάσει, ἐν ᾗ ἐταράχθη ἐν θυμῷ ὁ ὀφθαλμός μου καὶ ἡ ψυχή μου, καὶ ἡ γαστήρ
 μου. οὐκ ἐπετρίβην, ἀλλ’ ἐταπείνουν ἐμαυτὸν ὡς ἀπορριφεὶς ἀπὸ τῶν σῶν ὀφθαλμῶν
 διὰ τὴν ἐμὴν ἁμαρτίαν. ἀλλὰ ταῦτα ἐγὼ μὲν ἔλεγον ἐξομολογούμενος· σὺ δὲ
 φιλάνθρωπος καὶ ἀγαθὸς θεός, οὐκ ἀπέρριψας τὸν σὸν οἰκέτην, ἀλλὰ κατὰ τὴν
 ἐπαγγελίαν τὴν φάσκουσαν· ὃταν ἀποστραφεὶς στενάξῃς, τότε σωθήσῃ· ταῦτα ἐμοῦ
 λέγοντος εἰσήκουσας καὶ διὰ τοῦτο ἐθαυμάστωσας τὸ ἔλεός σου ἐμοὶ ἐν πόλει
 περιοχῆς.

Ἀγαπήσατε τὸν κύριον, πάντες οἱ ὅσιοι αὐτοῦ, 
 ὅτι ἀληθείας ἐκζητεῖ κύριος 
 καὶ ἀνταποδίδωσιν τοῖς περισσῶς ποιοῦσιν ὑπερηφανίαν. 
 
 
 Ἐξ ὧν αὐτὸς ἔτυχεν εὐεργεσιῶν, μὴ μόνος ἀπολαῦσαι τῆς παρὰ τοῦ θεοῦ σωτηρίας
 βουλόμενος, μετὰ πολλῶν δὲ σωθῆναι προτρέπεται τοῖς πᾶσιν ἐπιφωνῶν ἀγαπᾶν τὸν
 θεὸν καὶ μηδὲν ἕτερον πράττειν ἢ τῇ ἀγάπῃ τοῦ κυρίου ἑαυτοὺς ἀνατιθέναι, καὶ
 τοῦτο πράττειν μετὰ ἀληθείας γνησίως καὶ καθαρῶς, ἀλλὰ μὴ ἐπιπλάστως μηδὲ μεθ’
 ὑποκρίσεως· διὸ ἐπιλέγει· ὅτι ἀληθείας ἐκζητεῖ
 κύριος . πεπεῖσθαι δὲ χρή, φησίν, ὑμᾶς τοὺς τῷ θεῷ καθωσιωμένους
 δικαιοκρισίας, ἐν ᾗ ἀποδώσει τἀπίχειρα, ὧν πράττουσιν ἐπὶ τοῦ παρόντος οἱ τὸν
 θεὸν μὴ εἰδότες, οἱ μηδὲ μετρίως, ἀλλ’ εἰς ὑπερβολὴν ἀλαζονευόμενοι· οὓς οὐ χρὴ
 φοβεῖσθαι εἰς τὸ τέλος αὐτῶν ἀφορῶντας, ἀλλ’ ἀνδρίζεσθαι καὶ κραταιοῦσθαι τοὺς
 λογισμοὺς τὴν διάνοιαν ἑδραίαν καὶ στερεὰν κεκτημένους καὶ τὴν ἐλπίδα ἐπὶ
 κύριον τιθεμένους.

Τῷ Δαυίδ · συνέσεως. 
 μακάριοι ὧν ἀφέθησαν αἱ ἀνομίαι, 
 καὶ ὧν ἐπεκαλύφθησαν αἱ ἁμαρτίαι. 
 
 
 Πολλὰ κακώσας ἑαυτὸν ἐπὶ τῷ συμβεβηκότι πλημμελήματι ὁ Δαυὶδ καὶ τὰς διὰ τοῦ τριακοστοῦ φωνὰς προέμενος φροντίζων καὶ ἀγωνιῶν τὴν τοῦ θεοῦ κρίσιν, ἐφ’ οἷς αὐτὸς ἑαυτῷ συνεγνώκει, εἶτα τῷ πνεύματι τῷ ἁγίῳ καὶ τῇ δυνάμει τῇ προφητικῇ τὴν διὰ τῆς σωτηρίου χάριτος μέλλουσαν ἔσεσθαι πᾶσιν ἀνθρώποις συγχώρησιν τῶν ἁμαρτημάτων ἐπιγνοὺς καὶ ὡς οἱ ἐξ ἐθνῶν εἰδωλολάτραι καὶ ἄθεοι μυρίοις κακοῖς ἐμπεπαρμένοι ἀθρόας ποτὲ τεύξονται ἀφέσεως ἁμαρτιῶν 
 διὰ λουτροῦ παλιγγενεσίας 
 τρισμακαρίους τούτους ἀποφαίνει διὰ τῶν προκειμένων.

Μακάριος ἀνήρ, οὗ οὐ μὴ λογίσηται κύριος ἁμαρτίαν, 
 οὐδέ ἐστιν ἐν τῷ στόματι αὐτοῦ δόλος. 
 ὅτι ἐσίγησα, ἐπαλαιώθη τὰ ὀστᾶ μου 
 ἀπὸ τοῦ κράζειν με ὅλην τὴν ἡμέραν. 
 
 
 Τὰ μὲν προλελεγμένα γενικῶς εἴρηται καὶ καθόλου περὶ πάντων τῶν μελλόντων ἀφέσεως ἁμαρτιῶν διὰ τῆς χάριτος τυγχάνειν, τὰ δὲ προσκείμενα, ὅπως ἡ ἄφεσις δίδοται, παρίστησι διὰ τοῦ· οὗ μὴ λογίσηται κύριος ἁμαρτίαν . ἅπαξ μὲν γὰρ γενομένην τὴν παραχθεῖσαν ἁμαρτίαν ἀγένητον μὴ δύνασθαι εἶναι δηλοῖ, τόν γε μὲν κύριον τὸν ἐξουσίαν ἔχοντα ἐν τῷ λογοθεσίῳ λογίζεσθαι τῷ ἡμαρτηκότι ἢ μὴ λογίζεσθαι τὸ πεπραγμένον, ἀλλὰ συγχωρεῖν ποιεῖσθαι τὴν ἄφεσιν. καὶ ἐπειδήπερ ἕκαστος τῶν προσιόντων τῇ διὰ τοῦ βαπτίσματος δωρουμένῃ συγχωρήσει δι’ ὁμολογίας τῆς εἰς τὸν σωτῆρα, τῆς γε εἰς τὸν τῶν ὅλων θεὸν πίστεως καὶ δι’ ἐξομολογήσεως εἰλικρινοῦς, τῆς ἀφέσεως τεύξεται· σφόδρα ἀκριβῶς ὁ λόγος προστίθησι τὴν φάσκουσαν προσθήκην· οὐδ’ ἔστιν ἐν τῷ στόματι αὐτοῦ δόλος 
 ἢ ἐν τῷ πνεύματι αὐτοῦ δόλος · ἑκατέρως γὰρ φέρεται ἐν τῷ ἀναγνώσματι. οὗτος γὰρ μακάριος ὁ καθαρῷ πνεύματι τὴν ἐξομολόγησιν ποιούμενος καὶ τὰς ἐν τῷ λουτρῷ τῆς παλιγγενεσίας 
 φωνὰς προσφερόμενος. εἰ δ’ εὑρεθείη ἐν τῷ στόματι αὐτοῦ δόλος , ἢ ἐν τῷ πνεύματι 
 
 καὶ τῇ ψυχῇ, ὡς ἀπατήσας ἑαυτὸν πρὸς τὸ μὴ τυχεῖν τῆς ἀφέσεως, ἔτι καὶ αὐξήσει τὰ ἑαυτοῦ κακὰ ἐπισωρεύσας καθ’ ἑαυτοῦ πλείονα ὀργὴν ἐν ἡμέρᾳ ὀργῆς 
 . ἐκεῖνοι μέν εἰσι μακάριοι, οὓς τῷ πνεύματι γνοὺς ἐμακάρισα· ἐγὼ δὲ πολλὰ κοπιάσας ἐν ταῖς πρὸς τὸν θεὸν βοαῖς καὶ ἐξομολογήσεσιν, ἀπέκαμον καὶ ἐσίγησα · ἀνθ’ οὗ ὁ μὲν Σύμμαχος · ὅτι ἀπεσίγησα · ὁ δὲ Θεοδοτίων · ὅτι ἐκοπίασα , ἡρμήνευσαν. ἀντὶ δὲ τοῦ ἀπὸ τοῦ κράζειν με , ἀπὸ τοῦ ὀδύρεσθαί με πᾶσαν ἡμέραν , ἐκδέδωκεν ὁ Σύμμαχος , ἐπαλαιώθη δὲ αὐτοῦ τὰ ὀστᾶ συντριβόμενα ἐκ τῆς πολλῆς κακώσεως τῆς κατὰ τὴν ἐξομολόγησιν αὐτῷ γεγενημένης, ἐν ᾗ καὶ τὰς δυνάμεις τῆς ψυχῆς ὀστέα ὀνομαζομένας κατεπόνει. διὸ κατὰ τὸν Ἀκύλαν εἴρηται· ὅτι ἐκώφευσα, κατετρίβη τὰ ὀστᾶ μου ἐν βρυχήματί μου · κατὰ δὲ τὸν Σύμμαχον , ὅτι ἀπεσιώπησα, ἐπαλαιώθη τὰ ὀστᾶ μου, ἀπὸ τοῦ ὀδύρεσθαι πᾶσαν ἡμέραν . οὐδὲ μέχρι μηνός, ἀλλὰ πάσας τὰς ἡμέρας κατέτρυχεν ἑαυτὸν καὶ κατεπόνει.

Τὴν ἁμαρτίαν μου ἐγνώρισα 
 καὶ τὴν ἀνομίαν μου οὐκ ἐκάλυψα· 
 εἶπα ἐξαγορεύσω κατ’ ἐμοῦ τὴν ἀνομίαν μου τῷ κυρίῳ· 
 καὶ σὺ ἀφῆκας τὴν ἀσέβειαν τῆς καρδίας μου. 
 διάψαλμα. 
 
 
 Ἄλλοι δὲ οὐ τὴν ἀσέβειαν τῆς καρδίας , ἀλλὰ τὴν ἀσέβειαν τῆς 
 ἁμαρτίας 
 μου ἐξέθεντο. ἀντὶ δὲ τούτου ἀκριβέστερον ὁ Σύμμαχος ἡρμήνευσεν εἰπών· ἵνα σὺ ἀφέλῃς τὴν ἁμαρτίαν μου . τάδε γάρ, φησίν, καὶ τάδε διεπραξάμην, ἵνα τάδε μοι γένωνται. οὐκ ἤδη τετυχηκὼς τῆς ἀφέσεως, ἀλλ’ ὡς πάντα πράττων, ἵνα αὐτῆς τύχῃ, ταῦτ’ ἔλεγε κατὰ τὸν Σύμμαχον . καὶ ἔχεταί γε λόγου ἡ τοιαύτη ἑρμηνεία· εἰ γὰρ ἑτέρους ἐμακάριζεν, ὧν ἀφέθησαν αἱ ἀνομίαι, ὡς μηδέπω αὐτὸς τετυχηκὼς τῆς ἀφέσεως, πῶς ἐνταῦθα ἐδύνατο λέγειν· καὶ σὺ ἀφῆκας τὴν ἀσέβειαν τῆς ἁμαρτίας μου ; διόπερ κατὰ τὸν Σύμμαχον ἀκριβέστερον εἰρῆσθαί φημι τό· ἵνα σὺ ἀφέλῃς τὴν ἀσέβειαν τῆς ἁμαρτίας μου .

Ὑπὲρ ταύτης προσεύξεταί πᾶς ὅσιος πρὸς σὲ ἐν καιρῷ εὐθέτῳ· 
 πλὴν ἐν κατακλυσμῷ ὑδάτων πολλῶν πρὸς αὐτὸν οὐκ ἐγγιοῦσιν. 
 σύ μου εἶ καταφυγὴ ἀπὸ θλίψεως τῆς περιεχούσης με· 
 τὸ ἀγαλλίαμά μου, λύτρωσαί με ἀπὸ τῶν κυκλωσάντων με. 
 διάψαλμα. 
 συνετιῶ σε καὶ συμβιβῶ σε ἐν ὁδῷ ταύτῃ, ᾗ πορεύσῃ, 
 ἐπιστηριῶ ἐπὶ σὲ τοὺς ὀφθαλμούς μου. 
 
 
 Διὰ τοῦτο πᾶς ὅσιος ὑπόδειγμα λαβὼν ἐκ τῶν κατ’ ἐμὲ πεπραγμένων προθυμότατα καὶ εὐθαρσῶς προσεύξεταί σοι, εἴ ποτε καιρὸς αὐτὸν καλῇ ἐπὶ τὴν ὁμοίαν ἐμοὶ προσευχὴν ἐλθεῖν. προσευξαμένου δὲ αὐτοῦ κατὰ τὸ ὑπόδειγμα τὸ ἐμὸν καὶ αὐτοῦ ἐπακούσεις παρέξεις τε αὐτῷ τὴν παρὰ σοῦ σωτηρίαν ὥστε μηδὲν αὐτὸν βλαβῆναι, κἂν μυρία κατακλύζοντα ὕδατα κατ’ αὐτοῦ φέρηται. ὡς γὰρ ἐπὶ πέτραν οἰκοδομήσας αὑτοῦ τὴν οἰκίαν 
 καὶ ἐπὶ σὲ τὸν μέγαν σωτῆρα ἀναρτήσας ἑαυτοῦ τὰς ἐλπίδας, ἄπτωτος καὶ ἑδραῖος μενεῖ· διὰ γὰρ τὴν σὴν φυλακὴν οὐδὲ πλησιάσαι αὐτῷ οὐδὲ ἐγγὺς γενέσθαι δυνήσεται. καὶ ταύτην γε τὴν διάνοιαν ἡ τοῦ Συμμάχου παρέστησεν ἑρμηνεία φήσασα· περὶ τούτου προσεύξεται πᾶς ὅσιος , ἀντὶ τοῦ, διὰ τοῦτο προσεύξεται πᾶς ὅσιός σοι καιρὸν εὑρὼν ὥστε ἐπικλύζοντα ὕδατα πολλὰ πρὸς αὐτὸν μὴ ἐγγίσαι . ἐὰν δὲ κατὰ τοὺς Ἑβδομήκοντα λέγηται· ὑπὲρ ταύτης προσεύξεται πᾶς ὅσιος , ἐροῦμεν, ὅτι, ὑπὲρ ταύτης , δηλαδὴ τῆς ἀφέσεως τῆς ἐμοὶ γενομένη· διὰ γὰρ τὸν σὸν ἔλεον καὶ τὴν εἰς ἐμὲ γενομένην φιλανθρωπίαν πᾶς ὅσιος εὔελπις ἔσται τῶν ὁμοίων παρὰ σοῦ τυχεῖν· εἴ ποτε αὐτῷ γένοιτο ὡς ἀνθρώπῳ σάρκα περικειμένῳ τοιοῦτό τι σφάλμα καὶ καιρὸς δεόμενος ὁμοίας ἐμοὶ ἐξομολογήσεως καὶ προσευχῆς τὸ λεγόμενον διὰ τοῦ προφήτου· ἔτι λαλοῦντός σου ἐρῶ· ἰδοὺ πάρειμι , καὶ ἐπὶ τοῦ Δαυὶδ ἐπληροῦτο. διότι εὐχομένου καὶ τὴν δέησιν ἀναπέμποντος τὸ πνεῦμα τὸ θεῖον ἀποκρίσεως αὐτὸν ἀξιοῖ θαρσεῖν αὐτῷ παρακελευόμενον· ἐγὼ γάρ σε , φησίν, συνετιῶ καὶ συμβιβῶ σε · ἀνθ’ οὗ ὁ Ἀκύλας φησίν· ἐπιστημώσω σε καὶ φωτίσω σε ἐν ὁδῷ ταύτῃ, ᾗ πορεύσῃ · ὁ δὲ Σύμμαχος · συνετίσω σε καὶ ὑποδείξω σοι ὁδόν, ἣν ὁδεύσεις . ἐπαγγέλλεται γὰρ δεῖξαι αὐτῷ τὸν εἰπόντα· ἐγώ εἰμι ἡ ὁδός 
 . ἦν δὲ οὗτος ὁ τοῦ θεοῦ λόγος ὁ τοὺς ὁδεύοντας ἄγων ἐπὶ τέλος τὸ τρισμακάριον τὸν ἑαυτοῦ πατέρα. 
 Ἀντὶ δὲ τοῦ· ἐπιστηριῶ ἐπὶ σὲ τοὺς ὀφθαλμούς μου , ὁ Σύμμαχος βουλεύσομαι , φησίν, περὶ σοῦ τῷ ὀφθαλμῷ μου . ἐπειδὴ γὰρ ὀφθαλμοὶ κυρίου ἐπὶ δικαίους καὶ ὦτα αὐτοῦ εἰς δέησιν αὐτῶν 
 · εἰκότως τὸν τοσαῦτα ηὐγμένον καταξιοῖ τοῦ ἰδίου ὀφθαλμοῦ, ὅπως ἐκ τῶν φωτιστικῶν αὐτῶν τῶν ἐκ τοῦ θείου ὀφθαλμοῦ πεμπομένων φωτισθεὶς τὴν διάνοιαν, τὴν ὁδὸν θεάσηται τὴν ἐπηγγελμένην αὐτῷ. διόπερ ὀφθαλμοὶ κυρίου οὐκ ἐπὶ πάντας, ἀλλ’ ἐπὶ μόνους τοὺς δικαίους· ἀπὸ γὰρ τῶν ἀσεβῶν ἀποστρέφει τοὺς ἑαυτοῦ ὀφθαλμούς .

Εὐφράνθητε ἐπὶ κύριον καὶ ἀγαλλιᾶσθε, δίκαιοι, 
 καὶ καυχᾶσθε, πάντες οἱ εὐθεῖς τῇ καρδίᾳ. 
 
 
 Περιγράψας ὁ λόγος τὴν πρὸς τὸν εὐξάμενον ἀπόκρισιν ἐπαγγειλάμενός τε αὐτῷ τὰ προλελεγμένα μεταβαίνει ἐπὶ τὸ κοινὸν τῶν ἀνθρώπων γένος, δι’ ὑπερβολὴν φιλανθρωπίας πάντας βουλόμενος σωθῆναι 
 . καὶ αὐτὸς δὲ ὁ Δαυὶδ προσδιελθὼν τὴν ἑαυτοῦ ἐξομολόγησιν αἰσίας τε ἀποκρίσεως καὶ ἐπαγγελίας καταξιωθεὶς ἐξ ὑπερβαλλούσης χαρᾶς καὶ τοῖς λοιποῖς ἀνθρώποις προξενεῖ τὰ τῆς ὠφελείας. εὐφράνθητε ἐπὶ κύριον καὶ ἀγαλλιᾶσθε, δίκαιοι, καὶ καυχᾶσθε πάντες οἱ εὐθεῖς τῇ καρδίᾳ. ὥσπερ τῷ ἀριστερῷ τάγματι τῶν ἁμαρτωλῶν τὰ κατάλληλα παρῄνεσεν ἑαυτὸν ὑπόδειγμα παρασχὼν τοῖς ἐξ ἁμαρτιῶν ἐπιστρέφουσιν, οὕτω καὶ τοῖς δικαίοις τὰ οἰκεῖα καὶ αὐτοῖς ἁρμόδια εὐαγγελίζεται διὰ τῶν προκειμένων παραινῶν αὐτοῖς ἐπὶ μηδενὶ μὲν τῶν κοσμικῶν εὐφραίνεσθαι, ἐπὶ δὲ τὸν κύριον μέγα φρονεῖν καὶ ἐπ’ αὐτῷ μόνῳ εὐφραίνεσθαι χαίρειν τε καὶ ἀγαλλιᾷν ἐπὶ τῷ τοσούτῳ ἀγαθῷ. ἀλλὰ καὶ ὁ καυχώμενος ἐν κυρίῳ καυχάσθω, κατὰ τὸν ἀπόστολον. εἰκότως οὖν καὶ ἐνταῦθα τὸ συμπέρασμα τοῦ παντὸς λόγου ἐπισφραγίζεται λέγων· καὶ καυχᾶσθε ἐν αὐτῷ, πάντες οἱ εὐθεῖς τῇ καρδίᾳ · μὴ γὰρ ἐφ’ ἑαυτοῖς μέγα φρονεῖν, ἀλλ’ ἐπ’ αὐτῷ τῷ πάσης ὑμῖν ἀρετῆς αἰτίῳ γενομένῳ κυρίῳ.

Τῷ Δαυίδ . 
 ἀγαλλιᾶσθε, δίκαιοι, ἐν κυρίῳ· 
 τοῖς εὐθέσι πρέπει αἴνεσις. 
 
 
 Κατὰ τὴν Ἑβραϊκὴν ἀνάγνωσιν καὶ κατὰ τοὺς λοιποὺς ἑρμηνευτὰς ἀνεπίγραφός ἐστιν ὁ ψαλμός. πολλὴν δὲ σώζει ἀκολουθίαν πρὸς τὸν πρὸ αὐτοῦ· προειπὼν γὰρ κατὰ τὸ τέλος ἐκείνου· εὐφράνθητε ἐπὶ κύριον καὶ ἀγαλλιᾶσθε, δίκαιοι 
 , μονονουχὶ αὐτῆς ἤρξατο τῆς λέξεως τοῦ προκειμένου φήσας· ἀγαλλιᾶσθε, δίκαιοι, ἐν κυρίῳ . καί μοι δοκεῖ προφητικῶς τὰ λεγόμενα διὰ τῶν προκειμένων εἰς πρόσωπον ἀναπέμπεσθαι τῶν ἐν τῷ πρὸ τούτου ψαλμῷ δηλωθέντων κατὰ τό· μακάριοι, ὧν ἀφέθησαν αἱ ἀνομίαι, καὶ ὧν ἐπεκαλύφθησαν αἱ ἁμαρτίαι 
 . ὡς γὰρ πρὸς ἐκείνους τοὺς τετυχηκότας τῆς ἀφέσεως τῶν ἁμαρτημάτων διὰ τῆς σωτηρίου χάριτος ἀναφωνεῖται τό· ἀγαλλιᾶσθε, δίκαιοι, ἐν κυρίῳ . μὴ γὰρ ἐφ’ ἑαυτοῖς ἢ ἐπί τι τῶν κοσμικῶν, ἀλλ’ ἐπὶ τῷ κυρίῳ πεποιθότες καὶ ἐπ’ αὐτῷ σεμνυνόμενοι καὶ ἐν αὐτῷ καυχώμενοι, ἀγαλλιᾶσθε ὑμεῖς οἱ μακάριοι, ὧν ἀφέθησαν αἱ ἀνομίαι, καὶ ὧν ἐπεκαλύφθησαν αἱ ἁμαρτίαι . πρέπει γάρ, φησίν, πᾶσιν τοῖς εὐθέσιν ἡ εἰς τὸν θεὸν αἴνεσις . κατὰ δὲ τὸν Ἀκύλαν · τοῖς εὐθέσιν ὡραιοῦται ὕμνησις . ἐπεὶ γὰρ οὐχ ὡραῖος ὕμνος ἐν στόματι ἁμαρτωλοῦ 
 , εἰκότως τοῖς καθαρὰς διανοίας καὶ καθαρὰ χείλη κεκτημένοις εὐπρέπει ἡ τοῦ θεοῦ αἴνεσις .

Ἐξομολογεῖσθε τῷ κυρίῳ ἐν κιθάρᾳ, 
 ἐν ψαλτηρίῳ δεκαχόρδῳ ψάλατε αὐτῷ. 
 
 
 Καὶ ὁ τὰς ἔσω δὲ καὶ τὰς ἔξω αἰσθήσεις καθαρὰς καὶ ἀμέμπτους φυλάττων ἐν δεκαχόρδῳ ψαλτηρίῳ ψάλλει τῷ θεῷ.

Ἄισατε αὐτῷ ᾆσμα καινόν, 
 καλῶς ψάλατε ἐν ἀλαλαγμῷ. 
 
 
 Τὸ μὲν παλαιὸν ᾆσμα διὰ παλαιᾶς κιθάρας καὶ παλαιοῦ ψαλτηρίου , τῶν ἀψύχων ὀργάνων, ὥσπερ διὰ συμβόλων καὶ εἰκόνων ἐσπουδάζετο τῷ προτέρῳ λαῷ, τὸ δὲ καινὸν ᾆσμα μεγαλοφυέστερον καὶ θεοπρεπέστερον διὰ κιθάρας 
 ζώσης καὶ διὰ τοῦ ἀποδοθέντος δεκαχόρδου ψαλτηρίου 
 ἀναπέμπεται τῷ θεῷ. καλῶς ψάλατε ἐν ἀλαλαγμῷ . οὗτος ὁ ἀλαλαγμός ἐστι μυστικός· διὸ εἴρηταί που· μακάριος ὁ λαὸς ὁ γινώσκων ἀλαλαγμόν 
 . ἀλλὰ καὶ ἀντὶ βοῶν καὶ μόσχων καὶ τῶν δι’ αἵματος θυσιῶν θυσίας ἀλαλαγμοῦ κατατεθυκέναι φησὶν ὁ εἰπών· ἐκύκλωσα καὶ ἔθυσα ἐν τῇ σκηνῇ αὐτοῦ θυσίαν ἀλαλαγμοῦ 
 .

Ὅτι εὐθὺς ὁ λόγος τοῦ κυρίου, 
 καὶ πάντα τὰ ἔργα αὐτοῦ ἐν πίστει· 
 ἀγαπᾷ ἐλεημοσύνην καὶ κρίσιν∙ 
 τοῦ ἐλέους κυρίου πλήρης ἡ γῆ. 
 
 
 Τὰ μὲν τῆς τῶν ὄντων καταλήψεως διὰ πίστεως 
 ἡμῖν χωρείτω, τὰ δὲ τοῦ πρακτικοῦ βίου διὰ ἐλεημοσύνης καὶ κρίσεως . ταῦτα γὰρ ἀγαπᾷ ὁ εὐθὺς τοῦ κυρίου λόγος ἅτε κριτικοὺς ἡμᾶς κατασκευάσας καὶ διακριτικοὺς τοῦ τε καλοῦ καὶ τοῦ ἐναντίου. διὸ βούλεται ἡμᾶς μηδὲν ἀκρίτως πράττειν μηδὲ ἀλόγως φέρεσθαι ταῖς ἐξ αὐτῶν ὁρμαῖς κεκριμένως περὶ τῶν πρακτέων βουλεύεσθαι καὶ πρός γε πάντων ἐλεημονικοὺς εἶναι, συγνωμονικοὺς δὲ πρὸς τοὺς ἁμαρτάνοντας γιγνομένους, συμπαθεῖς δὲ καὶ φιλανθρώπους πρὸς τοὺς ἐλέου δεομένους.

Φοβηθήτω τὸν κύριον πᾶσα ἡ γῆ, 
 ἀπ’ αὐτοῦ δὲ σαλευθήτωσαν πάντες οἱ κατοικοῦντες τὴν οἰκουμένην. 
 
 
 Σφόδρα δὲ ἀκολούθως τὰς τοῦ θεοῦ μεγαλουργίας παραστήσας καὶ μονονουχὶ ὀφθαλμοῖς ἐπιδείξας ὁπηλίκος ἐστὶν ὁ τῶν τοιούτων δημιουργὸς κύριος, παρακελεύεται τοῦτον φοβεῖσθαι . εὐαγγελίζεται δὲ εἰδώλοις μηκέτι προσέχειν τὸν νοῦν μήτε δαίμονας σέβεσθαι, ἀλλὰ τὸν τοσούτων ποιητήν. 
 Ἀντὶ δὲ τοῦ σαλευθήτωσαν ὁ Σύμμαχος εὐλαβείσθωσαν 
 ἐξέδωκε. νοήσεις, ὅπως ἔμελλον σαλεύεσθαι ἀπ’ αὐτοῦ πάντες οἱ κατοικοῦντες τὴν οἰκουμένην ἐπιστήσας τὴν διάνοιαν, ὡς ἐπὶ τῷ κηρύγματι τῷ εὐαγγελικῷ καὶ τῇ σωτηρίῳ διδασκαλίᾳ καθ’ ὅλης τῆς οἰκουμένης ἐκκλησίαι τῷ θεῷ συνέστησαν πᾶσά τε ἀκοὴ ἐπληρώθη τοῦ λόγου καὶ πάντες ἄνθρωποι ἐπὶ τῇ τοσαύτῃ δυνάμει κεκίνηνται μεταβάλλοντες ἀπὸ τῆς προτέρας περὶ τὰ εἴδωλα πλάνης καὶ εἰς ὑπόμνησιν ἐλθόντες τῆς ἀληθοῦς εὐσεβείας.

Ὅτι αὐτὸς εἶπεν, καὶ ἐγενήθησαν, 
 αὐτὸς ἐνετείλατο, καὶ ἐκτίσθησαν. 
 
 
 Τὸ εὔλογον τοῦ φοβεῖσθαι τὸν κύριον 
 παρίστησι τὴν αἰτίαν διδάσκων τοῦ δεῖν τὸν αὐτοῦ φόβον πρὸ ὀφθλμῶν ἔχειν· ἐπειδὴ γὰρ τὰ τοσαῦτα καὶ τηλικαῦτα δημιουργήματα τά τε κατ’ οὐρανὸν καὶ τὰ ἐπὶ γῆς. οὐ μὴν ἀλλὰ καὶ τὰ ἐν ταῖς ἀββάτοις τουτέστιν τοῖς καταχθονίοις αὐτοῦ κελεύσαντος ἐγένετο καὶ αὐτοῦ νεύσαντος ὑπέστη.

Κύριος διασκεδάζει βουλὰς ἐθνῶν, 
 ἀθετεῖ δὲ λογισμοὺς λαῶν 
 καὶ ἀθετεῖ βουλὰς ἀρχόντων. 
 
 
 Ἐπεὶ συνεώρα τὸ προφητικὸν πνεῦμα μέλλοντας ἐξάπτεσθαι διωγμοὺς κατὰ τῶν ἀναχωρούντων μὲν τῆς προτέρας δεισιδαιμονίας καὶ ἀποστρεφομένων τὴν πολύθεον πλάνην, ἐπὶ δὲ τὸν τῶν ὅλων κύριον ἐπιστρεφόντων, ἀναγκαίως τῶν ἐν ἀπιστίᾳ μεινάντων ἐθνῶν τοὺς φόβους καὶ τὰς ἀπειλὰς μὴ δεδιέναι παρακελεύεται τοῖς τῶν ὅλων ποιητὴν ἐπεγνωκόσιν· κἂν γὰρ μυρία καθ’ ὑμῶν ἐπιβουλεύσωνται, ἀλλ’ οὐδέν, φησίν, ἰσχύσουσι καθ’ ὑμῶν ἐνεργῆσαι· αὐτὸς γὰρ ὁ πάντων δημιουργὸς καὶ κύριος, ᾧ προσεφύγετε, τὰς καθ’ ὑμῶν ἐπιβουλὰς τῶν ἐθνῶν καὶ τῶν ἀπίστων λαῶν, τοὺς καθ’ ὑμῶν λογισμοὺς ἑνὶ νεύματι διασκεδάσει. εἰ δὲ καὶ ἄρχοντές ποτε καὶ βασιλεῖς μέλλοιεν καθ’ ὑμῶν ἐξάπτεσθαι, ἀλλὰ καὶ τούτων ἀθετήσει βουλάς . κρατήσει δὲ μόνη ἡ αὐτοῦ βουλὴ εἰς τὸν αἰῶνα. ἀλλὰ καὶ τῆς σοφίας οἱ λογισμοὶ αὐτοῦ οὐχ ὁμοίως τοῖς λογισμοῖς τῶν ἀνθρώπων ἀθετήσονται . παραμένουσι δὲ ἑαυτοῦ κρίσεις εἰς γενεὰν καὶ γενεάν· φυλάττει γὰρ τοὺς αὐτοῦ λογισμοὺς τοῖς ἑαυτοῦ ἀξίοις. καὶ ἐπειδήπερ καθ’ ἑκάστην γενεὰν καὶ διαδοχὴν ἀνθρώπων εὑρίσκονταί τινες ἄξιοι, εἰκότως τούτοις αὐτοῖς διατηρῶν τοὺς αὐτοῦ λογισμοὺς 
 εἰς γενεὰν καὶ γενεὰν αὐτοὺς παρεκτείνει. καὶ ταῦτα μὲν πάλαι προελέγετο προφητικῶς, ἔργοις δὲ αὐτοῖς τὴν ἔκβασιν τῶν λόγων ἡμεῖς παρειλήφαμεν· ὅσα γὰρ ἐμηχανήσαντο κατὰ τῆς ἐκκλησίας αὐτοῦ, καὶ ὁποίους καθ’ ἡμῶν ἐπήγειραν διωγμοὺς ὁποίας τε βουλὰς ἐβουλεύσαντο οἱ ἄρχοντες τοῦ αἰῶνος τούτου καθ’ ἡμῶν, οὐκ ἔστιν ἐπαξίως διηγήσασθαι· καὶ ὡς ταῦτα πάντα θεοῦ δυνάμει διεσκεδάννυντο καὶ ὡς οὐκ ἐφ’ ἡμῶν μόνον, ἀλλὰ καθ’ ἑκάστην γενεὰν ἔργοις ταῦτα ἐπληροῦτο ἀπὸ τῶν χρόνων τῆς τοῦ σωτῆρος θεοφανείας ἀρξάμενα.

Μακάριον τὸ ἔθνος, οὗ ἐστιν κύριος ὁ θεὸς αὐτοῦ, 
 λαός, ὃν ἐξελέξατο εἰς κληρονομίαν ἑαυτῷ. 
 ἐξ οὐρανοῦ ἐπέβλεψεν ὁ κύριος, 
 εἶδεν πάντας τοὺς υἱοὺς τῶν ἀνθρώπων· 
 ἐξ ἑτοίμου κατοικητηρίου αὑτοῦ 
 ἐπέβλεψεν ἐπὶ πάντας τοὺς κατοικοῦντας τὴν γῆν, 
 ὁ πλάσας κατα μόνας τὰς καρδίας αὐτῶν, 
 ὁ συνιεὶς ἐπὶ πάντα τὰ ἔργα αὐτῶν. 
 οὐ σῴζεται βασιλεὺς διὰ πολλὴν δύναμιν, 
 καὶ γίγας οὐ σωθήσεται ἐν πλήθει ἰσχύος αὐτοῦ· 
 ψευδὴς ἵππος εἰς σωτηρίαν, 
 ἐν δὲ πλήθει δυνάμεως αὐτοῦ οὐ σωθήσεται. 
 ἰδοὺ οἱ ὀφθαλμοὶ κυρίου ἐπὶ τοὺς φοβουμένους αὐτὸν 
 τοὺς ἐλπίζοντας ἐπὶ τὸ ἔλεος αὐτοῦ 
 ῥύσασθαι ἐκ θανάτου τὰς ψυχὰς αὐτῶν 
 καὶ διαθρέψαι αὐτοὺς ἐν λιμῷ. 
 
 
 Πάλαι μὲν γὰρ ἦν Ἰσραὴλ μερὶς καὶ κληρονομία αὐτοῦ, ἀλλ’ ἐπεὶ ἠθέτησε μεταβέβληται ἡ χάρις ἐπὶ τὰ ἔθνη, ἵνα γνῶμεν, πῶς ὑπέστη τὸ μακαριζόμενον ἔθνος καὶ πόθεν εἴληφε τὴν σύστασιν ὁ λαὸς ὃν ἐξελέξατο εἰς κληρονομίαν ἑαυτῷ , ἀκολούθως διδάσκει, ὡς ἄρα αὐτὸς ὁ κύριος πάντας τοὺς υἱοὺς τῶν ἀνθρώπων τοὺς κατοικοῦντας τὴν γῆν ἐπισκεψάμενος, ἐξ ἁπάντων τούτων συνεστήσατο τὸ προλεχθὲν ἔθνος καὶ τὸν προειρημένον λαὸν οὐ διακόνοις ἑτέροις κεχρημένος. 
 Ἀντὶ δὲ τοῦ ἐξ ἑτοίμου κατοικητηρίου αὑτοῦ , ὁ μὲν Ἀκύλας · ἀπὸ ἑδράσματος καθέδρας αὑτοῦ , ἡρμήνευσεν, ὁ δὲ Σύμμαχος · ἀπὸ ἕδρας κατοικίας αὑτοῦ ἐπέβλεψεν . 
 Ὁ δὲ λόγος αὐτοῦ τὴν σωτηρίαν διεκονεῖτο τοῖς σωζομένοις· ἀπέστειλε γὰρ τὸν λόγον αὐτοῦ καὶ ἰάσατο αὐτοὺς καὶ ἐρρύσατο αὐτοὺς ἐκ τῶν διαφθορῶν αὐτῶν 
 . διὰ τί δὲ ἐξ οὐρανοῦ ἐπέβλεψε κύριος , καὶ τί τὸ αἴτιον τοῦ καταξιῶσαι τῆς ἑαυτοῦ ἐπισκοπῆς πάντας τοὺς υἱοὺς τῶν ἀνθρώπων , παρίστησιν ἑξῆς λέγων· ὁ πλάσας καταμόνας τὰς καρδίας αὐτῶν , ἀνθ’ οὗ ὁ Σύμμαχός φησιν· ὁ πλάσσων καταμόνας ἑκάστην καρδίαν αὐτῶν . εἰ μὲν γὰρ ὁμοίως τοῖς ἀλόγοις ζῴοις καὶ τὸν ἀνθρώπινον νοῦν ὑφίστη, οὐδὲν ἦν ἀναγκαῖον ἐπιβλέπειν αὐτὸν ἐπὶ τοὺς υἱοὺς τῶν ἀνθρώπων · ἀπήρκει γὰρ ἡ καθ’ ὅλου πρόνοια πάντων ἐξ ἴσου προνοουμένη. νυνὶ δέ, ἐπειδήπερ ἐξαίρετός τις οὐσία ἀνθρώπου ψυχή, ἐπεὶ περὶ μόνου ἀνθρώπου μεμαρτύρηται εἰρηκώς· ποιήσωμεν ἄνθρωπον κατ’ εἰκόνα ἡμετέραν καὶ καθ’ ὁμοίωσιν· καὶ ἐποίησεν ὁ κύριος τὸν ἄνθρωπον, κατ’ εἰκόνα θεοῦ ἐποίησεν αὐτόν 
 . εἰκότως, ὡς ἂν τῆς ἑαυτοῦ εἰκόνος προνοῶν, ἐξ οὐρανοῦ ἐπέβλεψε καὶ εἶδε πάντας τοὺς υἱοὺς τῶν ἀνθρώπων . ὃ δὴ παριστὰς ὁ παρὼν λόγος φησίν· ὁ πλάσσων καταμόνας τὰς καρδίας αὐτῶν . καταμόνας δὲ εἴρηται ἀντὶ τοῦ ἀφωρισμένως παρὰ τὰ λοιπὰ ζῷα. καρδίας δὲ λέγων τοὺς λογισμοὺς ἐδήλου, καὶ ὅτι ἀφωρισμένως ἕκαστος ἄνθρωπος ὥσπερ ταμιεῖον ἀποκεκλεισμένον ἔχει τὴν ἑαυτοῦ διάνοιαν ὡς μηδένα δύνασθαι ἑτέρους καταλαμβάνειν λογισμούς . οὐδεὶς γοῦν οἶδεν ἀνθρώπων τὰ τοῦ ἀνθρώπου, εἰ μὴ τὸ πνεῦμα τοῦ ἀνθρώπου τὸ ἐν αὐτῷ. 
 διὸ περὶ μόνου τοῦ σωτῆρος ἡμῶν εἰς παράστασιν τῆς αὐτοῦ θεότητος ἐλέγετο· αὐτὸς γὰρ ᾔδει, τί ἦν ἐν τῷ ἀνθρώπῳ 
 , καὶ πάλιν· εἰδὼς δὲ τοὺς διαλογισμοὺς αὐτῶν 
 . τοῦτο δὲ καὶ ἐν τοῖς προκειμένοις παρίσταται· μετὰ γὰρ τό· ὁ πλάσας καταμόνας τὰς καρδίας αὐτῶν , συνῆπται τό· ὁ συνιεὶς πάντα τὰ ἔργα αὐτῶν . μόνος γὰρ αὐτὸς συνίησιν ἐξ ὁποίας προαιρέσεως τὰ τῶν ἀνθρώπων ἔργα ἐπιτελεῖται μηδενὸς ἄλλου δυναμένου συνιέναι, ποίᾳ προθέσει καὶ ὁποίᾳ ὁρμῇ ἕκαστος τῶν ἀνθρώπων πράττει, ἃ πράττει. 
 Ἔχεται τῆς τῶν προλελεγμένων διανοίας τὰ προκείμενα· συγκαλέσας γὰρ ὁ λόγος πάντας τοὺς ἐπὶ γῆς ἀνθρώπους ἐπὶ τὸν φόβον τοῦ θεοῦ διὰ τοῦ προειπεῖν· φοβηθήτω τὸν κύριον πᾶσα ἡ γῆ , εἶτα παραθαρρύνας μὴ ἀγωνιᾶν μηδὲ φοβεῖσθαι τοὺς μέλλοντας ἐπανίστασθαι αὐτοῖς διωγμοὺς συνῆψε διὰ τῶν ἔμπροσθεν τό· κύριος διασκεδάζει βουλὰς ἐθνῶν καὶ τὰ ἑξῆς. τῆς οὖν αὐτῆς διανοίας ἐχόμενος καὶ διὰ τῶν προκειμένων φησί· θαρσεῖτε, πάντες ὑμεῖς πρὸς οὓς ὁ λόγος. εἰ γοῦν προσέλθοιτε τῷ αὐτοῦ φόβῳ, ἕξετε τοὺς αὐτοῦ ὀφθαλμοὺς καὶ τὴν διορατικὴν αὐτοῦ δύναμιν ἐπισκοποῦσαν ὑμᾶς, καὶ πάντων ἐχθρῶν καὶ ἐπιβούλων ῥυομένην. ἰδοὺ γὰρ οἱ ὀφθαλμοὶ κυρίου ἐπὶ τοὺς φοβουμένους αὐτόν, τοὺς ἐλπίζοντας ἐπὶ τὸ ἔλεος αὐτοῦ ῥύσασθαι ἐκ θανάτου τὰς ψυχὰς αὐτῶν . δίχα γὰρ αὐτῶν τῶν τοῦ θεοῦ ὀφθαλμῶν οὐκ ἔστιν ἄλλη σωτηρίας ἐλπὶς οὔτε βασιλεῖ στρατιωτικῇ δυνάμει θαρροῦντι οὔτε γίγαντι ἐπὶ πλήθει δυνάμεως καὶ ἰσχύος γαυρουμένῳ οὔτε ἵππῳ ποδῶν ὠκύτητι θαρροῦντι· πάντα γὰρ ταῦτα διαψεύδεται, σφάλλει καὶ πλανᾷ τοὺς ἐπ’ αὐτοῖς ἠλπικότας. 
 Ἀλλ’ ὑμεῖς θαρσεῖτε οἱ τὸν κύριον ἐπικαλοῦντες καὶ τὸν αὐτοῦ φόβον ἀνειληφότες καὶ μήτε βουλὰς ἐθνῶν φοβεῖσθε, ἃς ὁ κύριος διασκεδάννυσι , μήτε λογισμοὺς λαῶν , οὓς ὁ κύριος ἀθετεῖ , μήτε βουλὰς ἀρχόντων 
 , ἃς αὐτὸς ἀνατρέπει. ἀλλὰ μηδὲ βασιλέα πλήθει στρατιωτικῆς δυνάμεως πεποιθότα καταπλήττεσθε μηδὲ γίγαντα ἰσχύϊ καὶ ἀλκῇ σώματος τυφούμενον, ἔχοντες δὲ μέγα φυλακτήριον τοὺς τῆς προνοίας αὐτοῦ ὀφθαλμούς , ἐπ’ αὐτὸν ἐλπίζετε μόνον καὶ ἐπὶ τὸ ἔλεος αὐτοῦ εἰς τὸ ῥύσασθαι ἐκ θανάτου τὰς ψυχὰς αὐτῶν. θάνατος δ’ ἂν εἴη ψυχῆς ἡ ἄρνησις τοῦ θεοῦ καὶ ἡ παντελὴς ἀποστασία καὶ αἱ πρὸς θάνατον ἁμαρτίαι ὥστε, κἂν συμβῇ ποτε τῶν ἐλπιζόντων ἐπὶ τὸν κύριον τὰ σώματα θανάτῳ παραδίδοσθαι τῷ κοινῷ διὰ τὴν εἰς αὐτὸν μαρτυρίαν, ἀλλ’ οἱ ὀφθαλμοὶ αὐτοῦ τοῦ κρείττονος ἐπιμεληθέντες τὰς ψυχὰς αὐτῶν ἐρρύσαντο ἐκ θανάτου. οὐ μόνον δὲ τοῦτο ποιοῦσιν, ἀλλὰ καὶ τοῦ διαθρέψαι αὐτοὺς ἐν λιμῷ πρόνοιαν ποιοῦνται· ἐν γὰρ τοῖς καιροῖς τῶν διωγμῶν, καθ’ οὓς πολλάκις κεκώλυνται μὲν αἱ διδασκαλίαι καὶ τὰ τῶν θεοπνεύστων γραφῶν ἀναγνώσματα, σπανίζει δὲ ὁ τὰς πνευματικὰς τροφὰς ταῖς τῶν ἀνθρώπων διαδιδοὺς ψυχαῖς, ὅμως οἱ ὀφθαλμοὶ τοῦ κυρίου τῇ τοῦ θείου πνεύματος ἐπιρροῇ καὶ τούτων τὰς ψυχὰς διατρέφουσι θεοδιδάκτους αὐτοὺς ἀπεργαζόμενοι ὡς καὶ ἄνευ τῆς ἀνθρώπων διδασκαλίας ἀπορρήτῳ δυνάμει τρέφεσθαι.

Τῷ Δαυίδ , ὁπότε ἠλλοίωσεν τὸ πρόσωπον αὐτοῦ ἐναντίον Ἀβιμέλεχ καὶ ἀπέλυσεν αὐτὸν καὶ ἀπῆλθεν. 
 
 
 Ὑπέλαβόν τινες τὴν τοῦ προκειμένου ψαλμοῦ προγραφὴν ἐκείνην σημαίνειν τὴν ἱστορίαν, δι’ ἧς φεύγων Δαυὶδ ἀπὸ προσώπου Σαούλ ἐληλυθέναι πρὸς Ἀγχοὺς βασιλέα Γὲθ ἀναγέγραπται· ὅτε μανίαν προσποιηθεὶς ἐτυμπάνιζεν ἐπὶ ταῖς θύραις τῆς πόλεως, καὶ παρεφέρετο, καὶ ἔπιπτε, καὶ κατέῤῥει τὰ σίελα αὐτοῦ ἐπὶ τὸν πώγωνα αὐτοῦ· ὥστ’ εἰπεῖν τὸν Ἀγχοῦς πρὸς τοὺς παῖδας αὐτοῦ· ἄνδρα ἐπίληπτον ἵνα τί εἰσηγάγετε πρὸς μέ; 
 ἀλλ’ ὅτι μὲν ἠλλοίωσε τὸ πρόσωπον αὐτοῦ , ἤκουσαν οἱ τοιοῦτοι, ὅτι δ’ ἑξῆς συνῆπται· ἐναντίον Ἀβιμέλεχ , δοκοῦσί μοι παρεωρακέναι. ὁ μὲν οὖν Ἀγχοῦς τῶν ἀλλοφύλων ἦν βασιλεὺς τῶν κατοικούντων τὴν Γέθ, ὁ δὲ Ἀβιμέλεχ ἱερεὺς τοῦ θεοῦ μνημονεύεται· πρὸς ὃν καὶ αὐτὸν ἐληλυθὼς ὁ Δαυὶδ πρὸ τῆς παρουσίας τῆς πρὸς τὸν Ἀγχοὺς ἱστορεῖται· λέγει γὰρ ἡ γραφή· καὶ ἔρχεται ὁ Δαυὶδ εἰς Νοβὰ πρὸς Ἀχιμέλεχ τὸν ἱερέα, καὶ ἐξέστη Ἀχιμέλεχ τῇ ἀπαντήσει αὐτοῦ καὶ εἶπεν αὐτῷ· τί ὅτι σὺ μόνος καὶ οὐδεὶς μετὰ σοῦ; καὶ εἶπε Δαυὶδ τῷ ἱερεῖ· ὁ βασιλεὺς ἐντέταλταί μοι ῥῆμα σήμερον καὶ εἶπέ μοι· μηδεὶς γνώτω τὸ ῥῆμα, περὶ οὗ ἐγὼ ἀποστέλλω σε καὶ ὑπὲρ οὗ ἐντέταλμαί σοι καὶ τοῖς παιδαρίοις διαμεμαρτύρημαι ἐν τῷ τόπῳ τῷ λεγομένῳ θεοῦ πίστις. καὶ νῦν εἴ εἰσιν ὑπὸ τὴν χεῖρά σου ἄρτοι, δὸς εἰς χεῖράς μου τὸ εὑρεθέν. καὶ ἀπεκρίθη ὁ ἱερεὺς τῷ Δαυὶδ καὶ εἶπεν· οὐκ εἰσὶν ἄρτοι βέβηλοι ὑπὸ τὴν χεῖρά μου, ὅτι ἀλλ’ ἢ ἄρτοι ἅγιοί εἰσιν. εἰ πεφυλαγμένα τὰ παιδάριά ἐστιν ἀπὸ γυναικός, καὶ φάγετε. καὶ ἀπεκρίθη Δαυὶδ τῷ ἱερεῖ καὶ εἶπεν αὐτῷ· ἀλλ’ ἀπὸ γυναικὸς ἀπεσχήμεθα ἐχθὲς καὶ τρίτην ἡμέραν· ἐν τῷ ἐξελθεῖν με εἰς ὁδὸν γέγονε τὰ παιδάρια ἡγνισμένα, καὶ αὕτη ἡ ὁδὸς βέβηλος. διότι σήμερον ἁγιασθήσεται διὰ τὰ σκεύη μου. καὶ ἔδωκεν αὐτῷ Ἀχιμέλεχ ὁ ἱερεὺς τοὺς ἄρτους τῆς προθέσεως, ὅτι οὐκ ἦν ἄρτος, ἀλλ’ ἢ ἄρτοι τοῦ προσώπου οἱ ἀφῃρημένοι ἐκ προσώπου κυρίου τοῦ παρατεθῆναι ἄρτον θερμόν, ᾗ ἡμέρᾳ ἔλαβεν αὐτούς. 
 
 
 Ταῦτα μὲν οὖν ἡ περὶ τοῦ Ἀχιμέλεχ διήγησις περιέχει· ἑξῆς δὲ συνῆπται ὡς ἀνέστη Δαυὶδ καὶ ἔφυγεν ἐν τῇ ἡμέρᾳ ἐκείνῃ τοῦ τε Ἀχιμέλεχ ἀναχωρήσας ἦλθε πρὸς Ἀγχοῦς βασιλέα Γέθ. ὁ μὲν οὖν τις ἐρεῖ, ἐπεὶ μὴ ἐμφέρεται ἐν τῇ ἱστορίᾳ τῇ κατὰ τὸν Ἀχιμέλεχ· ἀλλοιώσας τὸ πρόσωπον αὐτοῦ ὁ Δαυίδ , κατὰ σφάλμα κεῖσθαι τὸ ὄνομα τοῦ Ἀβιμέλεχ ἀντὶ τοῦ ὀνόματος Ἀγχούς· σαφῶς γὰρ ἐπὶ τοῦ Ἀγχοῦς εἴρηται· ἀλλοιώσας τὸ πρόσωπον αὐτοῦ, ὅτε καὶ τὰ σίελα αὐτοῦ κατέρρει καὶ ἐτυμπάνιζεν. ἔργον δὲ θρασὺν καὶ προπετὲς εἶναι ἡγοῦμαι τὸ ἀποφήνασθαι τολμᾶν τὴν θείαν γραφὴν ἡμαρτῆσθαι καὶ τοσοῦτον περιέχειν σφάλμα ὡς ἀντὶ ἀλλοφύλου ἀνδρὸς ἱερέα θεοῦ παρενθεῖναι· μάλιστα ὅτε καὶ ἡ Ἑβραϊκὴ ἀνάγνωσις καὶ οἱ λοιποὶ ἑρμηνευταὶ πάντες τὸν Ἀχιμέλεχ περιέχουσιν. οὐκοῦν ἀκόλουθον ἂν εἴη ἀληθευούσης τῆς προγραφῆς ἐπιζητεῖν πῶς καὶ πότε ἠλλοίωσε τὸ πρόσωπον αὐτοῦ Δαυὶδ ἐναντίον Ἀβιμέλεχ, καὶ ἀπέλυσεν αὐτὸν καὶ ἀπῆλθε . δοκεῖ δή μοι ἐκ τῆς παραθέσεως τῶν λοιπῶν ἑρμηνευτῶν λύσεις εὑρίσκεσθαι τοῦ ζητουμένου. ὁ μὲν γὰρ Ἀκύλας καὶ ἡ πέμπτη ἔκδοσις τοῦτον ἡρμήνευσαν τὸν τρόπον· τοῦ Δαυὶδ ὅτε ἠλλοίωσε τὸ γεῦμα αὐτοῦ εἰς πρόσωπον Ἀβιμέλεχ, καὶ ἐξέβαλεν αὐτὸν καὶ ἀπῆλθε . μήποτε γὰρ διὰ τοὺς ἄρτους τῆς προθέσεως, οὓς λαβὼν παρὰ τοῦ Ἀβιμέλεχ, ἔφαγεν αὐτὸς καὶ τὰ παιδάρια τὰ μετ’ αὐτοῦ, ἠλλοιωκέναι λέγεται τὸ γεῦμα αὐτοῦ εἰς πρόσωπον Ἀβιμέλεχ . ἡγιασμένης γὰρ τροφῆς γευσάμενος καὶ τῶν ἄρτων τῶν ἱερατικῶν, οἷς οὐκ ἐξῆν χρήσασθαι εἰ μὴ μόνοις τοῖς ἱερεῦσιν, ἠλλοίωσε τὸ γεῦμα αὐτοῦ . ὁ δὲ Σύμμαχος εἰπών· τοῦ Δαυίδ , ὁπότε μετεμόρφωσε τὸν τρόπον τὸν ἑαυτοῦ ἔμπροσθεν Ἀβιμέλεχ , ἑτέραν διάνοιαν ὑποβέβληκε τὸν τρόπον τοῦ Δαυὶδ ἠλλοιῶσθαι φήσας ἔμπροσθεν Ἀβιμέλεχ , διὰ τὸ ἐρωτηθέντα, τίς εἴη αὐτῷ ἡ αἰτία τῆς ὁδοῦ, ψεύσασθαι καὶ παραλογίσασθαι τὸν ἱερέα· ἀλλότριον γὰρ ἦν τοῦ τρόπου τοῦ Δαυὶδ τὸ ἀπάτῃ κεχρῆσθαι, ᾗ κατ’ ἐκεῖνον τὸν καιρὸν χρησάμενος ἠλλοίωσε τὸν τρόπον αὐτοῦ , κατὰ τὸν Σύμμαχον . ἐκ δὲ τῶν εἰρημένων καὶ τὴν τῶν Ἑβδομήκοντα ἑρμηνείαν ἐφαρμόσεις τῇ κατὰ τὸν Ἀβιμέλεχ ἱστορίᾳ φησάσῃ ἠλλοιωκέναι τὸν Δαυὶδ τὸ πρόσωπον ἑαυτοῦ ἐνώπιον Ἀβιμέλεχ διὰ τὸ μὴ ἀπαγγεῖλαι αὐτῷ τὸν ἀληθῆ λόγον τῆς ἑαυτοῦ φυγῆς, παραλογίσασθαι δὲ καὶ ἕτερα ἀνθ’ ἑτέρων εἰπεῖν· ὡς καὶ τὴν ῥομφαίαν τοῦ Γολιὰθ παρ’ αὐτοῦ δέξασθαι γενέσθαι τε αὐτῷ αἴτιον ἀπωλείας· μαθὼν γὰρ μετὰ ταῦτα Σαοὺλ τὰ πεπραγμένα πέμψας ἀνεῖλεν αὐτόν τε τὸν Ἀβιμέλεχ καὶ πάντας τοὺς ἱερεῖς τοῦ κυρίου καὶ τὴν Νοβὰν τὴν πόλιν τῶν ἱερέων ἐπάταξε. καὶ ταῦτα πάντα πέπρακται, διότι ἠλλοίωσε Δαυὶδ 
 τὸν τρόπον αὐτοῦ ἢ τὸ πρόσωπον αὐτοῦ ἐνώπιον Ἀβιμέλεχ 
 . 
 Ἡ τῶν βασιλειῶν γραφὴ Ἀχιμέλεχ περιέχει· ἐναλλαγῆς στοιχείου γενομένης οὐδὲν δεῖ κινεῖσθαι· παρὰ γὰρ τὴν ὁμοιότητα τοῦ στοιχείου τοῦ βὴθ παρ’ Ἑβραίοις καλουμένου καὶ τοῦ χὰφ διαφόρως ἐξεδόθη τοὔνομα· σχεδὸν γὰρ ἓν καὶ ταυτόν ἐστι τὰ δύο στοιχεῖα βραχυτάτης κεραίας μόνης ἐναλλαττούσης. 
 Μέμνηται δὲ καὶ ὁ σωτὴρ ἐν τοῖς εὐαγγελίοις τῆς προκειμένης κατὰ τοῦ Δαυὶδ ἱστορίας λέγων· οὐκ ἀνέγνωτε τί ἐποίησε Δαυίδ , ὅτε ἐπείνασε καὶ οἱ μετ’ αὐτοῦ, ὡς εἰσῆλθεν εἰς τὸν οἶκον τοῦ θεοῦ, καὶ τοὺς ἄρτους τῆς προθέσεως ἔφαγεν, οὓς οὐκ ἐξὸν ἦν φαγεῖν οὐδὲ τοῖς μετ’ αὐτοῦ, εἰ μὴ μόνοις τοῖς ἱερεῦσι; 
 τοῦτο μὲν οὖν ἐν τῷ κατὰ Ματθαῖον εὐαγγελίῳ εἴρηται. ἐπεὶ δὲ ἐν τῷ κατὰ Μάρκον εὐαγγελίῳ ἀναγέγραπται ὁ σωτὴρ εἰρηκώς· οὐδέποτε ἀνέγνωτε τί ἐποίησε Δαυίδ , ὅτε χρείαν ἔσχε καὶ ἐπείνασεν αὐτὸς καὶ οἱ μετ’ αὐτοῦ; πῶς εἰσῆλθεν εἰς τὸν οἶκον τοῦ θεοῦ ἐπὶ Ἀβιάθαρ τοῦ ἀρχιερέως καὶ τοὺς ἄρτους τῆς προθέσεως ἔφαγε; 
 τίς οὐκ ἂν ἀπορήσειε, πῶς ὁ σωτὴρ ἐνταῦθα οὐ τοῦ Ἀβιμέλεχ, ἀλλὰ τοῦ Ἀβιάθαρ μέμνηται; πρὸς ὃ εἴποι τις ἂν διώνυμον γεγενῆσθαι τὸν Ἀβιμέλεχ ὥστ’ εἶναι τὸν αὐτὸν τῷ Ἀβιάθαρ. αὐτίκα γοῦν καὶ υἱὸς αὐτῷ Ἀβιάθαρ κεκλημένος ἐμφέρεται τῇ γραφῇ τῶν βασιλειῶν· ὃς διαφυγὼν ἀπὸ τῶν ἀναιρεθέντων ἱερέων μόνος τῷ Δαυὶδ συνῆν. ἄλλος δ’ ἂν εἴποι τοῦ μὲν Ἀβιμέλεχ τὴν ἱστορίαν ὡς ἱερέως μνημονεύειν· ἐνταῦθα δὲ τὸν σωτῆρα τὸν Ἀβιάθαρ ἀρχιερέα τυγχάνειν κατ’ ἐκεῖνο καιροῦ φῆσαι. εἰσῆλθε γάρ , φησίν, Δαυὶδ εἰς τὸν οἶκον τοῦ θεοῦ ἐπὶ Ἀβιάθαρ τοῦ ἀρχιερέως 
 . καὶ φαίνεται ἡ τῶν ἱστοριῶν γραφὴ τὸν Ἀχιμέλεχ καὶ τοὺς ἱερεῖς τοῦ θεοῦ ἀνῃρῆσθαι φήσασα ὑπὸ τοῦ Σαοὺλ ἀρχιερέα ἀνῃρημένον οὐχ ἱστορήσασα. ταῦτα μὲν οὖν ἡμῖν εἰς τὴν τοῦ ψαλμοῦ προγραφὴν εἰρήσθω.

Εὐλογήσω τὸν κύριον ἐν παντὶ καιρῷ, 
 διὰ παντὸς ἡ αἴνεσις αὐτοῦ ἐν τῷ στόματί μου. 
 
 
 Εὐχαριστῶν ὁ Δαυίδ , ἐφ’ οἷς ἠξιώθη τροφῆς ἱερατικῆς, οὐκ ἐπὶ τοῦ παρόντος, φησί, μόνον, ἀλλὰ καὶ διὰ πάσης τῆς ζωῆς χάριτας ὁμολογῶν καὶ εὐλογῶν αὐτὸν διατελέσω, οὐδὲ ἀπολειφθήσεταί ποτε τὸ στόμα μου τῆς εἰς αὐτὸν αἰνέσεως · ἀντὶ γὰρ θυσίας καὶ ὁλοκαυτωμάτων πεπαίδευμαι τὴν διὰ χειλέων προσάγειν αὐτῷ θυσίαν.

Ἐν τῷ κυρίῳ ἐπαινεθήσεται ἡ ψυχή μου· 
 ἀκουσάτωσαν πραεῖς καὶ εὐφρανθήτωσαν. 
 
 
 Ἐπειδὴ γὰρ φεύγοντί μοι οὐδεὶς βοηθὸς πάρεστιν οὐδέ τις καταφυγὴ οὐδὲ ἀσφάλεια· μόνον δὲ τὸν κύριον φυλακτήριον ἐπάγομαι τῆς ἐμαυτοῦ ψυχῆς καὶ ἐπ’ αὐτῷ, ἀλλ’ οὐκ ἐπὶ ταῖς ἐμαῖς δικαιοπραγίαις ἡ ψυχή μου θαρρεῖ· εἰκότως, ἐπὶ τῷ κυρίῳ καυχήσεται ἡ ψυχή μου· ἀκουσάτωσαν πραεῖς καὶ εὐφρανθήτωσαν . ἐμὲ δὲ λαβόντες ὑπόδειγμα πάντες οἱ πρᾶοι καὶ ταπεινοὶ καὶ ἐπιεικεῖς διὰ τὴν εἰς τὸν θεὸν εὐλάβειαν θαρρείτωσαν καὶ πληρούσθωσαν εὐφροσύνης τὰ ἴσα μοι προσδοκήσαντες καὶ αὐτὸν ἐλπίδα τὸν κύριον θέμενοι. 
 Ἐπεὶ δὲ καὶ τὴν ῥομφαίαν Γολιὰθ τοῦ ἀλλοφύλου παρὰ τῷ Ἀβιμέλεχ λαβὼν ἀπῄει, ἀλλ’ οὐδ’ ἐπὶ τούτῳ, φησί, καυχήσομαι, ἀλλ’ ἐπὶ τῷ κυρίῳ , δι’ ὃν ταύτην ἐκτησάμην τὴν ῥομφαίαν ὡς καὶ τὸν ἱερέα εἰπεῖν αὐτῷ· ἰδοὺ ἡ ῥομφαία Γολιὰθ τοῦ Φιλισταίου, ὃν ἐπάταξας ἐν τῇ κοιλάδι Ἠλᾷ, καὶ αὐτὴ ἐνειλημμένη ἱματίῳ. εἰ ταύτην λήψῃ, σαυτῷ λάβε, ὅτι οὐκ ἔστιν ἑτέρα παρὲξ αὐτῆς 
 , ὥστε τούτων ἀκούσαντα τὸν Δαυὶδ εἰπεῖν· ἐν τῷ κυρίῳ ἐπαινεθήσεται ἡ ψυχή μου . μεγάλην δόξαν ἔφερεν ἐκεῖνο τὸ δόρυ τῷ Δαυίδ , παιδαρίῳ μὲν ὄντι καὶ μηδὲ φέρειν ὅπλα πολεμικὰ ἐπισταμένῳ, πίστει δὲ τῇ εἰς θεὸν καταγωνισαμένῳ τὸν Γολιὰθ ὡς διὰ τοῦτο ἀντὶ ἀναθήματος τὴν ῥομφαίαν μόνην ἐκείνην ἀνακεῖσθαι ἐν τῷ ἱερῷ· ὃ δὴ καὶ ἐπεσημήνατο φήσας ὁ ἱερεύς· καὶ οὐκ ἔστιν ἄλλη · οὐδὲ γὰρ ἐξῆν ἐν τῇ σκηνῇ τοῦ θεοῦ ὅπλα πολεμικὰ ἀποτίθεσθαι· μόνη δὲ ἐκείνη εἰς μνήμην τοῦ Δαυὶδ τῆς κατὰ τοῦ ἀλλοφύλου νίκης ἀνέκειτο ὡσανεὶ εὐχαριστήριον ἀποκειμένη τῷ τὴν νίκην αὐτῷ δεδωρημένῳ τῷ θεῷ.

Μεγαλύνατε τὸν κύριον σὺν ἐμοί, 
 καὶ ὑψώσωμεν τὸ ὄνομα αὐτοῦ ἐπὶ τὸ αὐτό. 
 
 
 Οἱ γὰρ δι’ ἔργων καὶ βίου τοῦ κατ’ ἀρετὴν τὴν ἐν ἑαυτοῖς εἰκόνα τοῦ θεοῦ κοσμοῦντες αὐτὸν δοξάζουσι καὶ ὑψοῦσιν .

Οὗτος ὁ πτωχὸς ἐκέκραξεν, καὶ ὁ κύριος εἰσήκουσεν αὐτοῦ 
 καὶ ἐκ πασῶν τῶν θλίψεων αὐτοῦ ἔσωσεν αὐτόν. 
 
 
 Πάλιν ἑαυτόν, ὡς καὶ ἐν τοῖς ἔμπροσθεν, ὑπογραμμὸν παρέχει τῆς ἑτέρων διδασκαλίας· πτωχὸν γὰρ ἑαυτὸν εἰπὼν διὰ τὴν τῆς ψυχῆς ἑαυτοῦ ταπείνωσιν καὶ μετριοσύνην, ὡς περὶ ἑτέρου περὶ ἑαυτοῦ διδάσκει λέγων· οὗτος ὁ πτωχὸς ἐκέκραξε καὶ ὁ κύριος εἰσήκουσεν αὐτοῦ . ἀλλὰ μὴ ἐμέ, φησίν, μόνον τετυχηκέναι νομίζετε, τὸν νομιζόμενον μὲν εἶναι βασιλέα καὶ ἄρχοντα τοῦ παντὸς ἔθνους, τῇ δὲ ψυχῇ πτωχεύοντα διὰ τὸν τοῦ θεοῦ φόβον· ἀκριβῶς δὲ γινώσκεται, ὅτι ὁ αὐτὸς κύριος καὶ παρὼν τῶν ὁμοίως ἐμοὶ πτωχῶν , λέγω δὲ τῶν φοβουμένων αὐτόν, εἰσακούσεται .

Γεύσασθε καὶ ἴδετε ὅτι χρηστὸς ὁ κύριος∙ 
 μακάριος ἀνήρ, ὃς ἐλπίζει ἐπ’ αὐτόν. 
 
 
 Ὁ διὰ τὸ τελείως καὶ ἀνελλιπῶς ἐλπίζειν ἐπὶ θεὸν ἀνὴρ ὑπάρχων μακάριός ἐστιν. οὐκ ἀπεικότως ἄν τις ἐφαρμόσειεν τῇ κατὰ τὸν Ἀκύλαν ἑρμηνείᾳ τὴν προκειμένην λέξιν· ἐπείπερ ἐν τῇ προγραφῇ κατὰ τὸν Ἀκύλαν ἐλέγετο· τοῦ Δαυίδ , ὅτε ἠλλοίωσε τὸ γεῦμα αὐτοῦ εἰς πρόσωπον Ἀβιμέλεχ 
 . ἐπεὶ τοίνυν αὐτὸς τῶν ἄρτων τῆς προθέσεως μεταλαβὼν ἠλλοίωσε τὸ γεῦμα αὐτοῦ , εἶτ’ ἀπὸ τῆς γεύσεως ᾔσθετο δυνάμεως θείας χορηγηθείσης αὐτῷ· τούτου χάριν κατὰ τό· ἀδόλως ἔλαβον, ἀφθόνως μεταδίδομαι 
 , παρακαλεῖ καὶ ἑτέρους σπεύδειν ἐπὶ τὴν ὁμοίαν αὐτῷ γεῦσιν, εὔξασθαί τε τραφῆναι τῷ ἄρτῳ τῆς ζωῆς 
 · οὗ σύμβολον καὶ εἰκὼν ἐτύγχανον οἱ διὰ Μωϋσέως νενομοθετημένοι ἄρτοι τῆς προθέσεως. διόπερ ὁ Δαυὶδ νοήσας τίνος ἦν εἰκὼν ὁ τῆς προθέσεως ἄρτος οὐκ ἐπὶ τὸν σωματικὸν σπεύδειν προτρέπει, ἀλλ’ ἐπὶ τὸν δι’ αὐτοῦ νοούμενον. ἡμεῖς μὲν οὖν οἱ ἐπὶ γῆς ἐκ τοῦ οὐρανοῦ καταβεβηκότος τοῦ ἄρτου 
 καὶ τοῦ λόγου κενώσαντος ἑαυτὸν 
 καὶ σμικρύναντος μεταλαμβάνομεν, οἱ δὲ ἐν τῇ βασιλείᾳ τῶν οὐρανῶν πλήρους αὐτοῦ καὶ τελείου μεταλαμβάνουσι τρεφόμενοι αὐτοῦ τῇ θεότητι καὶ τῶν τῆς σοφίας θεωρημάτων ἀπολαύοντες, ὧν καὶ ἡμᾶς καιρῷ ποτε μετασχεῖν ἐλπίζειν προσήκει. διὸ λέλεκται· μακάριος ἀνήρ, ὃς ἐλπίζει ἐπ’ αὐτόν . 
 
 Φοβήθητε τὸν κύριον, πάντες οἱ ἅγιοι αὐτοῦ, 
 ὅτι οὐκ ἔστιν ὑστέρημα τοῖς φοβουμένοις αὐτόν. 
 
 
 Πάντα ταῦτα γνωμικῶς ὁ Δαυὶδ εἰς τὴν ἑτέρων ὠφέλειαν προφέρεται, αὐτὸς πρότερον ἀπολαύσας αὐτῶν, ὅτε ἐκζητήσας τὸν κύριον ἐπηκόου αὑτοῦ τετύχηκε. παρακελεύεται τοίνυν τὸν φόβον τοῦ κυρίου πρὸ ὀφθαλμῶν τίθεσθαι τοὺς ἁγίους αὐτοῦ · ὑπὸ γὰρ αὐτοῦ τοῦ φόβου ἅγιοι ἀνατελοῦνται. διὸ λέλεκται ἐν ἑτέρῳ ψαλμῷ· ὁ φόβος κυρίου ἁγνός 
 , ἀντὶ τοῦ· ἁγνοποιός. διὸ καὶ ὁ θεῖος νόμος φησίν· ἅγιοι ἔσεσθε, ὅτι ἐγὼ κύριος ὁ θεὸς ὑμῶν ἅγιος 
 . καὶ σημεῖον τοῦ φοβεῖσθαι τὸν κύριον , τοῦτ’ ἂν γένοιτο τὸ καθαρεύειν μὲν πάσης ῥυπαρίας καὶ αἰσχρᾶς πράξεως, φυλάττειν δὲ αὑτοὺς ἁγίους καὶ σώματι καὶ πνεύματι. τοῖς δὲ τὸν κύριον φοβουμένοις καὶ διὰ τὸν αὐτοῦ φόβον ἡγιασμένοις οὐδὲν ἂν δεήσῃ ὡς ἂν μέγαν πλοῦτον καὶ θησαυρὸν ἀγαθὸν ἐν αὐτῷ τῷ φόβῳ κυρίου εὑρηκόσιν.

Τῷ Δαυίδ . 
 
 
 Ὅτι μὲν ἠλαύνετο ὑπὸ τοῦ Σαοὺλ καὶ τῶν σὺν αὐτῷ, παρίστησιν ἡ ἱστορία, καὶ ὡς ἐν φυγῇ ὢν ταύτας ἠφίει πρὸς τὸν θεὸν τὰς φωνάς. ὁ πρὸ τούτου ψαλμὸς ἐδίδασκεν εἰρημένος καθ’ ὃν καιρὸν τὸν Σαοὺλ ἀποδιδράσκων ἀφίκετο εἰς μόνα τὴν πόλιν τῶν ἱερέων, ἀλλ’ ὅτι μὴ τὰ προκείμενα ἐξ ἅπαντος διὰ τὸν Σαοὺλ καὶ τοὺς σὺν αὐτῷ προηνέγκατο ἐκ τοῦ ἄλλου τρόπου τοῦ θεοφιλοῦς καταμαθεῖν ἔνεστιν· πρᾶος γὰρ καὶ ἀνεξίκακος εἰσῆκται ὡς λέγειν· εἰ ἀνταπέδωκα τοῖς ἀνταποδιδοῦσίν μοι κακά 
 , καὶ ὅτι μὴ φωνῇ μόνῃ ταῦτ’ ἔλεγεν. δῆλον ἐκ τοῦ ὑποχείριον μὲν ἐσχηκέναι πολλάκις τὸν Σαοὺλ μὴ δεδρακέναι δ’ ἔτι λιπηρὸν κατ’ αὐτοῦ. 
 Ὥρα οὖν ταῦτα μὴ περὶ ἀνθρώπων νομίζειν λέγεσθαι, περὶ δέ τινων ψυχῆς πολεμίων καὶ ἀοράτων δυνάμεων πήγας αὐτῇ καὶ δείκτυα καὶ μηχανὰς κατασκευάζουσῶν πρὸς τὸ ὑποσκελίσαι καὶ καταβαλεῖν αὐτὴν τῆς ἐν θεῷ στάσεως· ὧν ἀντιλαμβανόμενος ὁ Δαυὶδ συνορῶν τε ὡς οὐδὲν αὐτῷ συμβαλεῖται πρὸς τὴν τούτων ἄμυναν ἀνθρωπίνη συμμαχία οὐδὲ ὁπλιτῶν πλῆθος οὐδὲ στρατόπεδα ἐπὶ τὸν μέγαν βοηθὸν καταφεύγει καὶ αὐτὸν παρακαλεῖ ὁπλίτην αὐτοῦ γενέσθαι καὶ τὸν ὑπὲρ αὐτοῦ ἀναδέξασθαι πόλεμον·
 
 Δίκασον, κύριε, τοὺς ἀδικοῦντάς με, 
 πολέμησον τοὺς πολεμοῦντάς με. 
 
 Διδάσκει δὲ καὶ ἐν ἑτέροις, τίνες ἦσαν οἱ πολεμοῦντες αὐτὸν λέγων· ὅτι πολλοὶ οἱ πολεμοῦντές με ἀπὸ ὕψους 
 · οἱ μὲν οὖν πολεμοῦντες αὐτὸν ἠδίκουν τὸν μηδὲν ἀδικήσαντα, αὐτὸς δὲ οὐκ ἀδικηθῆναι τοὺς ἐχθροὺς εὔχεται, ἀλλὰ δικασθῆναι τῇ τῶν ἐχθρῶν ἀδικίᾳ τὴν τοῦ θεοῦ δικαιοσύνην ἀντιτάττων ἀναιρετικὴν οὖσαν τῆς ἀδικίας, ὡς τὸ φῶς ἀναιρετικὸν τυγχάνει τοῦ σκότους, ἡ μὲν οὖν ἀδικία ἐναντία οὖσα καὶ ἀντικειμένη τῇ τοῦ θεοῦ δικαιοσύνη. πολεμηθείη ἂν ἐξ αὐτῆς. διὸ καὶ ὁ ἄδικος ἄνθρωπος, ἐχθρὸς ἂν λέγοιτο τῷ δικαίῳ. ἡ δὲ δικαιοσύνη τὸν δίκαιον φίλον ποιεῖ τῷ θεῷ, ὅτι δὴ τὰ ἴσα τοῖς ἴσοις φίλα. διὸ λέλεκται· 
 δίκαιος κύριος καὶ δικαιοσύνας ἠγάπησεν , θαρρῶν τε τῇ αὐτοῦ δικαιοσύνη ὁ δίκαιος εἴποι ἄν· κρίνον με, κύριε, καὶ δίκασον τὴν δίκην μου. δικάζων τοίνυν ὁ κύριος τοὺς ἀδικοῦντας τὴν ἐν αὐτοῖς ἀδικίαν ἀπόλλυσιν· οὕτω δὲ καὶ πολεμεῖ τοὺς πολεμοῦντας τὸν δίκαιον ἐπ’ ἀγαθῷ τῶν πολεμουμένων τοῦτο ποιῶν, ὡς ἂν παύσαιντο πότε τὰ ἐχθρα τῇ δικαιοσύνῃ πράττοντες.

Ἔκχεον ῥομφαίαν καὶ σύγκλεισον ἐξεναντίας τῶν καταδιωκόντων με· 
 εἶπον τῇ ψυχῇ μου· σωτηρία σου ἐγώ εἰμι. 
 αἰσχυνθήτωσαν καὶ ἐντραπήτωσαν οἱ ζητοῦντες τὴν ψυχήν μου, 
 ἀποστραφήτωσαν εἰς τὰ ὀπίσω καὶ καταισχυνθήτωσαν οἱ λογιζόμενοί μοι κακά. 
 γενηθήτωσαν ὡσεὶ χοῦς κατὰ πρόσωπον ἀνέμου, 
 καὶ ἄγγελος κυρίου ἐκθλίβων αὐτούς. 
 
 
 Ἐπεὶ καὶ ἐν τῷ Ἰεζεκιὴλ πολλὰ περὶ ῥομφαίας εἴρηται· ῥομφαία γάρ, φησίν, ῥομφαία, ἐξεγέρθητι, καὶ φάγε αἷμα τραυματιῶν
 · καὶ πάλιν· γῆ ἐὰν ἁμάρτῃ μοι, καὶ ἀποστελῶ ῥομφαίαν ἐπ’ αὐτήν 
 . πάντα δὲ ταῦτα κατὰ τῆς ἐν ἀνθρώποις κακίας ἐπαφίησιν ὡς ἀγαθὸς πρὸς ὠφέλειαν τῶν ὑπ’ αὐτῆς κεκρατημένων· ἐπεὶ καὶ πολέμων σώζει, ὥσπερ ἰατρός, τέμνων καὶ καίων τὰ πεπονθότα τοῦ σώματος πρὸς θεραπείαν παντός· τούτοις ἐπιφέρει λέγων ἑξῆς· εἶπον τῇ ψυχῇ μου· σωτηρία σου ἐγώ εἰμι , πιστεύων καὶ ἀκριβῶς πεπεισμένος, ὅτι τὸ λεγόμενον ὑπὸ τοῦ θεοῦ οὐκ ἀργῶς πρόεισιν, ἀλλ’ εἰς ἔργον ἐκβαίνει πάντως τὸ λεγόμενον. καὶ ἐν τούτῳ δὲ τὴν μὲν ἑαυτοῦ ἠρνεῖτο σωτηρίαν καὶ τὴν ἑαυτοῦ παρῃτεῖτο ζωήν, τὴν δὲ τοῦ κυρίου σωτηρίαν τῇ ἑαυτοῦ ψυχῇ χαρισθῆναι ηὔχετο, ὅπως καὶ αὐτὸς ἔχοι λέγειν· ζῶ δὲ οὐκέτι ἐγώ, ζῇ δὲ ἐν ἐμοὶ Χριστός 
 . αὐτὸς γάρ ἐστιν ἡ σωτηρία ἡμῶν· τοῦτο γοῦν αὐτὸ σημαίνει καὶ ἡ τοῦ Ἰησοῦ ὀνόματος ἑρμηνεία. 
 
 Αἰσχυνθήτωσαν καὶ ἐντραπήτωσαν οἱ ζητοῦντες τὴν ψυχήν μου. τούτου γάρ, φησίν, κύριε, ὑπὸ σοῦ γενομένου καὶ ἐπακούσαντός μου τῆς εὐχῆς αἰσχυνθήσονται καὶ ἐντραπήσονται ὡς μάτην ἐπιχειρήσαντες. διὸ καὶ ἀπέτυχον τοῦ σπουδαζομένου. 
 
 Ἀποστραφήτωσαν εἰς τὰ ὀπίσω καὶ καταισχυνθήτωσαν οἱ λογιζόμενοί μοι κακά. οὐκέτι γὰρ στήσονται πρὸ προσώπου μου· νῶτα δὲ δόντες παραχωρήσουσί μοι τὰ νικητήρια. φεύγοντας δὲ αὐτοὺς καὶ εἰς τὰ ὀπίσω χωροῦντας διασκορπισμὸς λήψεται· γενηθήτωσαν γὰρ ὡσεὶ χοῦς κατὰ πρόσωπον ἀνέμου καὶ ἄγγελος κυρίου ἐκθλίβων αὐτούς , μηδὲ συναχθῆναι μηδὲ παλινδρομῆσαι συγχωρῶν, ὁ δ’ αὐτὸς ἐπιμενέτω ἐκθλίβων αὐτούς, τουτέστι κολάζων.

Ὅτι δωρεὰν ἔκρυψάν μοι διαφθορὰν παγίδος αὐτῶν, 
 μάτην ὠνείδισαν τὴν ψυχὴν μου. 
 ἐλθέτω αὐτῷ παγίς, ἣν οὐ γινώσκουσιν, 
 καὶ ἡ θήρα, ἣν ἔκρυψαν, συλλαβέτω αὐτούς, 
 καὶ ἐν τῇ παγίδι πεσοῦνται ἐν αὐτῇ. 
 
 
 Ἀνθ’ οὗ ὁ Σύμμαχος ἐξέδωκεν οὕτως· ὅτι ἀναιτίως κατέκρυψάν μοι διαφθορὰν δικτύων αὐτῶν . μηδὲν γὰρ ὑπ’ ἐμοῦ προπεπονθότες δωρεὰν καὶ ἀναιτίως ἐπεβούλευόν μοι κρύπτοντες παγίδα , δι’ ἧς ἐμοὶ διαφθορὰν κατεσκεύαζον· εἰ καὶ τὰ μάλιστα γὰρ ἐδόκουν δι’ ἀνθρώπων με πολεμεῖν, ἤτοι διὰ τοῦ Σαοὺλ ἢ καὶ δι’ ἑτέρων, ἀλλ’ οὐκ ἠγνόουν ἐγὼ τῆς τοῦ Σαοὺλ ζηλοτυπίας τοὺς αἰτίους καὶ τῶν λοιπῶν ἐχθρῶν τοὺς ὑποβολεῖς· ἄλλοι γὰρ ἦσαν οἱ τὰς ἑαυτῶν παγίδας κρύπτοντες καὶ τὴν ψυχήν μου διαφθεῖραι πειρώμενοι, οἳ καὶ μάτην ὠνείδισαν τὴν ψυχήν μου . ἀνθ’ οὗ ὁ Σύμμαχος ἐξέδωκεν· ἀναιτίως ὑπώρυξαν τὴν ψυχήν μου . πάντα γὰρ ἔπραττον ἐκστῆσαι βουλόμενοι αὐτοῦ τὴν ψυχὴν τῆς ἐνυπαρχούσης αὐτῇ πραότητος καὶ ἀνεξικακίας, καὶ ὅπως πληρωθεὶς θυμοῦ καὶ ὀργῆς ἐπὶ τὴν ἄμυναν ἔλθοι καὶ δράσῃ τι κακὸν τὸν Σαούλ. 
 Ταῦτα μὲν οὖν περὶ τῶν πολλῶν ἐχθρῶν· περὶ δὲ τοῦ ἐν αὐτοῖς κορυφαίου ἐπιλέγει· ???? ταῦτα δὲ ὥσπερ ἐν εὐχῇ τῷ Δαυὶδ εἰρημένα μελλόντων ἦν προαγορευτικὰ καὶ συμβησομένων προφητικά. οὕτω γοῦν καὶ ἀνωτέρω προφητικῶς ἐλέγετο· αἰσχυνθήτωσαν καὶ ἐντραπήτωσαν 
 , ἀντὶ τοῦ· αἰσχυνθήσονται καὶ ἐντραπήσονται· καὶ πάλιν· ἀποστραφήτωσαν καὶ καταισχυνθήτωσαν καὶ γενηθήτωσαν ὡς χοῦς , ἀντὶ τοῦ· ἀποστραφήσονται καὶ αἰσχυνθήσονται καὶ γενήσονται ὡς χοῦς 
 . τὰ γὰρ μέλλονται συμβήσεσθαι τοῖς ἐχθροῖς αὐτοῦ προηγόρευεν· καὶ ὁ μὲν γὰρ ἡγήσεται περὶ τοῦ Σαοὺλ εἰρῆσθαι τὴν προκειμένην ῥῆσιν, ἐπεὶ καὶ πέπονθεν οὐκ εἰς μακρὰν ταῦτα· ἡμεῖς δὲ μεμνημένοι τῶν προλελεγμένων εἰς τὴν ἀρχὴν τοῦ ψαλμοῦ καὶ ταῦτα εἰς ἕνα τινὰ τῶν νοητῶν ἐχθρῶν τὸν ὡς ἐν κακίᾳ δυνατώτερον, δηλαδὴ τὸν διάβολον, ἐκληψόμεθα.

Πάντα τὰ ὀστᾶ μου ἐροῦσιν κύριε, τίς ὅμοιός σοι; 
 ῥυόμενος πτωχὸν ἐκ χειρὸς στερεωτέρων αὐτοῦ 
 καὶ πτωχὸν καὶ πένητα ἀπὸ τῶν διαρπαζόντων αὐτόν. 
 
 
 
 Ὀστᾶ ψυχῆς αἱ διανοητικαὶ αὐτῆς δυνάμεις ὡς ἔμπροσθεν εἴρηται · φωτιζόμεναι δὲ αὗται ἐκ τῆς αὐτοῦ παρουσίας φήσουσι· κύριε, τίς ὅμοιός σοι; εἰ μὴ γὰρ σὺ παρῇς τῷ πτωχῷ καὶ κατηξίωσας αὐτὸν τῆς παρὰ σοῦ βοηθείας, τίς ἂν καὶ πόσος μόνος αὐτὸς συγκρινόμενος τοῖς τοσούτοις καὶ τηλικούτοις αὐτοῦ ἐχθροῖς; νοήσεις δὲ καὶ ἀπὸ ψιλῆς τῆς ἱστορίας τὸν λόγον ἐν νῷ λαβών, ὡς φεύγων ὁ Δαυὶδ εἰς τοσαύτην ἤλαυνε πτωχείαν ὥστε ἄρτων καὶ τῆς ἀναγκαίας τροφῆς δεηθῆναι εἰς ἀνάγκην τε ἐλθεῖν τοῦ τολμῆσαι τῶν ἄρτων τῆς προθέσεως μεταλαβεῖν· οὐ γὰρ τρυφῶν ἐπὶ τοῦτ’ ἤρχετο οὐδ’ ἐπαιρόμενος δικαιοσύνῃ οὐδ’ ἄλλως καταφρονῶν τοῦ νόμου, ἀλλ’ ἐκ πολλῆς ἀσιτίας. διό φησιν ὁ σωτήρ· οὐκ ἀνέγνωτε τί ἐποίησε Δαυίδ , ὅτε ἐπείνασε; 
 καὶ αὐτὸς μὲν ἦν πτωχὸς σὺν ὀλίγοις φεύγων, οἱ δ’ ἐλαύνοντες αὐτὸν δυνατοί· βασιλεὺς γὰρ ἦν τοῦ παντὸς ἔθνους Σαοὺλ καὶ οἱ μετ’ αὐτοῦ ἄρχοντες· οἵ τε τῶν ἀλλοφύλων πολεμίων καθηγεμόνες στερεώτεροι ὄντες τοῦ Δαυίδ , ὧν τὰς χεῖρας διαδιδράσκων, οὐκ ἠγνόει τὸν αὐτοῦ βοηθόν. 
 Καὶ ταῦτα μὲν πρὸς τὴν ἱστορίαν, εἰ δὲ τοὺς ἀφανεῖς καὶ ἀοράτους ἐχθροὺς τῆς τοῦ δικαίου ψυχῆς νοήσειας, ὄψει, ὡς οὐδ’ ἄλλου βοηθοῦ δεόμεθα καὶ σωτῆρος ἢ τοῦ Χριστοῦ αὐτοῦ ἐν τῇ παρατάξει τῇ πρὸς τοὺς νοητοὺς πολεμίους τοὺς τὴν ψυχὴν αὐτοῦ διαρπάζειν ἀεὶ πειρωμένους.

Ἀνταπεδίδοσάν μοι πονηρὰ ἀντὶ καλῶν 
 καὶ ἀτεκνίαν τῇ ψυχῇ μου. 
 
 
 Ἀντὶ δὲ τοῦ· ἀτεκνίαν τῇ ψυχῇ μου , ἀνεστραμμένα κατὰ τῆς ψυχῆς μου , ὁ Σύμμαχος ἐξέδωκεν. 
 Ἐπειδὴ τὰ προκείμενα συνῆπται τοῖς ἐν τῷ τριακοστῷ τρίτῳ ψαλμῷ προλελεγμένοις· ἐκεῖνα δὲ τῆς ἱστορίας ἐμνημόνευε τῆς κατὰ τὸν Ἀβιμέλεχ , ἐφ’ οὗ ἠλλοίωσε τὸ πρόσωπον αὐτοῦ 
 , κατὰ τὰ ἀποδεδομένα· τάχα που δύναται καὶ τὰ μετὰ χεῖρας ἐπ’ ἐκεῖνα ἀναφέρεσθαι· μαθὼν γὰρ ὁ Σαοὺλ παρὰ Δωήκ, ὡς ἀφῖκται Δαυὶδ πρὸς Ἀβιμέλεχ ἄρτους τε εἰληφὼς διασέσωσται, πάντας ἀνεῖλε τοὺς ἱερεῖς τοῦ κυρίου αὐτόν τε τὸν Ἀβιμέλεχ παγγενεί. δύναται οὖν ταῦτα ὁ Δαυὶδ εἰς πρόσωπον τοῦ Σαοὺλ εἰρηκέναι ὡς καὶ πάντα τὸν ψαλμὸν εἰς ἐκεῖνον ἀναφέρεσθαι τὸν καιρόν, καθ’ ὃν Δωὴκ ἐψευδομαρτύρησε τοῦ Ἀβιμέλεχ παρὰ τοῦ Σαούλ· καὶ τάχα τὸ πνεῦμα τὸ ἅγιον τὰ πάθη τῶν ἱερέων ὑπογράφον τὰ προκείμενα ἀνεφώνει λέγων· δίκασον, κύριε, τοὺς ἀδικοῦντάς με , καὶ τὰ ἑξῆς. τὰ δὲ μονοτρόπως εἰρημένα περὶ ἑνός τινος ἐν τῷ· ἐλθέτω αὐτῷ παγίς, ἣν οὐ γινώσκει, καὶ ἡ θήρα, ἣν ἔκρυψε συλλαβέτω αὐτόν, καὶ ἐν τῇ παγίδι πεσεῖται ἐν αὐτῇ 
 , δύναται τῷ Δωὴκ ἐφαρμόζειν. καὶ τό· ἀναστάντες μάρτυρες ἄδικοι, ἃ οὐκ ἐγίνωσκον ἠρώτων με· ἀνταπεδίδοσάν μοι πονηρὰ ἀντὶ ἀγαθῶν, καὶ ἀτεκνίαν τῇ ψυχῇ μου 
 , ἐκ προσώπου λεχθείη ἂν τοῦ Ἀβιμέλεχ. καὶ ταῦτα δὲ εἰκὸς εἰρηκέναι τὸν Δαυίδ · αὐτοῦ γὰρ ἐπιγέγραπται ὁ ψαλμὸς ἀποστολικῇ διαθέσει λέξοντος ἄν· τίς ἀσθενεῖ, καὶ οὐκ ἀσθενῶ; τίς σκανδαλίζεται, καὶ οὐκ ἐγὼ πυροῦμαι; 
 καί· παθόντος ἑνὸς μέλους συμπάσχει πάντα τὰ μέλη 
 . 
 Καὶ ἄλλος δὲ παρὰ ταῦτα μάρτυρας μὲν ἀδίκους εἴποι ἄν τις πάντας τοὺς ἐνδιαβάλλοντας τὸν Δαυὶδ παρὰ τοῦ Σαούλ· τότε μὲν γὰρ οἱ Ζιφαῖοι ἔλεγον ἐλθόντες· ἰδοὺ Δαυὶδ κέκρυπται παρ’ ἡμῖν 
 , καὶ ἄλλοτε ἄλλους εἰκὸς κεχαρισμένα τῷ βασιλεῖ πράττοντας πολλὰ κατ’ αὐτοῦ ψευδομαρτυρεῖν καὶ ἃ μὴ ἐγίνωσκεν μηδὲ διενοεῖτο, ταῦτα κατ’ αὐτοῦ λέγειν. τὸ δ’ ἀνταπεδίδοσάν μοι πονηρὰ ἀντὶ ἀγαθῶν , δύναται εἰς αὐτὸν ἀναφέρεσθαι. ἐπειδὴ πολλάκις εὖ παθὼν ὑπὸ τοῦ Δαυὶδ ὁ Σαοὺλ τοῖς ἐναντίοις αὐτὸν ἠμείβετο, δεινὰ κατὰ τῆς ψυχῆς αὐτοῦ μηχανώμενος, καὶ ἀτεκνίαν ἐμποιῶν τῇ ψυχῇ αὐτοῦ. ἀτεκνία δὲ ψυχῆς ἐστιν, ὅταν τὰ ἑαυτῆς σπέρματα, ἃ καταβάλλεται δι’ εὐποιιῶν εἰς ἑτέρους ἢ καὶ διὰ διδασκαλίας μὴ φέρει καρπόν. οὕτω γοῦν πολλὰ γεννῶντος ἀγαθὰ τοῦ Δαυὶδ εἰς τὸν Σαούλ, ἀτεκνίαν αὐτῷ ὁ Σαοὺλ εἰργάζετο, μὴ ἀξίους προφέρων καρποὺς τῶν εἰς αὐτὸν ἐσπαρμένων.

Ἐγὼ δὲ ἐν τῷ αὐτοὺς παρενοχλεῖν μοι ἐνεδυόμην σάκκον 
 καὶ ἐταπείνουν ἐν νηστείᾳ τὴν ψυχήν μου, 
 καὶ ἡ προσευχή μου εἰς κόλπον μου ἀποστραφήσεται. 
 
 
 Πρὸς τοῖς ἀποδοθεῖσιν ἐπίσκεψαι, μήποτε τὰ προκείμενα ἐφαρμόζειν δύναται τῷ προσώπῳ τοῦ σωτῆρος ἡμῶν προφητικῶς ἐξ αὐτοῦ τεθεσπισμένα. ὅρα δ’ οὖν, εἰ μὴ καὶ οὕτως ἐξομαλίζεται ἡ διάνοια κατ’ οὐδένα τρόπον ἐμποδιζομένη· ἔστω γὰρ ὁ σωτὴρ ἡμῶν λέγων κατὰ τὸ ἀνθρώπινον πρὸς τὸν ἑαυτοῦ πατέρα τὴν ἀρχὴν τοῦ ψαλμοῦ ἕως· καὶ σύγκλεισον ἐξ ἐναντίας τῶν διωκόντων με . καὶ ἐν εἰκοστῷ δὲ καὶ πρώτῳ ψαλμῷ σαφῶς ὑπ’ αὐτοῦ λεγομένῳ εἴρηται· εἰς τὴν βοήθειάν μου πρόσχες 
 . ἀλλὰ καὶ ἐν τοῖς εὐαγγελίοις τῇ προσευχῇ σχολάζων ἱστορεῖται. 
 Ναὶ μὴν καὶ δι’ ἔργων ἐπλήρου τὰ ἀναγεγραμμένα μετὰ τὴν κατ’ αὐτοῦ τῶν Ἰουδαίων τόλμαν· ῥομφαία 
 γὰρ στρατιωτικὴ καὶ πόλεμος Ῥωμαϊκὸς οὐκ εἰς μακρὰν μετῆλθεν αὐτούς, οὐκ ἄνευ τῆς τοῦ θεοῦ κρίσεως· θεὸς γὰρ ἦν ὁ πολεμῶν αὐτοὺς διὰ τοῦ τῶν πολεμίων στρατοῦ. τοῦτο καὶ αὐτὸς ὁ σωτὴρ διὰ παραβολῆς παρίστησι τοῖς παρῃτημένοις τὴν κλῆσιν τοῦ γάμου καὶ τοὺς κλήτορας φονεύσασι· πέμψαι φήσας τὸν βασιλέα τὰ στρατιωτικὰ αὐτοῦ καὶ τὴν πόλιν αὐτῶν ἐμπρῆσαι. οὕτω τοίνυν καὶ τὰ μετὰ χεῖρας ἐπληροῦτο· ἐπειδὴ γὰρ αὐτοὶ ἠδίκουν τὸν υἱὸν τοῦ θεοῦ, ἐδικάσθησαν ἐκδικουμένου τοῦ αἵματος αὐτοῦ. καὶ ἐπειδὴ πολεμίους αὐτοὺς κατέστησαν τοῦ Χριστοῦ, ἐπολεμήθησαν ὑπὸ τοῦ θεοῦ μετελθόντος ὅπλῳ καὶ θυρεῷ καὶ ῥομφαίᾳ 
 · οὐ γὰρ ἀφανῶς αὐτοὺς ἡ θεία μετῄει δίκη, ἀλλὰ διὰ τῶν ἐν ἀνθρώποις πολεμίων. θαυμάσαι δ’ ἔστιν, ὅπως εἴρηται τό· ἔκχεον ῥομφαίαν 
 . οὐκέτι γὰρ κατὰ τὸ παλαιὸν μερικῶς αὐτοὺς ὁ πόλεμος μετῄει· ἀλλ’ ἐξεχύθη κατ’ αὐτῶν πολεμικὴ ῥομφαία 
 · διὸ λέλεκται· ἔφθασε δ’ ἐπ’ αὐτοὺς ἡ ὀργὴ εἰς τέλος 
 · καὶ ἀλλαχοῦ· ἔκχεον ἐπ’ αὐτοὺς τὴν ὀργήν σου 
 . τίς δὲ διελθὼν τὰς Φλαυΐου Ἰωσήππου ἱστορίας μαθών τε ἐξ αὐτῶν ὅπως ἐν συγκλεισμῷ ἀποληφθέντες λιμῷ καὶ στάσει διεφθάρησαν, οὐ θαυμάσει τὴν ἐνταῦθα λέγουσαν φωνήν· καὶ σύγκλεισον ἐξ ἐναντίας τῶν καταδιωκόντων με; 
 ἑξῆς δὲ τούτοις μόνῳ τῷ σωτῆρι πρέπει ἂν λέγειν τῷ ἑαυτοῦ πατρὶ κατὰ τὸ ἀνθρώπινον· εἶπον τῇ ψυχῇ μου· σωτηρία σου εἰμὶ ἐγώ , καὶ τὰ ἑξῆς, ἕως τοῦ· καὶ ἄγγελος κυρίου ἐκθλίβων αὐτούς 
 . καὶ ταῦτα δὲ ἐπληροῦτο, ὅτε τῆς μὲν ἑαυτῶν μητροπόλεως ἠλαύνοντο, διεσκορπίζοντο δὲ εἰς πάντα τὰ ἔθνη. εἶτα λέλεκται· γενηθήτω ἡ ὁδὸς αὐτῶν σκότος καὶ ὀλίσθημα 
 . ὁδὸς δὲ αὐτῶν, ἣν ὥδευον πάλαι ἡ σωματικὴ ἐτύγχανε λατρεία, ἥτις αὐτοῖς γέγονε σκότος καὶ ὀλίσθημα · ἀλλὰ καί· ἄγγελος κυρίου καταδιώκων αὐτούς 
 . 
 Ταῦτα μὲν οὖν τἀπίχειρα, ὧν κατ’ αὐτοῦ τετολμήκασιν. ἀκούσῃ δὲ τῶν εἰρημένων, οὐχ ὡς τοῦ σωτῆρος κατευχομένου τῶν ἑαυτοῦ ἐχθρῶν τοῦ τοῖς ἑαυτοῦ μαθηταῖς παρηγγελκότος· προσεύχεσθε ὑπὲρ τῶν ἐπηρεαζόντων 
 καὶ ἀδικούντων αὐτούς· ἀλλὰ γὰρ τούτων ἄκουε ὡς προφητικῶς εἰρημένων καὶ τὰ μέλλοντα αὐτοῖς συμβήσεσθαι προαναφωνούντων. ταῦτα δὲ αὐτοῖς ἔσεσθαι θεσπίζει διὰ ποίαν αἰτίαν, ἑξῆς διδάσκει λέγων· ὅτι δωρεὰν ἔκρυψάν μοι διαφθορὰν παγίδος αὐτῶν, μάτην ὠνείδισαν τὴν ψυχήν μου. 
 
 
 Καὶ ταῦτα μὲν περὶ τοῦ πλήθους τῶν κατ’ αὐτοῦ συνελθόντων· τὰ δὲ ἑξῆς οὐκέτι περὶ πολλῶν, περὶ δ’ ἑνὸς λελεγμένα, δύναται προσαγορεύεσθαι περὶ τοῦ Ἰούδα, ὅς κρύπτων τὴν κατ’ αὐτοῦ συσκευὴν φιλίαν τε καθυποκρινόμενος φιλήματι παρεδίδου τὸν διδάσκαλον. διὸ περὶ αὐτοῦ λέγοι ἂν τό· ἐλθέτω αὐτῷ παγί, ἣν οὐ γινώσκει, καὶ ἡ θήρα, ἣν ἔκρυψεν, συλλαβέτω αὐτόν, καὶ ἐν τῇ παγίδι πεσεῖται ἐν αὐτῇ. 
 καὶ ταῦτα μὲν περὶ τούτων. 
 Εὖ δὲ εἰδὼς εἰς οἷον ἀγαθὸν τέλος ἡ κατ’ αὐτοῦ παραστήσεται ἐπιβουλὴ καὶ τοῦτο παρίστησι λέγων· ἡ δὲ ψυχή μου ἀγαλλιάσεται ἐπὶ τῷ κυρίῳ, τερφθήσεται τῷ σωτηρίῳ αὐτοῦ. πάντα τὰ ὀστᾶ μου ἐροῦσι· κύριε, τίς ὅμοιός σοι; ῥυόμενος πτωχὸν ἀπὸ τῶν διαρπαζόντων αὐτόν 
 . ἐν μὲν οὖν τῷ κα´ ψαλμῷ σαφῶς ἐκ προσώπου τοῦ σωτῆρος λελεγμένῳ εἴρητο· ὡσεὶ ὕδωρ ἐξεχύθην, καὶ διεσκορπίσθη πάντα τὰ ὀστᾶ μου 
 , τοῦ λόγου σημαίνοντος τῶν ἀποστόλων αὐτοῦ τὸν διασκορπισμὸν καὶ τὴν φυγήν, ἣν ὑπέμειναν κατὰ τὸν καιρὸν τοῦ πάθους αὐτοῦ, ὅτε ἐπληροῦτο τό· πατάξω τὸν ποιμένα, καὶ διασκορπισθήσεται τὰ πρόβατα τῆς ποίμνης. 
 
 ὀστᾶ γὰρ ἦσαν τοῦ σώματος αὐτοῦ οἱ πρῶτοι αὐτοῦ μαθηταί, οἳ τότε μὲν διεσκορπίσθησαν σκανδαλισθέντες 
 ἐπ’ αὐτῷ, ὥσπερ οὖν καὶ αὐτὸς ἐδήλου λέγων· πάντες ὑμεῖς σκανδαλισθήσεσθε ἐν ἐμοὶ ἐν τῇ νυκτὶ ταύτῃ. 
 μετὰ δὲ τὴν ἀνάστασιν θεασάμενοι αὐτὸν ἐπληρώθησαν χαρᾶς καὶ ἀγαλλιάσεως. καὶ ἐν τοῖς μετὰ χεῖρας δὲ περὶ τῶν αὐτῶν λέλεκται· πάντα τὰ ὀστᾶ μου ἐροῦσι· κύριε, τίς ὅμοιός σοι; σφόδρα δὲ κατάλληλα τῷ τοῦ σωτῆρος ἡμῶν προσώπῳ καὶ τὰ τούτοις συνημμένα τυγχάνει, δι’ ὧν εἴρηται· ἀναστάντες μάρτυρες ἄδικοι, ἃ οὐκ ἐγίνωσκον ἠρώτων με. ἀταπεδίδοσάν μοι πονηρὰ ἀντὶ ἀγαθῶν, καὶ ἀτεκνίαν τῇ ψυχῇ μου. τούτοις ὅμοια καὶ ἐν ρῃ´ ψαλμῷ εὑρήσεις, ἐν οἷς εἴρηται· καὶ ἐπολέμησάν με δωρεάν· ἀντὶ τοῦ ἀγαπᾶν με ἐνδιέβαλλόν με· καὶ ἔθεντο κατ’ ἐμοῦ κακὰ ἀντὶ ἀγαθῶν, καὶ μῖσος ἀντὶ τῆς ἀγαπήσεώς μου. 
 
 ἀτεκνίαν δὲ αὐτῷ εἰργάσαντο πάντα πράττοντι ἐπὶ τὸ συναγαγεῖν αὐτοὺς καὶ ἀναγεννῆσαι ἑαυτῷ, ὃ δὴ καὶ ἐδήλου λέγων· ποσάκις ἐθέλησα ἐπισυναγαγεῖν τὰ τέκνα σου ὃν τρόπον ὄρνις ἐπισυνάγει τὰ νοσσία ὑπὸ τὰς πτέρυγας, καὶ οὐκ ἠθελήσατε; 
 οὕτω γοῦν ἀνταπεδίδοσαν αὐτῷ πονηρὰ ἀντὶ ἀγαθῶν, καὶ ἀτεκνίαν τῇ ψυχῇ αὐτοῦ . 
 Ἀλλὰ γὰρ ἐν τούτοις ταῦτα θεσπίσας διὰ τῶν ἑξῆς τὸ αὑτοῦ φιλάνθρωπον καὶ ἀνεξίκακον παρίστησι λέγων· ἐγὼ δ’ ἐν τῷ αὐτοὺς παρενοχλεῖν μοι, ἐνεδυόμην σάκκῳ. 
 ἀντὶ δὲ τοῦ· ἐν τῷ αὐτοὺς παρενοχλεῖν μοι , σφόδρα θαυμαστῶς ὁ μὲν Ἀκύλας φησίν· καὶ ἐγὼ ἐν ἀρρωστίᾳ αὐτῶν ἔνδυσίς μου σάκκος 
 , ὁ δὲ Σύμμαχος · ἐμοῦ ἐν ταῖς ἀρρωστίαις αὐτῶν τὸ ἔνδυμα σάκκος 
 , καὶ ὁ Θεοδοτίων δὲ καὶ ἡ πέμπτη ἔκδοσις· ἐγὼ δὲ ἐν τῷ παρενοχλεῖσθαι αὐτούς 
 , εἰρήκασιν· ἐπεὶ γὰρ τοῖς ἐκείνων κακοῖς καὶ ταῖς ἀρρωστίαις τῆς αὐτῶν ψυχῆς συμπάσχων ὁ σωτὴρ πένθους καὶ ὀδυρμῶν σύμβολα ποιεῖ σάκκον περιβαλλόμενος ὑπὲρ αὐτῶν, ἀλλὰ καὶ ἐταπείνου ἐν νηστείᾳ τὴν ψυχὴν αὐτοῦ. διὸ καὶ ἐδίδασκε λέγων· περίλυπός ἐστιν ἡ ψυχή μου ἕως θανάτου 
 · καί· νῦν ἡ ψυχή μου τετάρακται 
 . ταῦτα γὰρ ὑπερβολῇ φιλανθρωπίας ὑπέμεινεν ὑπερπάσχων καὶ ὑπεραλγῶν, οἷα πατὴρ ἐφ’ υἱοὺς ἀπολλυμένους. διὸ ἔλεγεν ἐν προφήταις περὶ αὐτοῦ· ἄνθρωπος ἐν πληγῇ ὤν καὶ εἰδὼς φέρειν μαλακίαν 
 · καὶ πάλιν· οὗτος τὰς ἁμαρτίας ἡμῶν φέρει καὶ περὶ ἡμῶν ὀδυνᾶται 
 · καὶ αὖθις· αὐτὸς δ’ ἐτραυματίσθη διὰ τὰς ἁμαρτίας ἡμῶν, καὶ τῷ μώλωπι αὐτοῦ ἡμεῖς ἰάθημεν 
 . διὸ καὶ ἐν ταῖς ἀρρωστίαις αὐτῶν καὶ ἐν τῷ παρενοχλεῖσθαι αὐτοὺς ἐκείνους θεωρῶν ὁ σωτὴρ τὸν καταληψόμενον αὐτοὺς ὄλεθρον καὶ τὴν ἐσχάτην ἀπώλειαν ὑπὲρ αὐτῶν ἐνεδύετο σάκκον καὶ ἐταπείνου ἐν νηστείᾳ τὴν ψυχὴν αὐτοῦ. οἱ δὲ τοιαῦτα ἔπραττον ὡς τὴν εὐχὴν αὐτοῦ τὴν ὑπὲρ αὐτῶν μὴ παραπέμπεσθαι εἰς τὰ ὦτα τοῦ πατρός, ἀλλ’ ὥσπερ ἀντικρουομένην ὑπὸ τοῦ μεγέθους τῆς αὐτῶν δυσσεβείας καθέλκεσθαι καὶ ἐπαναστρέφειν πρὸς αὐτόν. διὸ ἔλεγεν· καὶ ἡ προσευχή μου εἰς κόλπον μου ἀποστραφήσεται . εἰ γὰρ σώζεσθαι ἔμελλον καὶ μεταβάλλειν τῶν ἀσεβημάτων εὐθυδρομοῦσα ἡ προσευχὴ τοῦ σωτῆρος, ἀκωλύτως καὶ ἀπαραποδίστως ἐπὶ τὰ ὦτα τὰ πατρικὰ παρῄει. καὶ ταῦτα δέ μοι πᾶσαν ψηλαφῶντι διάνοιαν εἰς τοὺς τόπους ἀναγκαίως τεθεωρήσθω.

Καὶ κατ’ ἐμοῦ ηὐφράνθησαν καὶ συνήχθησαν, 
 συνήχθησαν ἐπ’ ἐμὲ μάστιγες, καὶ οὐκ ἔγνων, 
 διεσχίσθησαν καὶ οὐ κατενύγησαν. 
 ἐπείρασάν με, ἐξεμυκτήρισάν με μυκτηρισμόν, 
 ἔβρυξαν ἐπ’ ἐμὲ τοὺς ὀδόντας αὐτῶν. 
 κύριε, πότε ἐπόψῃ; 
 ἀποκατάστησον τὴν ψυχήν μου ἀπὸ τῆς κακουργίας αὐτῶν, 
 ἀπὸ λεόντων τὴν μονογενῆ μου. 
 
 
 Ταῦτα ἐκληπτέον διχῶς, ὡς καὶ ἤδη ἔφαμεν. ἢ γὰρ ὁ Δαυὶδ ταῦτα περὶ ἑαυτοῦ διεξῄει ὑπὸ τοῦ Σαοὺλ διωκόμενος ἢ περὶ τοῦ σωτῆρος προφητικῶς ὑπὸ τοῦ ἁγίου πνεύματος λέγεται. 
 Ἀντὶ δὲ τοῦ· κατ’ ἐμοῦ ηὐφράνθησαν , ὁ Ἀκύλας δουλεύων τῇ Ἑβραϊκῇ λέξει φησίν· καὶ ἐν σκασμῷ μου ηὐφράνθησαν καὶ συνελέγησαν , ὁ δὲ Σύμμαχος · σκάζοντος δέ μου ηὐφραίνοντο καὶ ἠθροίζοντο , ἡ δὲ πέμπτη ἔκδοσις· καὶ ἐν τῇ ἀσθενείᾳ μου ηὐφράνθησαν . δι’ ὧν ἡγοῦμαι δηλοῦσθαι τὸν καιρὸν τοῦ πάθους, ἐν ᾧ κατὰ τὸν ἀπόστολον· ἐσταυρώθη ἐξ ἀσθενείας, ἀλλὰ ζῇ ἐκ δυνάμεως θεοῦ 
 . ὑπέμεινε δὲ καὶ σκασμὸν δι’ ἡμᾶς, ἑκὼν ὑπομείνας τὴν ὑπὲρ ἡμῶν ἀσθένειαν· αὐτὸς γὰρ ἑαυτὸν ἀσθενῆ πεποίηκεν οὐ νικηθεὶς ὑφ’ ἑτέρου, ἀλλ’ ὑπερβαλλούσῃ δυνάμει κενώσας ἑαυτὸν καὶ μορφὴν δούλου λαβὼν ἐπικρύψας τε καὶ ταπεινώσας ἑαυτὸν καὶ ἀσθενῆ ποιήσας μέχρι θανάτου . 
 Ἐν τοίνυν τῷ σκασμῷ καὶ ἀσθενείᾳ συνήχθησαν, ἀλλὰ καὶ μάστιγας αὐτῷ ἐπιτεθείκασι· ὃ δὴ καὶ ἐν ἑτέρῳ ἐδήλου προφήτῃ φάσκοντι ἐξ αὐτοῦ προσώπου· τὸν νῶτόν μου ἔδωκα εἰς μάστιγας, τὰς δὲ σιαγόνας μου εἰς ῥαπίσματα. τὸ δὲ πρόσωπόν μου οὐκ ἀπέστρεψα ἀπὸ αἰσχύνης ἐμπτυσμάτων 
 . ἐπληροῦτο δὲ ταῦτα κατὰ τὸν τοῦ πάθους αὐτοῦ καιρόν. 
 Ὁ δὲ Σύμμαχός φησιν· καὶ ἀπορρήσσοντες οὐκ ἠρέμουν . οὐκ ἔγνων δέ, φησίν, τὴν αἰτίαν δι’ ἣν ἐμάστιζον· οὐ γὰρ εἶχόν τινα εὔλογον πρόφασιν, ὧν ἐπετίθεσάν μοι πληγῶν. ἀντὶ δὲ τοῦ· ἐπείρασάν με μυκτηρισμῷ , ὁ Σύμμαχός φησιν· ἐν ὑποκρίσει φθέγμασι πεπλασμένοις ἔπριον κατ’ ἐμοῦ ὀδόντας αὐτῶν . πολλὰ δ’ ἂν εὕροις ἐν τοῖς εὐαγγελίοις τούτων παραστατικά· καὶ ὡς προσῄεσαν πειράζοντες αὐτὸν οἱ Φαρισαῖοι, ἄλλοτε δὲ ἐμυκτήριζον, καὶ ὡς ἔβρυχον κατ’ αὐτοῦ τοὺς ὀδόντας αὐτῶν διαπριόμενοι ἐπὶ τῷ πλήθει τῶν μαθητευομένων αὐτῷ. 
 Ἀντὶ τοῦ· πότε ἐπόψῃ; συμφώνως οἱ λοιποὶ πάντες ἑρμηνευταί· κύριε, πόσα ὄψῃ; εἰρήκασιν. ἀποθαυμάζει ὁ σωτὴρ τοῦ πατρὸς τὴν μακροθυμίαν καὶ τὴν ὑπερβάλλουσαν ἀνοχήν. διό φησιν· πόσα ὄψῃ; εἶτα παρακαλεῖ λέγων· ἀποκατάστησον τὴν ψυχήν μου . ὅμοιον δ’ ἂν εἴη τοῦτο τῷ· πάτερ, δόξασόν με τῇ δόξῃ ᾗ εἶχον πρὸ τοῦ τὸν κόσμον εἶναι παρὰ σοί 
 . ἑξῆς παρακαλεῖ ῥυσθῆναι τὴν μονογενῆ αὐτοῦ ἀπὸ λεόντων . συγγενὴς δὲ ὢν τῷ μετὰ χεῖρας ψαλμῷ καὶ ὁ κα´ κατὰ τὰ ἤδη πρότερον ἀποδεδειγμένα τὰ ὅμοια τούτοις περιέχων, φάσκων· σῶσόν με ἐκ στόματος λέοντος καὶ ἐκ χειρὸς κυνὸς τὴν μονογενῆ μου 
 . κἀκεῖ γὰρ μονογενοῦς ἐμνημόνευσε καὶ κυνὸς καὶ λέοντος · οὐ μόνον, ἀλλὰ καὶ μονοκερώτων λέγων· καὶ ἀπὸ κεράτων μονοκερώτων τὴν ταπείνωσίν μου 
 · δι’ ὧν σημαίνειν αὐτὸν ἡγοῦμαι τὰς ἀντικειμένας δυνάμεις, τὰς κατὰ τὸν καιρὸν τοῦ πάθους τῇ μονογενεῖ αὐτοῦ ψυχῇ ἐπιβεβουλευκυίας. ἀντὶ δὲ τοῦ· τὴν μονογενῆ μου , ὁ μὲν Ἀκύλας · τὴν μοναχήν μου . ὁ δὲ Σύμμαχος · τὴν μονότητά μου , ἡρμήνευσεν. εἰ δὲ ὁ Δαυὶδ ταῦτα λέγει, οὐδὲ χαλεπὸν καὶ εἰς αὐτὸν τὰ τῆς διανοίας ἐφαρμόσαι.

Ἐξομολογήσομαί σοι, κύριε, ἐν ἐκκλησίᾳ πολλῇ, 
 ἐν λαῷ βαρεῖ αἰνέσω σε. 
 μὴ ἐπιχαρείησάν μοι οἱ ἐχθραίνοντές μοι ἀδίκως, 
 οἱ μισοῦντές με δωρεὰν καὶ διανεύοντες ὀφθαλμοῖς. 
 ὅτι ἐμοὶ μὲν εἰρηνικὰ ἐλάλουν 
 καὶ ἐπ’ ὀργὴν δόλους διελογίζοντο 
 καὶ ἐπλάτυναν ἐπ’ ἐμὲ τὸ στόμα αὐτῶν, 
 εἶπαν· εὖγε εὖγε, εἶδαν οἱ ὀφθαλμοὶ ἡμῶν. 
 
 
 Καὶ ὁ κα´ ἐκ προσώπου τοῦ σωτῆρος ἡμῶν λελεγμένος μετὰ τὰς προφητείας τὰς περὶ τοῦ πάθους αὐτοῦ, τῆς ἐκκλησίας αὐτοῦ ἐμέμνητο, δι’ ὧν ἔφη· ἐν μέσῳ ἐκκλησίας ὑμνήσω σε 
 . ταῦτα δὲ ἐκεῖ ἐλέγετο μετὰ τό· ῥῦσαι ἀπὸ ῥομφαίας τὴν ψυχήν μου, καὶ ἐκ χειρὸς κυνὸς τὴν μονογενῆ μου. σῶσόν με ἐκ στόματος λέοντος, καὶ ἀπὸ κεράτων μονοκερώτων τὴν ταπείνωσίν μου 
 . συνῆπτο γοῦν τούτοις τό· διηγήσομαι τὸ ὄνομά σου τοῖς ἀδελφοῖς μου, ἐν μέσῳ ἐκκλησίας ὑμνήσω σε 
 . καὶ ἐν τοῖς προκειμένοις παραπλησίως προειπών· ἀποκατάστησον τὴν ψυχήν μου ἀπὸ τῆς κακουργίας αὐτῶν, ἀπὸ λεόντων τὴν μονογενῆ μου , ἐπιλέγει· ἐξομολογήσομαί σοι ἐν ἐκκλησίᾳ πολλῇ, ἐν λαῷ βαρεῖ αἰνέσω σε . 
 Ἀντὶ δὲ τοῦ βαρεῖ ὁ Ἀκύλας ἐξέδωκεν ὀστεΐνῳ , τουτέστιν ἰσχυρῷ, ἐπεὶ τοῦ παντὸς σώματος τὰ δυνατώτατα καὶ ἰσχυρότατα ὀστᾶ τυγχάνει. βαρὺς οὖν ὁ ἐπὶ τὴν πέτραν τεθεμελιωμένος, ὁ ἀσάλευτος καὶ ἀρραγής . τῷ τοίνυν πατρὶ ἐξομολογεῖται εὐχαριστῶν ἐπὶ τῇ ἐκκλησίᾳ αὐτοῦ τῇ πολλῇ· πολλὴ γὰρ ὡς ἀληθῶς αὕτη ἡ ἐκκλησία, ἣν ἐν τῷ εἰκοστῷ πρώτῳ μεγάλην ὠνόμασεν εἰπών· παρὰ σοῦ ὁ ἔπαινός μου ἐν ἐκκλησίᾳ μεγάλῃ 
 . ὁ μὲν οὖν πατὴρ ἔπαινον τῷ υἱῷ κατεργάζεται ἐν ἐκκλησίᾳ μεγάλῃ, ὁ δὲ υἱὸς ἐξομολογεῖται τῷ πατρὶ ἐν ἐκκλησίᾳ πολλῇ τῇ καθ’ ὅλης τῆς ἐκκλησίας ἱδρυμένῃ. 
 Εἰ μὴ τὰ τέλη αἴσια τὰ μετὰ τοῦ πάθους τοῦ σωτῆρος ἡμῶν ἑωρᾶτο, τάχα που χώραν εἶχον καταχαρῆναι αὐτοῦ οἱ τὴν κατ’ αὐτοῦ συσκευὴν μεμηχανημένοι ὡς ἀφανισθέντος καὶ μηδὲν δεδυνημένου. ἐπεὶ δὲ ἡ ἐκκλησία αὐτοῦ ἡ πολλὴ καὶ μεγάλη διαλάμπει καθ’ ὅλης τῆς οἰκουμένης αὐτός τε εἰσέτι καὶ νῦν ἐν μέσῳ ἑστὼς συγκροτεῖ τὸν βαρὺν καὶ δυνατὸν αὑτοῦ λαόν, καὶ ἐξομολογεῖται δι’ αὐτῶν τῷ ἑαυτοῦ πατρί· ὅπου γὰρ δύο ἢ τρεῖς συνηγμένοι εἰς τὸ αὐτοῦ ὄνομα, ἐκεῖ εἰμὶ ἐν μέσῳ αὐτῶν 
 . εἰκότως οἱ ἐπιχαιρεσίκακοι, αἰσχύνην καταχεάμενοι ἀπεστράφησαν εἰς τὰ ὀπίσω· τί γὰρ καὶ ἄξιον ἔχθρας παθόντες τὸ πρὸς αὐτὸν ἤραντο μῖσος; διόπερ ὁ Ἀκύλας ἀναιτίως ἡρμήνευσε. διένευον δὲ ὀφθαλμοῖς χλευάζοντες αὐτὸν καὶ διασύροντες τὰ τῆς σοφίας μου παιδεύματα. εἶτα, ἐμοὶ μέν, φησίν, εἰρηνικὰ ἐλάλουν, ἐν δὲ τῇ καρδίᾳ αὐτῶν δόλους καὶ ὀργὴν διελογίζοντο. ἐπληροῦτο δὲ καὶ ταῦτα, ὅτε λαβὰς θηρώμενοι ἔλεγον πρὸς αὐτὸν οἱ Φαρισαῖοι· διδάσκαλε, οἴδαμεν, ὅτι ἀληθὴς εἶ, καὶ τὸν λόγον τοῦ θεοῦ ἐπ’ ἀληθείας διδάσκεις, καὶ οὐ μέλει σοι περὶ οὐδενός∙ οὐ γὰρ βλέπεις εἰς πρόσωπον∙ εἰπὲ οὖν ἡμῖν· ἔξεστι δοῦναι κῆνσον καίσαρι ἢ οὔ; 
 ταύτας γὰρ δολίως προέφερον τὰς φωνάς. διὸ προλαβὼν ταῦτ’ ᾐνίττετο φάσκων· ἐμοὶ μὲν εἰρηνικὰ ἐλάλουν, καὶ ἐπ’ ὀργῇ δόλους διελογίζοντο . ἀλλ’ ἐνταῦθα μὲν δολίως τὰς πρὸς αὐτὸν ἐποιοῦντο ὁμιλίας· ἐν τέλει γε μὴν κατὰ τὸν καιρὸν τοῦ πάθους ὅλῳ τῷ στόματι ἐβόων αἰτοῦντες αὐτοῦ τὸ αἷμα καθ’ ἑαυτῶν καὶ κατὰ τῶν τέκνων αὐτῶν· ὃ δὴ καὶ αὐτῷ παρίστησι διὰ τῶν προκειμένων λέγων· ἐπλάτυναν ἐπ’ ἐμὲ τὸ στόμα αὐτῶν . εἶτ’ ἐπειδὴ παρεδόθη αὐτοῖς ὡς πρόβατον ἐπὶ σφαγὴν καὶ ὡς ἀμνὸς ἄκακος ἐναντίον τοῦ κείραντος ἄφωνος ὁρῶντες αὐτοῦ τὸ πάθος ἐπεφώνουν· εὖγε, εὖγε, εἶδον οἱ ὀφθαλμοὶ ἡμῶν .

Εἶδες, κύριε, μὴ παρασιωπήσῃς, 
 κύριε, μὴ ἀποστῇς ἀπ’ ἐμοῦ· 
 ἐξεγέρθητι, κύριε, καὶ πρόσχες τῇ κρίσει μου, 
 ὁ θεός μου καὶ ὁ κύριός μου, εἰς τὴν δίκην μου. 
 κρινὸν με κατὰ τὴν δικαιοσύνην σου, κύριε ὁ θεός μου, 
 καὶ μὴ ἐπιχαρήσειάν μοι· 
 μὴ εἴπαισαν ἐν καρδίαις αὐτῶν· εὖγε, εὖγε τῇ ψυχῇ ἡμῶν· 
 μηδὲ εἴπαισαν· κατεπίομεν αὐτόν. 
 αἰσχυνθείησαν καὶ ἐντραπείησαν ἅμα οἱ ἐπιχαίροντες τοῖς κακοῖς μου, 
 ἐνδυσάσθωσαν αἰσχύνην καὶ ἐντροπὴν οἱ μεγαλορρημονοῦντες ἐπ’ ἐμέ. 
 ἀγαλλιάσαιντο καὶ εὐφρανθείησαν οἱ θέλοντες τὴν δικαιοσύνην μου 
 καὶ εἰπάτωσαν διὰ παντός· μεγαλυνθήτω ὁ κύριος, 
 οἱ θέλοντες τὴν εἰρήνην τοῦ δούλου αὐτοῦ. 
 καὶ ἡ γλῶσσά μου μελετήσει τὴν δικαιοσύνην σου, 
 ὅλην τὴν ἡμέραν τὸν ἔπαινόν σου. 
 
 
 Καὶ ἄνωθεν εἶπεν· πότε ἐπόψῃ; καὶ διὰ τῶν προκειμένων· εἶδες, κύριε . τί δὲ εἶδεν ; ὡς δολίως αὐτῷ προσῄεσαν καὶ ὡς ἐπλάτυναν κατ’ αὐτοῦ τὸ στόμα αὐτῶν καὶ ὡς κατ’ εὐχὰς πράξαντες ἐπεβόων· εὖγε, εὖγε, εἶδον οἱ ὀφθαλμοὶ ἡμῶν . σὺ δέ, κύριε , ταῦτα θεασάμενος ἀνασχόμενός τε καὶ μακροθυμήσας μὴ παρασιωπήσῃς , ἀλλ’ ἀναλαβὼν τὸ τῆς δικαιοσύνης σου κριτήριον λέγε· ταῦτα ἐποίησας, καὶ ἐσίγησα 
 · καὶ πάλιν· ἐσιώπησα, μὴ καὶ ἀεὶ σιωπήσομαι; 
 ἀνθρωπίνως δὲ ἱκετεύει λέγων πρὸς τὸν ἑαυτοῦ πατέρα· μὴ ἀποστῇς ἀπ’ ἐμοῦ , καί· ἐξεγέρθητι καὶ πρόσχες τῇ κρίσει, ὁ θεός μου καὶ ὁ κύριός μου εἰς τὴν δίκην μου . κατὰ γὰρ τὸν καιρὸν τοῦ ὑπὲρ ἡμῶν πάθους τοιαύτας ἠφίει φωνάς, ἵνα πιστευθῇ ἄνθρωπος ἀτρεκέως κατὰ ἀλήθειαν γεγονὼς καὶ τὸν ὑπὲρ ἡμῶν θάνατον ἑκουσίως καταδεχόμενος. 
 
 Καὶ μὴ ἐπιχαρήσειάν μοι, 
 μὴ εἴποισαν ἐν καρδίαις αὐτῶν· εὖγε, εὖγε, ἡ ψυχὴ ἡμῶν 
 μηδὲ εἴποισαν· κατεπίομεν αὐτόν. 
 
 σοῦ γάρ, φησίν, ἐπεξελθόντος τοῖς τετολμημένοις καὶ κρίναντος κατὰ τὴν δικαιοσύνην σου οὐκ ἐπιχαρήσονται οὐδ’ ἐροῦσιν ἐν ταῖς καρδίαις αὐτῶν· εὖγε, εὖγε, ἴσχυσεν ἡ ψυχὴ ἡμῶν . εἰ γὰρ καὶ τῷ στόματι αὐτῶν ποτε τοῦτο εἰρήκασιν, ἀλλ’ οὐ καὶ ταῖς καρδίαις αὐτῶν ἐροῦσιν· οὐδὲ φήσουσι· κατεπίομεν αὐτόν , τὴν ἀνάστασίν μου καὶ τῆς ἐκκλησίας τῆς ἐμῆς τὴν καθ’ ὅλης τῆς οἰκουμένης ἵδρυσιν θεώμενοι· καταπίνεται μὲν γὰρ ὁ ἅπαξ εἰς βυθὸν χωρήσας καὶ μηκέτ’ ἀναβεβηκώς· οὕτω γάρ ποτε κατέπιεν ὁ θάνατος ἰσχύσας 
 . ἀλλὰ κἀκεῖ οἱ καταποθέντες ἐπαλινδρόμησαν. διὸ λέλεκται· καὶ πάλιν ἀφεῖλεν ὁ θεὸς πᾶν δάκρυον ἀπὸ παντὸς προσώπου 
 . 
 Καὶ ἐνταῦθα τοίνυν, εἰ καὶ πρὸς καιρόν τινα ἔδοξαν αὐτὸν καταπίνειν , ἀλλ’ οὐκ εἰς τέλος, φησίν, ἐροῦσι προφητικῶς κατ’ αὐτὰ θεσπίζων· αἰσχυνθείησαν καὶ ἐντραπείησαν ἅμα οἱ ἐπιχαίροντες τοῖς κακοῖς μου· ἐνδυσάσθωσαν αἰσχύνην καὶ ἐντροπὴν οἱ μεγαλορρημονοῦντες ἐπ’ ἐμέ . καὶ ταῦτα δὲ ὅπως τέλους ἔτυχεν ἀναφερόμενα ἐπὶ τὸ τοῦ σωτῆρος ἡμῶν πρόσωπον, ῥᾴδιον δὴ ἰδεῖν· ἐξ ἐκείνου γὰρ καὶ εἰς δεῦρο τοῦ χρόνου ἀπερριμμένοι καὶ ἀπόβλητοι τυγχάνουσι πάλαι κομῶντες ἐπὶ πολλοῖς χαρίσμασιν, οἱ δ’ ἐξ ἁπάντων τῶν ἐθνῶν τὸν ὑπ’ αὐτῶν ἀνῃρημένον παραδεδεγμένοι τῆς μὲν πολυθέου πλάνης ἠλευθέρωνται, τὸν δ’ ἐπὶ πάντων θεὸν εὐσεβοῦντες διατελοῦσιν. εἶθ’ οἱ μὲν αἰσχύνην καταχεάμενοι ἐφ’ οἷς ἔδρασαν, ἐνετράπησαν , οἱ δὲ χαρᾷ καὶ παρρησίας ὁσημέραι πληροῦνται ὡς πληροῦσθαι τὸ παρὰ Μωϋσεῖ λόγιον φῆσαν πρὸς τὸν Ἰουδαίων λαόν· ὁ προσήλυτος ὁ ἐν ὑμῖν ἔσται ἄνω ἄνω, σὺ δὲ ἔσῃ κάτω κάτω· αὐτός σου ἔσται κεφαλή, σὺ δὲ ἔσῃ οὐρά 
 .
 
 Ἀγαλλιάσαιντο καὶ εὐφρανθείησαν οἱ θέλοντες τὴν δικαιοσύνην μου 
 καὶ εἰπάτωσαν διὰ παντός∙ μεγαλυνθήτω ὁ κύριος, 
 οἱ θέλοντες τὴν εἰρήνην τοῦ δούλου αὐτοῦ. 
 καὶ ἡ γλῶσσά μου μελετήσει τὴν δικαιοσύνην σου, 
 ὅλην τὴν ἡμέραν τὸν ἔπαινόν σου. 
 
 Ἡ μὲν ἀρχὴ τῆς προφητείας δίκην καὶ πόλεμον ἐπελεύσεσθαι ἠπείλει κατὰ τῶν ἀδικησάντων καὶ πολεμησάντων τὸν προφητευόμενον, τὰ δὲ μέσα τὸν τρόπον αὐτῶν διέβαλλε· τὰ δὲ ἐπὶ τέλει τὴν καταλαβοῦσαν αὐτοὺς διέγραφεν αἰσχύνην καὶ ἐντροπήν. ἡ δὲ τῆς ὅλης προφητείας περιγραφὴ ἀγαλλίασιν καὶ εὐφροσύνην καὶ ἀγαθὰ πάντας εὐαγγελίζεται τοὺς τὴν δικαιοσύνην αὐτοῦ θέλοντας . νοήσεις δὲ τὴν αὐτοῦ δικαιοσύνην θεότητα αὐτοῦ ἐκλαβών· ἐπειδὴ αὐτὸς ἐγενήθη ἡμῖν σοφία ἀπὸ θεοῦ δικαιοσύνη τε καὶ ἁγιασμὸς καὶ ἀπολύτρωσις 
 . οἱ γοῦν ταύτην νοήσαντες ἀγαλλιάσαιντο , φησίν, καὶ εὐφρανθείησαν · τούτους δὲ καὶ διδάσκει λέγειν ἀεί· μεγαλυνθήτω ὁ κύριος , εἰ δὴ ἀσπάζοιντο τὴν πρὸς τὸν προφητευόμενον εἰρήνην, ἐπεὶ οἱ ἀράμενοι πρὸς αὐτὸν ἔχθραν δίκην δεδώκασιν τὴν ἀξίαν. εἴη δ’ ἂν αὕτη ἡ εἰρήνη αὐτοῦ, ἣν ἐχαρίζετο τοῖς ἑαυτοῦ μαθηταῖς λέγων· εἰρήνην τὴν ἐμὴν δίδωμι ὑμῖν, εἰρήνην τὴν ἐμὴν ἀφίημι ὑμῖν 
 . 
 Καὶ ταῦτα μὲν περὶ τῶν ἐθελόντων καὶ ἀγαπώντων τὴν εἰρήνην αὐτοῦ τήν τε δικαιοσύνην αὐτοῦ τιμώντων. λοιπὸν δὲ αὐτὸς περὶ ἑαυτοῦ τὸ τέλος τοῦ παντὸς λόγου ἐπισφραγίζεται φάσκων· καὶ ἡ γλῶσσά μου μελετήσει τὴν δικαιοσύνην σου, ὅλην τὴν ἡμέραν τὸν ἔπαινόν σου ; τούτων, φησίν, γενομένων ἐπί τε τοὺς ἀγαπῶντάς με καὶ μισοῦντάς με οὐ παύσομαι μελετῶν τὴν δικαιοσύνην σου καὶ ὅλην τὴν ἡμέραν τὸν ἔπαινόν σου , οὐχὶ πάσας τὰς ἡμέρας, ἀλλὰ μίαν μόνην τὴν ἄπειρον καὶ διηνεκῆ· ἡ γὰρ παρὰ σοὶ μονὴ καὶ διατριβὴ ἡμέρα αἰώνιος τυγχάνει. μελετήσω δὲ αὐτὴν ἀνυμνῶν, καθ’ ἣν τὰ δίκαια κρίνας οὐχ ἓν ἔθνος, ἀλλὰ πάντα τὰ καθ’ ὅλης τῆς οἰκουμένης τῆς σῆς χάριτος καὶ κλήσεως κατηξίωσας. 
 Καθ’ ἑτέραν δὲ διάνοιαν, ἐπεὶ σῶμά ἐσμεν Χριστοῦ καὶ μέλη ἐκ μέρους 
 οἱ ἀσκηταὶ τῶν θείων μαθημάτων, λέγοιντο ἂν αὐτοῦ γλῶσσα ὡς δύνασθαι καὶ εἰς αὐτοὺς ἀναφέρεσθαι τὰ προκείμενα.

Εἰς τὸ τέλος· τῷ δούλῳ κυρίου τῷ Δαυίδ . 
 
 
 Οὔτε ψαλμὸς οὔτε ᾠδὴ οὔτε τι τοιοῦτον ἐπιγέγραπται, διδασκαλίαν δὲ περιέχει κατὰ μὲν τὴν ἀρχὴν ἐλέγχουσαν πάντα τὸν ἄφοβον καὶ ἀνευλαβῆ καὶ διὰ τοῦτο πάσαις παρανομίαις ἐκδεδομένον, κατὰ δὲ τὸ συμπέρασμα τὸ τῶν τοιούτων τέλος . εἰπὼν γοῦν ἐν ἀρχῇ· φησὶν ὁ παράνομος τοῦ ἁμαρτάνειν ἐν ἑαυτῷ 
 , πρὸς τῷ τέλει· ἐκεῖ ἔπεσαν πάντες οἱ ἐργαζόμενοι τὴν ἀνομίαν, ἐξώσθησαν καὶ οὐ δυνήσονται στῆναι 
 . κατὰ δὲ τὰ μέσα θεολογίαν περιέχει καὶ τῶν θεοφιλῶν ἀνδρῶν ἀγαθὰς ἐλπίδας. λέλεκται δὲ ταῦτα τῷ δούλῳ κυρίου τῷ Δαυίδ . τοῦτο γὰρ ἡ προγραφὴ σημαίνει· ὅς ἀφορίσας ἑαυτὸν τῆς τῶν παρανόμων τάξεως συνῆψε τῇ τοῦ θεοῦ ἱκετείᾳ τῷ νόμῳ καὶ ταῖς τοῦ θεοῦ διαταγαῖς ἑαυτὸν καταδουλώσας. διδάσκει δὲ καὶ τοὺς λοιποὺς ἀνθρώπους τὰ ὅμοια αὑτῷ πράττειν καὶ μὴ συναπάγεσθαι τοῖς παρανόμοις.

Φησὶν ὁ παράνομος τοῦ ἁμαρτάνειν ἐν ἑαυτῷ, 
 οὐκ ἔστιν φόβος θεοῦ ἀπέναντι τῶν ὀφθαλμῶν αὐτοῦ· 
 ὅτι ἐδόλωσεν ἐνώπιον αὐτοῦ 
 τοῦ εὑρεῖν τὴν ἀνομίαν αὐτοῦ καὶ μισῆσαι. 
 τὰ ῥήματα τοῦ στόματος αὐτοῦ ἀνομία καὶ δόλος, 
 οὐκ ἐβουλήθη συνιέναι τοῦ ἀγαθῦναι· 
 ἀνομίαν διελογίσατο ἐπὶ τῆς κοίτης αὐτοῦ. 
 
 
 Σαφέστερον δὲ τὰ προκείμενα ἡρμήνευσεν ὁ Σύμμαχος τοῦτον ἀποδοὺς τὸν τρόπον· φησὶν περὶ ἀσυνθεσίας τοῦ ἀσεβοῦς ἔνδοθεν ἡ καρδία μου· οὐ πρόκειται ὁ φόβος θεοῦ ἄντικρυς τῶν ὀφθαλμῶν αὐτοῦ. ὅτι ἐξολισθαίνειν τὰ περὶ αὐτοῦ δοκεῖ τοῦ εὑρεθῆναι τὴν ἀδικίαν αὐτοῦ εἰς τὸ μισηθῆναι αὐτήν 
 . διὰ τούτων γὰρ αὐτὸς ὁ Δαυὶδ ἐμοῦ, φησίν· ἡ καρδία καὶ ὁ ἐμὸς λογισμὸς ταῦτα περὶ τοῦ ἀσεβοῦς ἀνδρὸς ἐνενόησε. τὴν γὰρ θεωρητικὴν αὐτοῦ δύναμιν, δι’ ἧς ἐδύνατο γνῶναι τὸν φόβον τοῦ θεοῦ, ἐδόλωσεν αὐτοὺς ἑαυτὸν τῆς διανοίας αὐτοῦ τοὺς ὀφθαλμοὺς διαστρέψας. διὸ κατὰ τὴν Ἑβραϊκὴν ἀνάγνωσιν· ἐν ὀφθαλμοῖς αὐτοῦ εἴρηται δεδολωκέναι τοῦ εὑρεῖν τὴν ἀνομίαν αὐτοῦ καὶ μισῆσαι
 . οὕτω, φησίν, ἑαυτὸν διέστρεψε καὶ τὸν φόβον τοῦ θεοῦ τῶν ἑαυτοῦ ἀπέρριψεν ὀφθαλμῶν ὡς τὴν ἀνομίαν αὐτοῦ προφανῆ τυγχάνειν καὶ πάλιν ὁρᾶσθαι καὶ εὑρίσκεσθαι καὶ διὰ τοῦτο μίσους ἀξίαν εἶναι. ἀκαλύπτως δὲ ὁ τοιοῦτος ἐξέδωκεν ἑαυτὸν τῇ ἁμαρτίᾳ ὡς καὶ τὰ ῥήματα τοῦ στόματος αὐτοῦ ἀνομίαν εἶναι καὶ δόλον. πάνυ δὲ ταῦτα ἑκὼν εἵλετο, ἅτε δὴ αὐτεξούσιος ὤν καὶ δυνάμενος μὲν τὴν ἀγαθὴν μετελθεῖν ὁδόν, μὴ βουληθεὶς δέ· διὸ λέλεκται· οὐκ ἐβουλήθη συνιέναι τοῦ ἀγαθῦναι, ἀνομίαν δὲ διελογίσατο ἐπὶ τῆς κοίτης αὐτοῦ· οὐδὲ γὰρ κατὰ τὸν καιρὸν τῆς ἡσυχίας ἐν ᾧ μετὰ τὰς μεθημερινὰς πράξεις ἑαυτοὺς ἐπιδιδόασιν ἄνθρωποι ἠρεμίᾳ καὶ εὐσταθείᾳ καὶ ὕπνῳ, ἐν καταστάσει γαλήνῃ γέγονεν ὁ τοιοῦτος· ἀλλὰ καὶ ἐν τούτῳ τῷ καιρῷ ἀνομίαν διελογίσατο ἐπὶ τῆς κοίτης αὐτοῦ .

Κύριε, ἐν τῷ οὐρανῷ τὸ ἔλεός σου, 
 καὶ ἡ ἀλήθειά σου ἕως τῶν νεφελῶν· 
 ἡ δικαιοσύνη σου ὡς ὄρη θεοῦ, 
 τὰ κρίματά σου ἄβυσσος πολλή· 
 ἀνθρώπους καὶ κτήνη σώσεις, κύριε. 
 ὡς ἐπλήθυνας τὸ ἔλεός σου, ὁ θεός· 
 οἱ δὲ υἱοὶ τῶν ἀνθρώπων ἐν σκέπῃ τῶν πτερύγων σου ἐλπιοῦσιν. 
 μεθυσθήσονται ἀπὸ πιότητος οἴκου σου, 
 καὶ τὸν χειμάρρουν τῆς τρυφῆς σου ποτιεῖς αὐτούς· 
 ὅτι παρὰ σοὶ πηγὴ ζωῆς, 
 ἐν τῷ φωτί σου ὀψόμεθα φῶς. 
 
 
 Σφόδρα ἀκολούθως μετὰ τὴν ὑπογραφὴν τῆς τοῦ παρανόμου κακίας τὸν ὑπερβάλλοντα πλοῦτον τῆς τοῦ θεοῦ μακροθυμίας παρίστησιν, δι’ ἧς καὶ τῶν παρανόμων καὶ ἀσεβῶν ἀνδρῶν ἀνέχεται διδάσκων, ὅτι ὁ πλοῦτος τῆς χρηστότητος αὐτοῦ καὶ τῆς ἀνοχῆς καὶ τῆς μακροθυμίας 
 ἐλέου πεπλήρωται μεγάλου. καὶ τοῦτο τὸ ἔλεος τοῦ θεοῦ αἴτιον τυγχάνει τῆς τῶν ἁμαρτωλῶν καὶ ἀσεβῶν ἀνδρῶν ζωῆς τε καὶ εὐθυμίας. τὸν μὲν οὖν θησαυρὸν τοῦ ἐλέους αὐτοῦ τεταμιεῦσθαί φησιν ἐν τῷ οὐρανῷ , ἀλλὰ καὶ τὴν ἀλήθειαν αὐτοῦ εἶναι παρ’ αὐτῷ πληροῦντες πάντα τὰ ὑπερουράνια· ὅμως δὲ καὶ μέχρι τῶν νεφελῶν , ἢ μέχρι τῶν αἰθέρων κατὰ τὸν Σύμμαχον , διήκειν. οὕτω γοῦν καὶ ἐν ἑτέρῳ λέλεκται· ἐν τῷ οὐρανῷ ἑτοιμασθήσεται ἡ ἀλήθειά σου 
 . ἔστι μὲν οὖν ἡ ἀλήθεια τοῦ θεοῦ ἐν τῷ οὐρανῷ , δίκην δὲ ὑετοῦ φερομένου διὰ νεφῶν καὶ μέχρι τῆς γῆς ἐπιστάζει. διὸ εἴρηται· καὶ ἡ ἀλήθειά σου ἕως τῶν νεφελῶν . ἐκ δὲ τῶν λεγομένων νεφελῶν καὶ εἰς ἀνθρώπους προχέεται ἡ τοῦ θεοῦ ἀλήθεια · νεφέλας δὲ τοὺς προφήτας ἢ τὰς ἀγγελικὰς δυνάμεις, δι’ ὧν ἡ ἀλήθεια τοῦ θεοῦ καὶ εἰς ἀνθρώπους κατελήλυθεν, εἴωθεν ὁ λόγος ὀνομάζειν. οὕτω λέλεκται ἐν Ἡσαΐᾳ· καὶ ταῖς νεφέλαις ἐντελοῦμαι τοῦ μὴ βρέξαι εἰς αὐτὸν ὑετόν 
 , δηλαδὴ εἰς τὸν Ἰουδαίων λαόν, ἀμπελῶνα τροπικῶς ὠνομασμένον. 
 Ἔτι πρὸς τούτοις ἡ δικαιοσύνη σου , φησίν, ὦ κύριε, μεγάλη τυγχάνει καὶ ὑψηλή, ὄρεσι παραβαλλομένη καὶ ὄρεσι θεοῦ καὶ πρὸς τούτοις τὰ κρίματά σου ἀκατάληπτα· ὡς γὰρ ἡ καλουμένη ἄβυσσος ἄπειρός ἐστιν ἀνθρώποις καὶ ἀκατάληπτος, ὃ δὴ σημαίνει ὁ φήσας λόγος· τιθεὶς ἐν θησαυροῖς ἀβύσσους 
 · οὕτως καὶ τὰ σὰ κρίματα , ὦ κύριε, τὰ ἐκ τῆς σῆς δικαιοσύνης φερόμενα, ὡς ἡ ἄβυσσός ἐστι πολλή. ἀντὶ δὲ τοῦ· ἡ δικαιοσύνη σου ὡς ὄρη θεοῦ , ὁ Ἀκύλας · δικαιοσύνη σου ὡς ὄρη ἰσχυρά , ἡρμήνευσε. τούτων δὲ πάντων εὐκαίρως ἐμνημόνευσεν ὁ λόγος δεικνύς, ὅτι διὰ τὸ ἔλεός σου τοῦ θεοῦ τὸ ἐν τῷ οὐρανῷ καὶ διὰ τὴν ἀλήθειαν αὐτοῦ καὶ διὰ τὴν δικαιοσύνην αὐτοῦ καὶ διὰ τό· ὡς ἄβυσσος πολλὴ ἀκατάληπτα τὰ κρίματα αὐτοῦ, καὶ ἀσεβεῖς καὶ ἄθεοι καὶ ἁμαρτωλοὶ οὐ μόνον ζωῆς ἀπολαύουσιν, ἀλλὰ καὶ τῶν λοιπῶν τῶν ἀπὸ τῆς φιλανθρωπίας αὐτοῦ χορηγουμένων. διὸ ἐπιλέγεται· 
 
 ἀνθρώπους καὶ κτήνη σώσεις, κύριε, ὡς ἐπλήθυνας τὸ ἔλεός σου, ὁ θεός. 
 
 
 Διὰ γὰρ τὰ κρίματά σου τὰ ὡς ἄβυσσος πολλή , καὶ διὰ τὴν δικαιοσύνην σου καὶ τὴν ἀλήθειάν σου τὴν ἐν τῷ οὐρανῷ, ἄνθρωποι καὶ κτήνη κατὰ τὸ αὐτὸ σῴζονται · οὕτως ἐπλήθυνας τὸ ἔλεός σου , θεός, ὡς μὴ μόνον τοὺς ἀξίους τῆς ἐκ σοῦ ζωῆς μεταλαμβάνειν, ἀλλὰ καὶ τοὺς κτηνώδεις καὶ ἀνοήτους τῶν ἀνθρώπων· ἐπειδὴ γὰρ πολλοὶ μέμφονται καὶ καταιτιῶνται, ἵνα τί ἀσεβεῖς εὐθηνοῦσι καὶ τῶν τοῦ θεοῦ ἀγαθῶν ἀπολαύουσιν; ἀναγκαίως διδάσκει, ὅτι πολυέλεός ἐστιν. ἀλλ’ εἰ μὲν ἦν ἔλεος μόνον καὶ φιλανθρωπία, οὐδὲν ἐκώλυεν τὸν τῶν ἁμαρτωλῶν μετέρχεσθαι βίον, διδάσκει δέ, ὅτι σὺν τῷ ἐλέῳ ἀνακέκραται ἀλήθεια καὶ δικαιοσύνη ὡς τῆς δικαιοσύνης καὶ τῆς ἀληθεία ς διαληψομένης τοὺς ἁμαρτωλοὺς μετὰ τὸ ἔλεος · εἰ γὰρ μὴ ὠφελοῖντο τῷ ἐλέῳ καὶ τῇ μακροθυμίᾳ τοῦ θεοῦ, ἡ δικαιοσύνη αὐτοῦ καὶ ἡ ἀλήθεια μετελεύσεται αὐτούς· ὑποβληθήσονται γὰρ κρίσει δικαίᾳ· ἔστι γάρ, ἔστιν ἀπόρρητα τὰ κρίματα τοῦ θεοῦ πολύς τε καὶ ἄπειρος βυθὸς ἤ, καθὼς ἡ γραφή φησιν, ἄβυσσος πολλὴ ἐν τῷ λόγῳ τῶν κριμάτων αὐτοῦ περιέχεται. ταῦτα τοίνυν μένει τοὺς ἀσεβεῖς. 
 
 Οἱ δὲ υἱοὶ τῶν ἀνθρώπων ἐν σκέπῃ τῶν πτερύγων σου ἐλπιοῦσι. 
 μεθυσθήσονται ἀπὸ πιότητος οἴκου σου, 
 καὶ τὸν χειμάρρουν τῆς τρυφῆς σου ποτιεῖς αὐτούς. 
 ὅτι παρὰ σοὶ πηγὴ ζωῆς, ἐν τῷ φωτί σου ὀψόμεθα φῶς. 
 
 
 Ἐπειδὴ τὰ κρίματά σου ἄβυσσος πολλή , εἰκότως οὐ μόνον ἀνθρώπων , ἀλλὰ καὶ κτηνῶν προνοεῖς· οὕτως ἐπλήθυνας τὸ ἔλεός σου, ὁ θεός . ἔστι δ’ ἔτι παρὰ ταῦτα ἐξαίρετον τάγμα τῶν μετὰ τὰ προλεχθέντα ὀνομαζομένων υἱῶν ἀνθρώπων , οἵτινες πλέον τι ἔχοντες τῶν ἀνθρώπων καὶ τῶν κτηνῶν τῶν ὑπὸ σοῦ σῳζομένων κατηξίωνται ἐν σκέπῃ τῶν πτερύγων σου ἐλπίζειν , ἢ κατὰ τὸν Σύμμαχον · ὑπὸ σκιὰν τῶν πτερύγων σου ἀμεριμνοῦσι . τοὺς γὰρ ἐπὶ σὲ ἠλπικότας καὶ ἀφωρισμένους τοῦ τάγματος τῶν διαβεβλημένων σὺ αὐτὸς ὁ θεὸς ταῖς ἑαυτοῦ πτέρυξι περιέπεις καὶ σκέπεις. καὶ ἐπεὶ ἤλπισαν οὗτοι ἀγαθὴν ἐλπίδα, ἡ δὲ ἐλπὶς οὐ καταισχύνει 
 , μεθυσθήσονται ἀπὸ πιότητος οἴκου σου, καὶ τὸν χειμάρρουν τῆς τρυφῆς σου ποτιεῖς αὐτούς . οἶκος μὲν τοῦ θεοῦ ἐστιν ἡ ἐκκλησία αὐτοῦ· πιότης δὲ τοῦ οἴκου τὰ θεόπνευστα ἀναγνώσματα· μέθη δὲ σώφρων καὶ νηφάλιος ἡ ἀπὸ τῶν ἀναγνωσμάτων ὠφέλεια· χείμαρρος δὲ τρυφῆς , ἐξ οὗ ποτίζονται οἱ ἐπὶ σκέπῃ τῶν πτερύγων αὐτοῦ ἠλπικότες , ὁ ἐν ἐκκλησίᾳ τοῦ θεοῦ ποταμός, περὶ οὗ λέλεκται· τοῦ ποταμοῦ τὰ ὁρμήματα εὐφραίνουσι τὴν πόλιν τοῦ θεοῦ 
 , καί· ὁ ποταμὸς τοῦ θεοῦ ἐπληρώθη ὑδάτων 
 . χείμαρρος δὲ τρυφῆς ὁ Χριστὸς διὰ τὸ πρόσκαιρον τῆς ἐν ἀνθρώποις ἐπιφανείας αὐτοῦ. ὅτι παρὰ σοὶ πηγὴ ζωῆς. 
 ζωὴν δὲ ὄντα ἔγνωμεν τὸν Χριστὸν ἐκ τῆς εὐαγγελικῆς διδασκαλίας, δι’ ἧς αὐτὸς ὁ σωτὴρ διδάσκει λέγων· ἐγώ εἰμι τὸ φῶς καὶ ἡ ἀλήθεια καὶ ἡ ζωή 
 . ἀλλὰ καί· 
 ὃ γέγονεν ἐν αὐτῷ ζωὴ ἦν, καὶ ἡ ζωὴ ἦν τὸ φῶς τῶν ἀνθρώπων . διὸ καὶ ἐνταῦθα τῇ ζωῇ συνῆπται τὸ φῶς συμφώνως τῷ Εὐαγγελίῳ· μετὰ γὰρ φάναι· ὅτι παρὰ σοὶ πηγὴ ζωῆς , ἐπιλέγεται· ἐν τῷ φωτί σου ὀψόμεθα φῶς . φωτὸς γὰρ λογικοῦ χορηγητικὴ τυγχάνει αὕτη ἡ 
 ζωή . διὸ λέγεται· καὶ ἡ ζωὴ ἦν τὸ φῶς τῶν ἀνθρώπων 
 . οἱ δὲ τούτων μεταλαβόντες τέλος ἕξουσι τοῦ φωτὸς τὴν θέαν.

Παράτεινον τὸ ἔλεός σου τοῖς γινώσκουσίν σε 
 καὶ τὴν δικαιοσύνην σου τοῖς εὐθέσι τῇ καρδίᾳ. 
 
 
 Τοῖς μὴ γινώσκουσιν αὐτὸν πρόσκαιρον ἔσται τὸ ἔλεος · τοῖς δὲ γινώσκουσί σε , σῶτερ, παράτεινον τὸ ἔλεός σου καὶ τὴν δικαιοσύνην σου , ἐν ᾗ κατ’ ἀξίαν κρίνων τοῖς μὲν ἀποδώσεις κατὰ τὰ ἔργα αὐτῶν, τοῖς δὲ πιστώσεις τὰς σὰς ἐπαγγελίας. ἀντὶ δὲ τοῦ· καὶ τὴν δικαιοσύνην σου τοῖς εὐθέσι τῇ καρδίᾳ , ὁ Σύμμαχος · καὶ τὴν ἐλεημοσύνην σου τοῖς ἁπλοῖς τὴν καρδίαν 
 , ἐξέδωκε.

Μὴ ἐλθέτω μοι ποῦς ὑπερηφανίας, 
 καὶ χεὶρ ἁμαρτωλῶν μὴ σαλεύσαι με. 
 ἐκεῖ ἔπεσον οἱ ἐργαζόμενοι τὴν ἀνομίαν, 
 ἐξώσθησαν καὶ οὐ μὴ δύνωνται στῆναι. 
 
 
 Ὡσεὶ σαφέστερον ἔλεγεν· μὴ γενοίμην ὑπερήφανος μηδὲ κτησαίμην χεῖρα καὶ πράξεις ἁμαρτωλῶν · ταῦτα γὰρ σαλεύειν εἴωθε καὶ μετακινεῖν τῆς παρὰ σοὶ τῷ θεῷ στάσεως τοὺς εἰς τὸ σκότος τὸ ἐξώτερον 
 
 ἐξωσθησομένους . 
 Ἀντὶ δὲ τοῦ· ἐκεῖ ἔπεσον , ὁ Σύμμαχος · ὅπου πίπτουσιν οἱ ἐργαζόμενοι τὴν ἀδικίαν , ἐξέδωκε. μὴ γὰρ γενοίμην, φησίν, ἐκεῖ , ἔνθα οἱ σαλευθέντες 
 πίπτουσι , καὶ πεσόντες 
 ἐξωθοῦνται , καὶ ἐξωσθέντες οὐκέτι ἐπανελθεῖν δυνήσονται. ἀκολούθως δὲ αὐτὰ ἔφη μετὰ τὸ ὑπογράψαι, ὁποῖον ἔσται τὸ τέλος τῶν ἐν τῇ σκέπῃ τοῦ θεοῦ ἠλπικότων 
 ἐπαναλαμβάνων τὴν μνήμην τοῦ κατ’ ἀρχὰς παρανόμου, ὃς ἔφασκεν ἐν ἑαυτῷ τοῦ ἁμαρτάνειν καὶ τῶν ἐκείνῳ παραπλησίων.

Τοῦ Δαυίδ . 
 Μὴ παραζήλου ἐν πονηρευομένοις 
 μηδὲ ζήλου τοὺς ποιοῦντας τὴν ἀνομίαν. 
 
 
 Ἐπειδὴ γὰρ ἐν ἐκείνῳ εἰσῆγε τὸν παράνομον παρορμῶντα ἑαυτὸν εἰς ἁμαρτίας τόν τε βίον ὑπέγραφε τοῦ τοιούτου καὶ τὸ τέλος τῆς καταστροφῆς αὐτοῦ, ἀκολούθως ἐπὶ τοῦ παρόντος παραινεῖ φεύγειν τοὺς τῶν παρανόμων τρόπους μηδὲ τὰς ὁμοίους αὐτῶν πράξεις ζηλοῦν. ἐπεὶ δ’ ἕτερόν ἐστι τοῦ ζηλοῦν τὸ παραζηλοῦν, ἐρεῖς, ὅτι τὸ ἐρεθίζειν καὶ εἰς ζηλοτυπίαν ἐγείρειν τοῦτό ἐστι τὸ παραζηλοῦν. ὅθεν ὁ μὲν Ἀκύλας ἡρμήνευσεν· μὴ διαμάχου ἐν πονηρευομένοις · ὁ δὲ Σύμμαχος · μὴ φιλονείκει κακούργοις . νοήσεις δὲ τὸ εἰρημένον καὶ ἀπὸ τοῦ· αὐτοὶ παρεζήλωσάν με ἐπ’ οὐ θεῷ, παρώργισάν με ἐν τοῖς εἰδώλοις αὐτῶν∙ κἀγὼ παραζηλώσω αὐτοὺς ἐπ’ οὐκ ἔθνει∙ ἐπ’ ἔθνει ἀσυνέτῳ παροργιῶ αὐτούς. 
 οὕτω καὶ ὁ ἀπόστολος γράφων Κορινθίοις ἔλεγεν· ἢ παραζηλοῦμεν τὸν κύριον; μὴ ἰσχυρότεροι αὐτοῦ ἐσμεν; 
 
 
 Τὸ δὲ ζηλοῦν τοῦ βούλεσθαι καὶ ἑαυτῷ ὑπάρχειν, ὃ νομίζει τῷ πέλας παρεῖναι, ἀγαθόν. καὶ ἔστι τὸ ζηλοῦν μέσον· πολλάκις γὰρ ὁ ζῆλος , περὶ οὗ ὁ αὐτός φησιν· ζηλοῦσιν ὑμᾶς οὐ καλῶς, ἀλλ’ ἐκκλεῖσαι ὑμᾶς θέλουσιν. 
 φθόνος μὲν οὖν οὐκ ἂν γένοιτό ποτε ἀγαθός· λύπη γάρ ἐστιν ἐπὶ τῇ τοῦ πέλας εὐπραγίᾳ· ζῆλος δέ ἐστιν ὅτε γίνεται ἀγαθὸς καθὼς ἀποδεδώκαμεν. ἐνταῦθα δὲ ὁ λόγος κατὰ μὲν τὸν Ἀκύλαν μὴ διαμάχεσθαι ἐν πονηρευομένοις παραινεῖ, κατὰ δὲ Σύμμαχον , μὴ φιλονεικεῖν ἐν κακούργοις , κατὰ δὲ τὴν πέμπτην ἔκδοσιν, μὴ ἐρεθίζεσθαι ἐν πονηρευομένοις · κατὰ δὲ τοὺς Ἑβδομήκοντα· μὴ παροξύνου, φησίν, μηδὲ ἐρεθίζου ὁρῶν ἑτέρους πονηρευομένους μηδέ σε ἐγειρέτωσαν εὐθηνούμενοι κακοὶ ἐπὶ τὸ καὶ ἐθέλειν ὁμοίως αὐτοῖς εὐπραγεῖν· ἐκεῖνοι μὲν γὰρ εὐθηνούμενοι καὶ τρυφῶντες παραζηλοῦσί σε· σὺ δὲ μὴ παραζήλου μηδὲ παροξύνου, ἀλλὰ μηδὲ ζήλου τοὺς ποιοῦντας ἀνομίαν μηδὲ μακάριζε αὐτοὺς καὶ ἐν ἀγαθοῖς εἶναι νόμιζε μηδ’ εὔχου καὶ σαυτὸν ὁμοίως αὐτοῖς πράττειν. 
 
 Ὅτι ὡσεὶ χόρτος ταχὺ ἀποξηρανθήσονται. 
 
 
 Εἶτα τὴν αἰτίαν διδάσκει λέγων, ὅτι τὸ τέλος αὐτῶν τοιοῦτόν ἐστιν, ὁποῖον τὸ τοῦ χόρτου , ὃς πρὸς ὀλίγον ἀνθήσας ταχὺ ἀποξηραίνεται . πᾶσα γὰρ σὰρξ χόρτος καὶ πᾶσα δόξα αὐτῆς ὡς ἄνθος χόρτου . ἐξηράνθη ὁ χόρτος , καὶ τὸ ἄνθος ἐξέπεσεν. ἀλλὰ καὶ ὡσεὶ λάχανα χλόης ταχὺ ἀποπεσοῦνται 
 οὐδὲ γεωργουμένοις λαχάνοις ἄξιοί εἰσι παραβάλλεσθαι. τί οὖν ἄξιον ζηλοῦν τούτους, οἳ πρὸς ὀλίγον ἀνθήσαντες αὔριον εἰς κλίβανον βάλλονται, ὡς ἐδίδαξεν ὁ σωτήρ; 
 
 bἜλπισον ἐπὶ κύριον καὶ ποίει χρηστότητα 
 καὶ κατασκήνου τὴν γῆν καὶ ποιμανθήσῃ ἐπὶ τῷ πλούτῳ αὐτῆς: 
 κατατρύφησον τοῦ κυρίου 
 καὶ δῴη σοι πάντα τὰ αἰτήματα τῆς καρδίας σου. 
 
 
 Ἀποστρέψας τοῦ ζήλου τῶν πονηρῶν διὰ τῶν πρώτων εὐθὺς ἐκ παραλλήλου τὴν ὀρθὴν καὶ βασιλικὴν ὁδὸν τίθησι δεικνὺς ὁποίαν χρὴ βαδίζειν. διό φησιν· ἄνω βλέπε, ὦ οὗτος, ἀφορῶν εἰς τὸν τῶν ὅλων κυβερνήτην καὶ αὐτὸν σεαυτοῦ ἐλπίδα θέμενος θάρσει ὡς ἐπὶ μεγάλην ἄγκυραν ἡδρασμένος, καὶ τὰ μὲν τῆς διανοίας σου ταύτην ἐχέτω τὴν ἐλπίδα, ταῖς δὲ πράξεσιν ἐργάζου καὶ ποίει χρηστότητα ὡσανεὶ σπόρους σαυτῷ βαλλόμενος ἐπ’ ἀγαθῇ καρπῶν συγκομιδῇ. ταῦτα δὲ τὰ δύο κτησάμενος, μηκέτι περί τινος ἀγωνία. κατασκήνου τὴν γῆν ἀμερίμνως, καὶ τὴν πρόσκαιρον ταυτηνὶ ζωὴν ὥσπερ ἐν σκηνῇ πρὸς ὀλίγον ἑστὼς δίαγε· ποιμανθήσῃ γὰρ δίκην θρέμματος ἀγαθοῦ ὑπὸ ποιμένι καλῷ ποιμαινόμενος . εἰ γάρ τίς ἐστιν ἐν ἀνθρώποις ἀληθινὸς ψυχῆς πλοῦτος ὁ ἐν θείοις δόγμασι καὶ τοῖς τῶν θείων ἀναγνωσμάτων μαθήμασι τούτων ἀπολαύσεις ὥστε λέγειν· κύριος ποιμαίνει με, καὶ οὐδέν με ὑστερήσει. 
 οὐδὲν γάρ σε ὑστερήσει 
 ποιμαινόμενον ἐν τῷ πλούτῳ τοῦ καλοῦ ποιμένος 
 τῷ δεδωρημένῳ τοῖς ἔτι ἐπὶ γῆς ποιμαινομένοις ἀνθρώποις. ἀντὶ δὲ τοῦ καὶ ποιμανθήσῃ ἐπὶ τῷ πλούτῳ αὐτῆς , ὁ Σύμμαχος · καὶ ποιμαίνου διηνεκῶς , ἐξέδωκεν, ὁ δὲ Ἀκύλας · καὶ νέμου πίστιν . 
 Εἶθ’ ὥσπερ τῶν πονηρευομένων καὶ τῶν ποιούντων τὴν ἀνομίαν ὑπέγραψε τὸ τέλος οὕτως καὶ σοὶ τῷ ἐλπίζοντι ἐπὶ τὸν κύριον καὶ ποιοῦντι χρηστότητα ὁπόσα ὑπάρξει ἀγαθὰ καταριθμεῖται· πρῶτον μὲν γὰρ ποιμανθήσῃ ἐπὶ τῷ πλούτῳ τῷ ἀληθινῷ τοῦ καλοῦ ποιμένος· δεύτερον κατατρυφήσεις τοῦ κυρίου · καὶ τρίτον δώσει σοι τὰ αἰτήματα τῆς καρδίας σου . κατατρυφᾷν δὲ τοῦ κυρίου δυνήσεται ὁ τῆς ψυχῆς τὰ αἰσθητήρια κεκαθαρισμένος ὡς δύνασθαι ἐσθίειν τὸν ζῶντα ἄρτον καὶ τὰς ζωοποιοὺς αὐτοῦ σάρκας πίνειν τε τὸ σωτήριον αὐτοῦ αἷμα. τούτοις τρεφόμενος καὶ πιαινόμενος τῆς ἐνθέου μέθης ἀπολαύων κατατρύφησον τοῦ κυρίου, καὶ δώσει σοι τὰ αἰτήματα τῆς καρδίας σου . ἤδη μὲν γὰρ ἐντεῦθεν κατατρυφήσει ἐθελήσας σε αὐτὸν ἐπιδοῦναι αὐτῷ. αἴτει δὲ αὐτὸν καὶ τὰ μέλλοντα, ὧν προσδοκᾷς τὴν λῆψιν· ὁ γὰρ τὰ παρόντα δεδωκὼς ἀφθόνως δωρήσεται καὶ ἃ ὀφθαλμὸς οὐκ εἶδεν οὐδὲ οὖς ἤκουσεν οὐδ’ ἐπὶ καρδίαν ἀνθρώπου ἀνέβη.

Ὑποτάγηθι τῷ κυρίῳ καὶ ἱκέτευσον αὐτόν· 
 μὴ παραζήλου ἐν τῷ κατευοδουμένῳ ἐν τῇ ὁδῷ αὐτοῦ, 
 ἐν ἀνθρώπῳ ποιοῦντι παρανομίας. 
 
 
 Ἀντὶ δὲ τοῦ ὑποτάγηθι τῷ κυρίῳ καὶ ἱκέτευσον αὐτὸν ὁ Ἀκύλας φησίν· σίγησον τῷ κυρίῳ καὶ ἀποπαραδόκει αὐτόν · ὁ δὲ Σύμμαχος · ἡσύχαζε τῷ κυρίῳ καὶ ἱκέτευε αὐτῷ . τὰ γὰρ προλεχθέντα πράττοντα καὶ ἐπὶ τοῖς εἰρημένοις ἐλπίζοντα ἡσυχάζειν προσήκει τέως ἐν τῷ παρόντι καὶ μετὰ σιωπῆς προσδοκᾷν τὰ ἐπηγγελμένα. 
 
 Μὴ παραζήλου ἐν τῷ κατευοδουμένῳ ἐν τῇ ὁδῷ αὐτοῦ, ἐν ἀνθρώπῳ ποιοῦντι παρανομίας. 
 παῦσαι ἀπὸ ὀργῆς καὶ ἐγκατάλειπε θυμόν, 
 μὴ παραζήλου ὥστε πονηρεύεσθαι· 
 ὅτι οἱ πονηρευόμενοι ἐξολοθρευθήσονται, 
 οἱ δὲ ὑπομένοντες τὸν κύριον, αὐτοὶ κληρονομήσουσι γῆν. 
 
 
 Ἐπαναλαμβάνει τὸν λόγον ἀναγκαίως· ἐπεὶ γὰρ ἔγνως, φησίν, ὁποῖός σοι πλοῦτος τεταμίευται, μὴ παραζήλου ἐν τῷ νομιζομένῳ κατὰ τὸν παρόντα βίον κατευοδοῦσθαι ἀνθρώπῳ ποιοῦντι παρανομίας· μὴ γὰρ παροξύνου μηδὲ μακάριζε τὸν τοιοῦτον ἀκριβῶς εἰδώς, ὅτι μένει αὐτὸν ὀργὴ ἐν ἡμέρᾳ ὀργῆς καὶ δικαιοκρισίας τοῦ θεοῦ 
 . διὸ σὺ μὴ ὀργίζου μηδὲ θυμοῦ κατὰ τοῦ νομιζομένου εὐθηνεῖν ἀσεβοῦς μηδὲ ζήλου 
 αὐτὸν ὡς καὶ θέλειν τὰ ὅμοια αὐτῷ πονηρεύεσθαι · εὖ γὰρ ἴσθι καὶ πέπεισο ἀκριβῶς, ὅτι τὸ τέλος τῶν πονηρευομένων ὀλέθριον τυγχάνει· οἱ γὰρ πονηρευόμενοι ἐξολοθρευθήσονται , μόνοι δὲ οἱ μακρόθυμοι καὶ ὑπομένοντες τὸν κύριον, αὐτοὶ κληρονομήσουσι τὴν γῆν . εἴ τις γάρ ἐστι γῆ ἀγαθὴ τοῖς ἁγίοις ἐπηγγελμένη, ταύτην κληρονομήσουσιν οἱ ὑπομένοντες τὸν κύριον · μετὰ γὰρ τῶν ἄλλων τῶν κατηριθμημένων ἀγαθῶν καὶ αὐτὸς αὐτοῖς δοθήσεται ὁ κλῆρος. εἰ δ’ ἔστιν ἐν οὐρανοῖς Ἰερουσαλὴμ καὶ Σιὼν ὄρος τοῦ θεοῦ τὸ ἐπουράνιον, ἀκόλουθόν ἐστι καὶ γῆν ἐπουράνιον νοεῖν τὴν ἐπηγγελμένην τοῖς ἀξίοις.

Καὶ ἔτι ὀλίγον, καὶ οὐ μὴ ὑπάρξῃ ἁμαρτωλός, 
 καὶ ζητήσεις τὸν τόπον αὐτοῦ καὶ οὐ μὴ εὕρῃς∙ 
 οἱ δὲ πραεῖς κληρονομήσουσιν γῆν 
 καὶ κατατρυφήσουσιν ἐπὶ πλήθει εἰρήνης. 
 
 
 Διερμηνεύει τὰ ἀνωτέρω λελεγμένα, τὸ μέν· ὅτι ὡσεὶ χόρτος ταχὺ ἀποξηρανθήσονται καὶ ὡσεὶ λάχανα χλόης ταχὺ ἀποπεσοῦνται 
 , διὰ τοῦ· ἔτι ὀλίγον, καὶ οὐ μὴ ὑπάρξῃ ὁ ἁμαρτωλός, καὶ ζητήσεις τὸν τόπον αὐτοῦ καὶ οὐ μὴ εὕρῃς · τὸ δέ· κατατρύφησον τοῦ κυρίου, καὶ δώσει σοι τὰ αἰτήματα τῆς καρδίας σου 
 , σαφέστερον ἀποδίδωσι διὰ τοῦ· οἱ δὲ πραεῖς κληρονομήσουσι τὴν γῆν, καὶ κατατρυφήσουσιν ἐπὶ πλήθει εἰρήνης . πῶς γάρ τις κατατρυφήσει τοῦ κυρίου παρίστησι πλῆθος εἰρήνης παρ’ αὐτῷ εἶναι λέγων· οὗ πλήθους εἰρήνης ἀπολαύσουσιν οἱ τοῦ κυρίου κατατρυφήσαντες . διὰ τούτων δὲ ὁ λόγος σαφῶς ἑτέραν τινὰ γῆν ἀγαθὴν τὴν τοῖς πραέσι δοθησομένην διδάσκει, καὶ τρυφὴν καὶ πλῆθος εἰρήνης εἰς μέλλουσαν ἀναπέμπει ζωήν· οὐ γὰρ ἠγνόει, ὅτι ὁμοίως τοῖς ἁμαρτωλοῖς κατὰ τὸν παρόντα βίον καὶ οἱ δίκαιοι τελευτήσουσιν ὡς δύνασθαι καὶ περὶ αὐτῶν λέγεσθαι τό· ἔτι ὀλίγον, καὶ οὐ μὴ ὑπάρξῃ ὁ δίκαιος, καὶ ζητήσεις τὸν τόπον αὐτοῦ καὶ οὐ μὴ εὕρῃς· τελευτῶσι γὰρ ὁμοίως τοῖς ἁμαρτωλοῖς καὶ αὐτοί. οὐκ ἂν δὲ εἶπε περὶ τῆς παρούσης γῆς τόδε· οἱ πραεῖς κληρονομήσουσι τὴν γῆν , σαφῶς ὁρῶν τῶν πάντων πραότατον Μωϋσέα πάλαι ἐξ ἀνθρώπων γενόμενον καὶ τῆς παρούσης γῆς ἀπηλλαγμένον.

Παρατηρήσεται ὁ ἁμαρτωλὸς τὸν δίκαιον 
 καὶ βρύξει ἐπ’ αὐτὸν τοὺς ὀδόντας αὐτοῦ· 
 ὁ δὲ κύριος ἐκγελάσεται αὐτόν, 
 ὅτι προβλέπει ὅτι ἥξει ἡ ἡμέρα αὐτοῦ· 
 ῥομφαίαν ἐσπάσαντο οἱ ἁμαρτωλοί, 
 ἐνέτειναν τόξον αὐτῶν 
 τοῦ καταβαλεῖν πτωχὸν καὶ πένητα, 
 τοῦ σφάξαι τοὺς εὐθεῖς τῇ καρδίᾳ. 
 
 
 Ὥσπερ συγγραφεὺς ἐπιστήμων τοὺς ἀγῶνας καὶ τὰ γυμνάσια τῶν δικαίων ὑπογράφει τῶν τε ἀσεβῶν τὰς κατὰ τῶν δικαίων ἐπαναστάσεις καὶ ἀμφοτέρων τῶν ταγμάτων τὰ τέλη· μὴ γὰρ ἀρκούμενος, φησίν, τοῖς ἑαυτοῦ πλημμελήμασιν ὁ ἁμαρτωλὸς οὐ φέρει βλέπων τὸν δίκαιον θεοσεβοῦντα· ἔλεγχον γὰρ τὸν ἐκείνου βίον τῆς ἑαυτοῦ μοχθηρίας ἡγεῖται. διὸ λέγει· βαρὺς ἡμῖν ἐστι καὶ βλεπόμενος 
 · ὅθεν ἐπιτηρεῖ, ὅπως αὐτὸν καταβάλῃ. ἀλλ’ ὁ μὲν δίκαιος οὐ προσποιεῖται οὐδὲ γινώσκει τὰ λαθραίως κατ’ αὐτοῦ μηχανώμενα, ὁ δὲ παντεπόπτης κύριος προορῶν τὴν τοῦ ταῦτα διανοουμένου πτῶσιν τῶν λογισμῶν αὐτοῦ καταγελᾷ. καὶ τέως μὲν πλέον οὐδὲν ἢ γελᾷ ἐπ’ αὐτῷ μάτην τοιαῦτα λογιζομένῳ, ἐπειδὰν δ’ ἐπὶ τὰ ἔργα χωρῇ ἀκονήσας ἑαυτοῦ τὰ ξίφη ὡς μέχρι θανάτου ἐπιβουλεῦσαι τῷ τὴν διὰ θεὸν πτωχείαν καὶ πενίαν ἀνειληφότι καὶ τὴν ἄκραν κατορθοῦντι φιλοσοφίαν, τὸ τηνικαῦτα στρέφει τὴν αὐτῶν ῥομφαίαν κατὰ τῆς αὐτῶν καρδίας 
 ὁ πάλαι καταγελῶν αὐτῶν κύριος 
 καὶ τὰ κατὰ τοῦ δικαίου τόξα τῶν ἀσεβῶν συντρίβει 
 · μετελεύσεται γὰρ αὐτοὺς οὐδὲ ἔτι γελῶν ἐφ’ οἷς διανοοῦνται, ἀλλὰ τῇ δίκῃ τῇ προσηκούσῃ κατ’ αὐτῶν χρώμενος. ταῦτα δέ, ὅτι μὴ λόγοι τυγχάνουσιν, ἀλλ’ ἔργα ἀληθῆ μαρτυρούμενα ὑπ’ αὐτῆς ἐνεργείας, καὶ ἡμῖν αὐτοῖς τοῖς ταῦτα νυνὶ διεξιοῦσιν ἡ πεῖρα τῶν ἔργων ἐπιστώσατο. 
 Ὀφθαλμοῖς γοῦν παρειλήφαμεν, ὡς οἱ ἁμαρτωλοὶ ἐν τοῖς καθ’ ἡμῶν διωγμοῖς ῥομφαίαν ἐσπάσαντο κατὰ τῶν δικαίων, καὶ ὡς ἐνέτειναν τὰ τόξα αὐτῶν τοῦ καταβαλεῖν πένητα καὶ πτωχὸν καὶ τοῦ σφάξαι τοὺς εὐθεῖς τῇ καρδίᾳ καὶ ὡς ἔπραξαν καὶ κατέβαλον καὶ ἀνεῖλον ποικίλοις τρόποις θανάτων τοὺς κατὰ θεὸν ἀνδρισαμένους ἁγίους μάρτυρας. ὥσπερ δὲ ταῦτα ἱστορησάμενοι οὕτω καὶ τὴν μετελθοῦσαν αὐτοὺς τοῦ θεοῦ δίκην τεθεάμεθα, τοιαύτην γενομένην ὡς μὴ ἁμαρτεῖν τὸν φήσαντα ἀληθῶς, τὴν ῥομφαίαν αὐτῶν εἰσεληλυθέναι εἰς τὴν καρδίαν αὐτῶν καὶ τὰ τόξα αὐτῶν συντετρῖφθαι .

Κρεῖσσον ὀλίγον τῷ δικαίῳ 
 ὑπὲρ πλοῦτον ἁμαρτωλῶν πιολύν· 
 ὅτι βραχίονες ἁμαρτωλῶν συβτριβήσονται 
 ὑποστηρίζει δὲ τοὺς δικαίους κύριος. 
 
 
 Ἀλλὰ τὰ μὲν κατὰ τοὺς διωγμούς, ὅπως ἔσται, οὐ προείρηται μόνον, ἀλλὰ δι’ ἔργων ἀποπεπλήρωται, καὶ τὸν ἄλλον δὲ χρόνον. ὁ μὲν δίκαιος πτωχεύων ἀρκεῖται τῷ ὀλίγῳ δεδιδαγμένος ἐν προσευχῇ λέγειν· τὸν ἄρτον ἡμῶν τὸν ἐπιούσιον δὸς ἡμῖν σήμερον 
 . ὁ δὲ ἁμαρτωλὸς πλούτῳ περιρρεόμενος ἀγαθοῦ τινος ἀπόλαυσιν νομίζει. ἀλλ’ ἐγώ, φησίν, εὖ οἶδα, διδάσκω δὲ καὶ ἑτέρους, ὅτι πολλῷ βελτίων ἐστὶν ὁ δίκαιος τὸν ἐφήμερον ἄρτον παρὰ τοῦ θεοῦ λαμβάνων τοῦ τῶν ἁμαρτωλῶν πλούτου . εἰ δ’ ἐρωτᾷς, τὴν αἰτίαν μάνθανε, ὅτι ὁ μὲν ὀλίγῳ ἀρκούμενος ἔχει τὸν κύριον ὑποστηρίζοντα αὐτοῦ τὴν ψυχὴν καὶ τὴν ζωὴν καὶ τὸν βίον ὑπὲρ πάντα τε πλοῦτον ἐπαρκοῦντα αὐτῷ· οἱ δὲ τῶν ἁμαρτωλῶν 
 βραχίονες οὐ διαμένουσιν ἰσχυροὶ οὐδὲ ὁ πλοῦτος αὐτῶν βέβαιος· συντριβήσονται γὰρ ὅσον οὐδέπω γενόμενοι ὡσεὶ λάχανα χλόης καὶ ὡσεὶ χόρτος ἀποξηραινόμενοι 
 .

Γινώσκει κύριος τὰς ὁδοὺς τῶν ἀμώμων, 
 καὶ ἡ κληρονομία αὐτῶν εἰς τὸν αἰῶνα ἔσται· 
 οὐ καταισχυνθήσονται ἐν καιρῷ πονηρῷ 
 καὶ ἐν ἡμέραις λιμοῦ χορτασθήσονται. 
 ὅτι οἱ ἁμαρτωλοὶ ἀπολοῦνται. 
 οἱ δ’ ἐχθροὶ τοῦ κυρίου ἅμα τῷ δοξασθῆναι αὐτοὺς καὶ ὑψωθῆναι 
 ἐκλιπόντες ὡσεὶ καπνὸς ἐξέλιπον. 
 
 
 Καὶ τοῦτο μάνθανε, καὶ μὴ ἀγνόει, ὅτι τοῦ δεξιοῦ τάγματος 
 , λέγω δὲ τῶν δικαίων , οὐ μόνον ὑποστηρίζει ὁ θεὸς τὴν ζωήν, ἀλλὰ καὶ τὰς περιμενούσας αὐτοὺς ἐν τῷ μέλλοντι αἰῶνι ἡμέρας ἀκριβῶς οἶδε τήν τε ἡτοιμασμένην αὐτοῖς κληρονομίαν, περὶ ἧς ἀνωτέρω ἐλέχθη. διὸ οὐδὲν αὐτοὺς καταβλάψει τὸ βραχὺ καὶ λυπηρὸν τοῦ παρόντος βίου καὶ τὸ πένεσθαι καὶ πτωχεύειν διὰ τὸν κύριον· γυμνάσιον γὰρ αὐτῶν ἐστι τῆς προαιρέσεως ἡ καρτερία, δι’ ἧς τὴν στενὴν καὶ τεθλιμμένην ὁδεύοντες 
 , τεύξονται τῶν ἐπηγγελμένων. 
 Ἀντὶ δὲ τοῦ γινώσκει ὁ Σύμμαχος προοῖδεν ὁ κύριος τὰς ἡμέρας τῶν ἀμώμων ἐξέδωκεν. 
 Καὶ ἄλλο δὲ μέγα ὑπάρξει τούτοις· ἐν γὰρ καιρῷ πονηρῷ οὐ καταισχυνθήσονται καὶ ἐν ἡμέραις λιμοῦ χορτασθήσονται. 
 καιρὸς δὲ πονηρός ἐστιν ὁ τῆς κατὰ τῶν ἀσεβῶν ὀργῆς, ἐν ᾧ οἱ μὲν τῆς δικαιοκρισίας τοῦ θεοῦ 
 πειρασθήσονται, οἱ δὲ τοῦ δεξιοῦ τάγματος ἀπολείψονται δόξαν καὶ τιμὴν καὶ ἀφθαρσίαν ζητοῦντες ζωὴν αἰώνιον. οὐ μὴν ἀλλὰ καὶ κατὰ τὸν ἑστῶτα καιρόν, οἱ μὲν δίκαιοι τῆς ἐνθέου τροφῆς ἀπολαύοντες χορτασθήσονται , οἱ δὲ ἁμαρτωλοὶ λιμῷ καὶ ἐνδείᾳ λογικῆς τροφῆς ἀπολοῦνται . τίς δὲ ὀφθαλμοῖς παραλαβὼν τοὺς καθ’ ἡμᾶς ἀσεβεῖς πλούτῳ καὶ δόξῃ καὶ ἀξιώμασι θαυμασθέντας μεγάλων τε ἐθνῶν ἄρξαντας, ἀθρόως ἐκπεσόντας τοῦ ὑψώματος, οὐκ ἂν ὁμολογήσειεν ἀληθῆ τυγχάνειν τὸ φῆσαν λόγιον· οἱ δ’ ἐχθροὶ τοῦ θεοῦ ἅμα τῷ δοξασθῆναι αὐτοὺς καὶ ἐπαρθῆναι ἐκλιπόντες ὡσεὶ καπνὸς ἐξέλιπον. 
 καπνὸς δὲ πυρὸς σβεσθέντος σημεῖον. διὸ καὶ τούτους καιρῷ φλέξαντας πυρὸς δίκην, κἄπειτα ἀποσβεσθέντας, ὁμοίως ἐν τῷ παραδείγματι...

Δανείζεται ὁ ἁμαρτωλὸς καὶ οὐκ ἀποτίσει, 
 ὁ δὲ δίκαιος οἰκτείρει καὶ διδοῖ· 
 ὅτι οἱ εὐλογοῦντες αὐτὸν κληρονομήσουσι γῆν, 
 οἱ δὲ καταρώμενοι αὐτὸν ἐξολεθρευθήσονται. 
 
 
 
 Ὁ ἁμαρτωλὸς μηδὲν κεκτημένος παρὰ τοῦ δικαίου πολλάκις δανειζόμενος λόγους ὠφελίμους καὶ σωτηρίους ἢ παρὰ τοῦ θεοῦ εὐεργεσίας τυγχάνων οὐκ ἀποτίννυσι τὴν ὀφειλήν· δέον γὰρ ὠφεληθέντα ἔργα καὶ πράξεις παρασχεῖν ἀξίας ὧν εἴληφεν. ὁ δὲ οὐκ ἀποτίννυσιν, μένει δὲ ἄκαρπος τῶν τῆς δικαιοσύνης ἔργων. ὁ δὲ δίκαιος πλουτῶν ἐν τῷ κατὰ θεὸν πλούτῳ οἰκτείρει καὶ παρέχει τοῖς δεομένοις. ἀλλὰ καὶ οἱ τὸν δίκαιον εὐλογοῦντες συγκληρονόμοι αὐτοῦ γενήσονται· ἣν γὰρ ἐπηγγείλατο ἀνωτέραν τοῖς δικαίοις κληρονομίαν ὁ λόγος, ταύτην αὐτὴν καὶ τοῖς εὐλογοῦσι τὸν δίκαιον ὑπισχνεῖται ἀκολούθως τῷ πρὸς τὸν Ἀβραὰμ χρησμῷ φήσαντι· καὶ εὐλογήσω τοὺς εὐλογοῦντάς σε 
 . τὸ δέ· καὶ 
 οἱ καταρώμενοι αὐτὸν ἐξολοθρευθήσονται , ὅμοιον ἂν εἴη τῷ λελεγμένῳ πρὸς τὸν Ἀβραάμ· καὶ τοὺς καταρωμένους σε καταράσομαι 
 . ὥσπερ γὰρ ὁ βάλλων λίθον εἰς ὕψος ἐπὶ τὴν κεφαλὴν ἑαυτοῦ βάλλει οὕτως ὁ κατάραις βάλλων τὸν δίκαιον διὰ τὸ μὴ δύνασθαι κατάραν ἵστασθαι κατ’ αὐτοῦ ἀντιστρέφουσαν αὐτὴν εἰς ἑαυτὸν λήψεται.

Παρὰ κυρίου τὰ διαβήματα ἀνθρώπου κατευθύνεται, 
 καὶ τὴν ὁδὸν αὐτοῦ θελήσει. 
 
 
 Πρὸς τοῖς εἰρημένοις καὶ ταῦτα ὑπάρχει τῷ τοῦ θεοῦ ἀνθρώπῳ· τὰς ὁδοὺς αὐτοῦ ἐξομαλίζει ὁ θεὸς ὥστε εὐροεῖν αὐτοῦ τὸν βίον καὶ ἀπαραποδίστως θεοσεβεῖν μηδενὸς ὑποσκελίζοντος διὰ τὸν κατευθύνοντα αὐτοῦ τὰ διαβήματα , καὶ τὴν ὁδὸν αὐτοῦ θελήσει ἀποδοχῆς ἀξίαν ποιοῦντα ὥστε λέγεσθαι· καὶ τὴν ὁδὸν αὐτοῦ θελήσει .

Ὅταν πέσῃ, οὐ καταρραχθήσεται, 
 ὅτι κύριος ἀντιστηρίζει χεῖρα αὐτοῦ. 
 
 
 Εἰ δὲ καὶ πεσεῖν αὐτόν ποτε ὀλισθήσαντα συμβῇ καὶ ἐν πειρασμῷ γενόμενος ὀλισθήσειεν ὀκλάσας τε ὑποπέσοι τινὶ ἁμαρτήματι, ἀλλ’ οὐ καταρραχθήσεται · οἷα δὲ γενναῖος ἀθλητὴς ἐκβιασθεὶς καὶ πρὸς ὀλίγον ἐνδοὺς παραχρῆμα ἑαυτὸν ἀναλήψεται.

Νεώτερος ἐγενόμην, καὶ γὰρ ἐγήρασα, 
 καὶ οὐκ εἶδον δίκαιον ἐγκαταλελειμμένον, 
 οὐδὲ τὸ σπέρμα αὐτοῦ ζητοῦν ἄρτους· 
 ὅλην τὴν ἡμέραν ἐλεεῖ καὶ δανείζει, 
 καὶ τὸ σπέρμα αὐτοῦ εἰς εὐλογίαν ἔσται. 
 
 
 Ταῦτα δέ φησιν ὁ Δαυὶδ οὐκ ἐξ ἀκοῆς, ἀλλὰ πείρᾳ παραλαβὼν ἔγνων, ἀλλ’ ἐκ παίδων μέχρι γήρως τὸν τοῦ δικαίου περιεργασάμενος βίον. ὅτι οὐδὲ εἷς γέγονε καιρός, καθ’ ὃν ἔρημος καταλέλειπται ὁ δίκαιος , ἀεὶ δὲ πάρεδρον καὶ βοηθὸν κέκτηται τὸν ἑαυτοῦ κύριον. διό φησιν· νεώτερος ἐγενόμην , ἢ κατὰ τὸν Σύμμαχον · νέος ἐγενόμην , ἀλλὰ καὶ ἐγήρασα, καὶ οὐκ εἶδον δίκαιον ἐγκαταλελειμμένον, οὐδὲ τὸ σπέρμα αὐτοῦ ζητοῦν ἄρτους . καὶ πῶς γὰρ οἷόν τε ἦν τὸ σπέρμα τοῦ δικαίου ἐνδεὲς ἄρτων γενέσθαι, ὁπότε αὐτὸς διὰ τὸν παρὰ τοῦ θεοῦ χορηγούμενον αὐτῷ πλοῦτον ὅλην τὴν ἡμέραν ἐλεεῖ καὶ δανείζει ; νοήσεις δὲ τοῦτο κατὰ μὲν τὴν διάνοιαν μαθών, ὅτι τάλαντα λαβὼν παρὰ τοῦ οἰκοδεσπότου καὶ τὴν μνᾶν τὴν παρὰ τοῦ κυρίου τῇ τούτων χρῆται πραγματείᾳ πειθαρχῶν τῷ φήσαντι· ἔδει σε τὸ ἀργύριόν μου βαλεῖν εἰς τράπεζαν 
 . τὰ λόγια κυρίου λόγια ἁγνὰ, ἀργύριον πεπυρωμένον, δοκίμιον τῇ γῇ. 
 
 
 Ὁ τοίνυν ἀνακείμενος τῇ τῶν θείων ἀσκήσει λόγων καὶ πολλὰ λογικὰ χρήματα συναγαγὼν οὐδὲν ἕτερον οἶδε πράττειν ἢ διὰ πάσης ἡμέρας ἐλεεῖν καὶ δανείζειν . κατὰ δὲ τὸν Ἀκύλαν · ὅλην τὴν ἡμέραν δωρεῖται καὶ δανείζει · τοῖς μὲν δωρεῖται, τοῖς δὲ δανείζει· τὰ μὲν δόγματα θεωρήματα δωρεῖται ταῖς τῶν χωρούντων ψυχαῖς, τὰ δ’ ἐν ἠθικαῖς ἐντολαῖς δανείζει ἐπὶ τῷ τοὺς εἰληφότας δι’ ἔργων τὸν καρπὸν ἀποδοῦναι τοῦ δάνους. οὕτως ἀκούσῃ καὶ Μωϋσέως ἐπαγγελλομένου τοῖς τῶν θείων νόμων φύλαξιν τό· δανιεῖς ἔθνεσι πολλοῖς, σὺ δὲ οὐ δανιεῖ 
 . 
 Kαὶ τοῦτόν γε τὸν τρόπον οἱ θεῖοι ἀπόστολοι ἐδάνειζον ἔθνεσι πολλοῖς, καὶ μάλιστά γε ὁ Παῦλος· καὶ διὰ τοῦτο οἱ μαθητευόμενοι αὐτοῖς, σπέρμα ὄντες αὐτῶν, οὐδεπώποτε ἐνδεεῖς ἦσαν ἄρτων· ἅτε δὴ ἔχοντες τοὺς χορηγοῦντας αὐτοῖς τὴν λογικὴν τροφὴν, ἧς μεταλαμβάνοντες, εὐλογίαις ἐπληροῦντο. διὸ λέλεκται· καὶ τὸ σπέρμα αὐτοῦ εἰς εὐλογίαν ἔσται . καὶ κατὰ ψιλὴν δὲ τὴν λέξιν, εἴ τις λογίσαιτο, ὅπως εἴρηται τῷ σωτῆρι τό· καὶ ἐν τῷ αἰῶνι τούτῳ ἑκατονταπλασίονα λήψεται 
 ἔργοις τε αὐτοῖς θεάσαιτο πληρούμενον τὸν λόγον διὰ τῶν αὐτοῦ μαθητῶν, ὄψεται πῶς ὁ δίκαιος ὅλην τὴν ἡμέραν ἐλεεῖ καὶ δανείζει . εἰ γὰρ πάντων τῶν πιστευόντων ἦν ἡ ψυχὴ καὶ ἡ καρδία μία καὶ οὐδεὶς ἔλεγεν ἴδιόν τι ἑαυτοῦ εἶναι, ἀλλ’ ἦν πάντα κοινά, ὅσοι τε ἦσαν κύριοι κτημάτων πιπράσκοντες ἐτίθεσαν παρὰ τοὺς πόδας τῶν ἀποστόλων διεμέριζόν τε ἑκάστῳ, καθότι ἄν τις χρείαν εἶχε· δῆλον ὅπως ὅλην τὴν ἡμέραν οὗτοι ἠλέουν καὶ ἐδάνειζον .

Ἔκκλινον ἀπὸ κακοῦ καὶ ποίησον ἀγαθόν 
 καὶ κατασκήνου εἰς αἰῶμα αἰῶνος· 
 ὅτι κύριος ἀγαπᾷ κρίσιν 
 καὶ οὐκ ἐγκαταλείψει τοὺς ὁσίους αὐτοῦ, 
 εἰς τὸν αἰῶμα φυλαχθήσονται. 
 ἄνομοι δὲ ἐκδιωχθήσονται, 
 καὶ σπέρμα ἀσεβῶν ἐξολεθρευθήσεται· 
 δίκαιοι δὲ κληρονομήσουσι γῆν 
 καὶ κατασκηνώσουσιν εἰς αἰῶνα αἰῶνος ἐπ’ αὐτῆς. 
 
 
 Τοσαῦτά φησιν μεμαθηκὼς ὑπάρχειν ἀγαθὰ τῷ δικαίῳ· γίνου δίκαιος ἐλευθερώσας σεαυτὸν πάσης κακίας· ἐπὶ σοὶ γάρ ἐστι τοῦτο, καὶ βουληθεὶς δυνήσῃ· οὐ μὴν ἤδη τέλειος ἔσῃ τοῦτο πράξας, εἰ μὴ καὶ τὸ δεύτερόν σοι παρείη. τοῦτο δ’ ἐστὶ τὸ ἐργάζεσθαι τὸ ἀγαθόν · πρὸς γὰρ τὸ μὴ κλέπτειν προσήκει σε καὶ τῶν σῶν ὑπαρχόντων τοῖς δεομένοις κοινωνεῖν καὶ πρὸς τὸ μὴ πλεονεκτεῖν ἕτερον, τὸ καὶ εὐεργετεῖν τοὺς δεομένους καὶ πρὸς τὸ κακίας ἀπέχεσθαι τὸ καὶ ἑτέρους ἀπὸ κακίας ῥύεσθαι. ἐπὰν δὲ ταῦτα ποιήσῃς, κατασκήνου , φησίν, εἰς αἰῶνα αἰῶνος . ἀνθ’ οὗ ὁ Σύμμαχος ἐξέδωκε· καὶ ἠρεμήσεις εἰς αἰῶνα · τοῦτο γὰρ περιμένει σε τὸ τέλος τῆς αἰωνίου ζωῆς· κριτικὸς γὰρ ὢν ὁ κύριος ἀγαπᾷ κρίσιν, 
 καὶ οὐκ ἐγκαταλείψει τοὺς ὁσίους αὐτοῦ , ἀλλ’ εἰς τὸν αἰῶνα αὐτοὺς διαφυλάξει. ἄνομοι ἐκδικηθήσονται, καὶ σπέρμα ἀσεβῶν ἐξολοθρευθήσεται· δίκαιοι δὲ κληρονομήσουσι τὴν γῆν, καὶ κατασκηνώσουσιν εἰς αἰῶνα αἰῶνος ἐπ’ αὐτῆς · ἀκολούθως τοῖς προειρημένοις διδάσκει, ὅτι οἱ μὴ τὸ παράγγελμα φυλάξαντες ἄνομοι δίκην δώσουσιν αἰώνιον· καὶ ὥσπερ τοῦ δικαίου τὸ σπέρμα εἰς εὐλογίαν ἔσεσθαι ἐλέγετο, οὕτως τῶν ἀσεβῶν τὸ σπέρμα ἐξολοθρευθήσεται . οἱ δὲ δίκαιοι τὴν ἐπηγγελμένην τοῖς πραέσι κληρονομήσουσι γῆν καὶ κατασκηνώσουσιν ἐν αὐτῇ εἰς αἰῶνα αἰῶνος . ἐπίτηδες δὲ ταῦτα πολλάκις ἐπαγγέλλεται ὁ λόγος βεβαιῶν διὰ τῆς ἐπαναλήψεως τὰς ὑποσχέσεις ἡμᾶς τε βουλόμενος ἐνδιατρίβειν τοῖς αὐτοῖς λόγοις καὶ καταμελετᾶν αὐτοὺς ὡσανεὶ τροφὴν λογικὴν μασωμένους εἰς ἀνάδοσιν τῆς κατὰ τὴν ψυχὴν ἡμῶν εὐπεψίας. 
 
 Στόμα δικαίου μελετήσει σοφίαν 
 καὶ ἡ γλῶσσα αὐτοῦ λαλήσει κρίσιν. 
 ὁ νόμος τοῦ θεοῦ αὐτοῦ ἐν καρδίᾳ αὐτοῦ 
 καὶ οὐχ ὑποσκελισθήσεται τὰ διαβήματα αὐτοῦ. 
 κατανοεῖ ὁ ἁμαρτωλὸς τὸν δίκαιον 
 καὶ ζητεῖ τοῦ θανατῶσαι αὐτόν. 
 ὁ δὲ κύριος οὐ μὴ ἐγκαταλίπῃ αὐτὸν εἰς τὰς χεῖρας αὐτοῦ 
 οὐδ’ οὐ μὴ καταδικάσηται αὐτόν, ὅταν κρίνηται αὐτῷ. 
 
 
 Ἐπιμένων τῇ τοῦ λόγου προτροπῇ ζηλωτὰς ἡμᾶς γίνεσθαι τοῦ 
 δικαίου παρορμᾷ τὸν πλοῦτον αὐτοῦ καταριθμούμενος· πρὸς γὰρ τοῖς εἰρημένοις ἔτι καὶ ταῦτα αὐτῷ πρόσεστι· κεχάρισται αὐτῷ μέγα δῶρον ὁ θεὸς ἀνθρώπῳ ὄντι, τῆς ἀληθοῦς σοφίας τὴν γνῶσιν· σοφία μὲν γάρ ἐστι θείων καὶ ἀνθρωπείων ἐπιστήμη, καὶ δι’ ἧς πάντα γέγονε· 
 πάντα γὰρ ἐν σοφίᾳ ἐποίησεν 
 . καὶ αὕτη ἐστὶν ὁ ἐν ἀρχῇ πρὸς τὸν θεὸν θεὸς λόγος, δι’ οὗ τὰ πάντα ἐγένετο. ταύτης οὖν φωνὰς καὶ λόγους καὶ μαθήματα ὁ θεὸς εἰς ἀνθρώπους κατεβάλετο, ὡς ἂν μὴ ἀργὸς εἴη ὁ δίκαιος μηδὲ ἄπρακτος καὶ ἔρημος ἀγαθῶν· ἔχοι δὲ ἅμα στόμα τῆς οὐρανίου σοφίας τὴν μελέτην· ἧς μεταλαμβάνων ὥσπερ οὐρανίου τροφῆς τὴν ψυχὴν πρῶτος αὐτὸς δυναμοῦται, εἶτα καὶ ἑτέροις χορηγεῖ. διὸ λέλεκται· στόμα δικαίου οὐ μελετήσει σοφίαν καὶ ἡ γλῶσσα αὐτου λαλῃσει κρίσιν.

Εἰδὼς δέ, ὅτι ὁ νόμος τοῦ θεοῦ πνευματικός ἐστι 
 , συνήδεται δὲ τῷ νόμῳ τοῦ θεοῦ κατὰ τὸν ἔσω ἄνθρωπον 
 , ἐν αὐτῇ τῇ καρδίᾳ αὐτοῦ τὴν θεωρίαν τοῦ νόμου καὶ τὸ βάθος τῶν ἐν αὐτῷ μυστηρίων ὑποδέδεκται. διὰ δὲ ταύτην τὴν ἄσκησιν οὐχ ὑποσκελισθήσεται τὰ διαβήματα αὐτοῦ · ἐπειδὴ παρὰ κυρίου τὰ διαβήματα αὐτοῦ κατευθύνεσθαι καὶ διὰ τῶν ἀνωτέρω ἐλέλεκτο. εἰ δὲ καί ποτε ἁμαρτωλὸς διαφθονούμενος τῇ αὐτοῦ προκοπῇ ἐπιβουλεύσειεν αὐτῷ εἰς θάνατον, ἄφρων οὗτος λεχθήσεται ἀδυνάτοις ἐπιχειρῶν· ὁ γὰρ μέγας αὐτοῦ προστάτης οὐ μὴ ἐγκαταλίπῃ αὐτὸν εἰς τὰς χεῖρας αὐτοῦ οὐδ’ οὐ μὴ καταδικάσῃ αὐτὸν ἐν τῷ κρίνεσθαι αὐτῷ . ὁ δὲ Σύμμαχος · οὐδὲ καταδικάσει κρινόμενον.

Εἶδον ἀσεβῆ ὑπερυψούμενον 
 καὶ ἐπαιρόμενον ὡς τὰς κέδρους τοῦ Λιβάνου· 
 καὶ παρῆλθον, καὶ ἰδοὺ οὐκ ἦν, 
 καὶ ἐζήτησα αὐτόν, καὶ οὐχ εὑρέθη ὁ τόπος αὐτοῦ. 
 φύλασσε ἀκακίαν καὶ ἰδὲ εὐθύτητα, 
 ὅτι ἔστιν ἐγκατάλειμμα ἀνθρώπῳ εἰρηνικῷ. 
 
 
 Ὥσπερ ἀνωτέρω πεῖραν εἰληφέναι τοῦ δικαίου παρίστη λέγων· νεώτερος ἐγενόμην, καὶ γὰρ ἐγήρασα, καὶ οὐκ εἶδον δίκαιον ἐγκαταλελειμμένον 
 , οὕτως ἐπὶ τοῦ παρόντος διὰ πείρας ἐληλυθέναι τοῦ τέλους τῶν ἀσεβῶν φησιν· οὐ γὰρ ἐξ ἀκοῆς πάλαι ποτὲ γενόμενα ἑτέρων λεγόντων ἀκήκοα· ἀλλ’ αὐτὸς εἶδον, φησί, βλασφήμους ἄνδρας καὶ ἀθέους, θαυμαζομένους μὲν ὑπὸ πάντων, ἐπαιρομένους δὲ καὶ γαυριῶντας οἰομένους τε διαιωνίζειν ἐν τῷ βίῳ. ἀλλ’ ὡς ἔτι παρ’ ἐμαυτῷ διελογιζόμην, πῶς οἵδε καίπερ ἀσεβεῖς ὄντες τοσούτων τετυχήκασι, δεύτερον αὐτοὺς θεάσασθαι βουληθεὶς ἐπῇρα τοὺς ὀφθαλμούς· οἱ δὲ οὐκ ἦσαν οὐδαμοῦ, ἀφανεῖς δ’ ἀθρόως ὑπῆρχον, εἶτα δὲ ἴχνος αὐτῶν καὶ ὑπόλειμμα βουληθεὶς καταλαβεῖν οὐδὲ τὸν τόπον, ἐν ᾧ ἑστάναι ἐδόκουν εὑρεῖν δεδύνημαι. διόπερ ἐπειδὴ τοιοῦτο τὸ τούτων τέλος, φεῦγε σὺ ὁ μαθητευόμενος τοῦτον τῶν ἀσεβῶν τὸν τρόπον, καὶ ἀπόνιψον μὲν ἑαυτοῦ πᾶσαν κακίαν, ἀγάπησον δὲ τὴν εὐθεῖαν ὁδόν· μένει γὰρ ἐγκατάλειμμα καὶ ἐλπὶς ἀγαθὴ τῷ τὴν εἰρήνην καὶ τὴν φιλίαν τὴν πρὸς τὸν θεὸν μεταδιώξαντι καὶ διὰ τοῦτο εἰρηνικῷ ἀνθρώπῳ γενομένῳ. κατὰ δὲ τὸν Σύμμαχον , φύλασσε , φησίν, ἁπλότητα καὶ ὅρα εὐθύ, ὅτι ἔστι μέλλοντα ἀνθρώπῳ εἰρηνικῷ .

Ψαλμὸς τῷ Δαυὶδ εἰς 
 ἀνάμνησιν 
 κύριε εὐλόγησον 
 .
 
 
 
 Οἱ τῆς θεοπνεύστου γραφῆς λόγοι στήσονται ἐπὶ τοῦ βήματος τοῦ Χριστοῦ· ἐλέγξω γάρ, φησί, καὶ παραστήσω κατὰ πρόσωπόν σου 
 
 
 τὰς ἁμαρτίας σου. 
 
 
 
 οὕτω 
 οὕτως 
 καὶ 
 πρόσχωμεν 
 πρόσσχωμεν 
 προσχῶμεν 
 προσέχωμεν 
 νηφόντως τοῖς λεγομένοις κατὰ τὴν γραφὴν καὶ εἰς ἔργον 
 προάγειν 
 προαγαγεῖν 
 τὰς ἐν τολὰς τοῦ κυρίου σπουδάσαι ἐπειχθῶμεν, ὅτι οὐκ οἴδαμεν, ποίᾳ ὥρᾳ ἢ ἡμέρᾳ ὁ κύριος ἡμῶν ἔρχεται 
 . 
 
 Κύριε, μὴ τῷ θυμῷ σου ἐλέγξῃς με 
 μηδὲ τῇ ὀργῇ σου παιδεύσῃς με. 
 
 
 
 
 
 
 
 Τούτοις τοῖς ῥήμασι καὶ ταῖς 
 αὐτοῖς ῥημασι καὶ αὐταῖς 
 συλλαβαῖς καὶ ὁ ἕκτος ψαλμὸς 
 τούτῳ 
 τούτοις 
 παραπλησίως ἄρχεται καὶ τὰ λοιπὰ δὲ τοῦ ἕκτου τοῖς ἐν τῷ προκειμένῳ φερομένοις συγγενῆ τυγχάνει. 
 τεταπεινῶσθαι γὰρ αὐτοῦ τὰ ὀστᾶ καὶ τὴν ψυχὴν 
 
 κεκοπιακέναι ἐν τῷ στεναγμῷ 
 αὐτοῦ ἔφασκεν ἐν τῷ ἕκτῳ καὶ 
 προστίθει 
 προσετίθει 
 λέγων· λούσω καθ’ ἑκάστην νύκτα τὴν κλίνην μου, ἐν 
 
 δὲ 
 δάκρυσί μου τὴν στρωμνήν μου βρέξω 
 καὶ τὰ τούτοις συνημμένα. παραπλήσια δ’ ἂν 
 εἴη 
 
 ἐκείνοις καὶ τὰ ἐν τῷ προκειμένῳ, δι’ ὧν εἴρηται· οὐκ ἔστιν ἴασις ἐν τῇ σαρκί μου, 
 
 
 καὶ οὐκ ἔστιν εἰρήνη
 
 ἐν 
 
 τοῖς ὀστέοις μου
 
 
 ἀπὸ προσώπου τῶν ἁμαρτιῶν μου· ὅτι αἱ ἀνομίαι μου ὑπερῆραν τὴν κεφαλήν μου, 
 καὶ τὰ τούτοις δι’ ὅλου τοῦ ψαλμοῦ ἐπαγόμενα, ἐν οἷς ἀποκλαίεται τὴν ἑαυτοῦ ταλαιπωρίαν. ταύτῃ γὰρ 
 καὶ αὐτὸς τῇ λέξει 
 τῇ λέξει καὶ αὐτὸς 
 κέχρηται εἰπών· ἐταλαιπώρησα καὶ κατεκάμφθην ἕως τέλους,
 
 
 σφόδρα 
 ὅλην τὴν ἡμέραν σκυθρωπάζων ἐπορευόμην. 
 
 
 
 
 
 Ἀλλ’ ἐν 
 
 μὲν 
 τῷ ἕκτῳ ἡ 
 προγραφὴ 
 ἐπιγραφὴ 
 
 
 εἶχεν 
 περιεῖχεν 
 · 
 εἰς τὸ τέλος, ἐν ὕμνοις, ὑπὲρ τῆς ὀγδόης· ψαλμὸς τῷ Δαυίδ 
 , ἐν δὲ τῷ παρόντι τούτων μὲν οὐδέν, μόνον δέ 
 ὁ 
 
 
 ψαλμὸς τῷ Δαυὶδ εἰς ἀνάμνησιν 
 
 λέλεκται 
 δέδεικται 
 . 
							ἥ γε μὴν προσθήκη 
 
 ἡ 
 
 εἰς ἀνάμνησιν ἔοικεν ἀναπέμπειν ἡμᾶς 
 τῆς 
 εἰς τῆν 
 ἐν τῷ ἕκτῳ 
 προγραφῆς 
 προγραφὴν 
 
 
 ὥστε 
 ὥστ’ 
 εἶναι τὰ παρόντα εἰς 
 
 τὸ 
 τέλος
 καὶ ἐν ὕμνοις ὑπὲρ τῆς ὀγδόης 
 · πάντων γὰρ ἂν εἴη τούτων παραστατικὸν τὸ 
 
 εἰς τέλος 
 εἰς τὸ τέλος 
 εἰς ἀνάμνησιν 
 · ἀλλ’ 
 ἐπεὶ διεξιόντες 
 ἐπειδὴ ἐξιόντες 
 ἐπειδὴ ἐξιόντες 
 ἐπειδὴ διεξιόντες 
 ἐπειδὴ διεξιόντες 
 ἐπειδὴ διεξιόντες 
 τὰ ἐν τῷ ἕκτῳ 
 
 τὰ 
 ὑποπεσόντα εἰς τὴν προγραφὴν εἰρήκαμεν εἰς τὴν ἐκείνων ἀνάμνησιν καὶ 
 ἡμεῖς 
 
 
 
 ἐπὶ τοῦ παρόντος εἰς ἀνάμνησιν. 
 
 ἀναπέμπομεν τὸν ἐντυγχάνοντα 
 ἐπὶ τοῦ παρόντος ἀπέλθωμεν 
 
 
 Δοκεῖ δέ μοι ὁ Δαυὶδ 
 ἐν διαφόροις 
 καὶ 
 ἐν 
 
 διαφόρως ἐν 
 πολλοῖς περὶ 
 τοῦ 
 
 πραχθέντος αὐτῷ 
 πλημμελήματος 
 πλημμελήμασιν 
 ἐξομολογησάμενος ἰδίως τὸν παρόντα ψαλμὸν 
 ἀφωρικέναι 
 ἠφορηκέναι 
 ἑαυτῷ 
 
 εἰς ἀνάμνησιν , ὡς ἀεὶ καὶ διὰ παντὸς φέρειν 
 αὐτὸν 
 αὐτὸ 
 ἀνὰ στόμα, 
 κεχρῆσθαι 
 κέχρηται 
 
 
 δὲ 
 τε 
 αὐτῷ 
 ἀντ’ 
 ἀντὶ 
 ἐπῳδῆς ἐπὶ θεραπείᾳ τῆς 
 ἑαυτοῦ 
 αὐτοῦ 
 ψυχῆς. ἱκετηρίαν γοῦν ἀναπέμπει τῷ θεῷ, δι’ ἧς ἀποστρέφει μὲν τὴν ὀργὴν τὴν πᾶσι τοῖς ἁμαρτάνουσιν ἐπηρτημένην, ἱλάσκεται δὲ τὸν ἀγαθὸν κύριον ταῖς μεθ’ 
 ὑπερβαλλούσης 
 ὑπερβαλλούσαις 
 ἐξομολογήσεως φωναῖς. λέγων 
 δέ 
 
 ·
 κύριε, μὴ τῷ θυμῷ σου ἐλέγξῃς με , οὐ τὸν ἔλεγχον παραιτεῖται, ἀλλὰ τὸν μετὰ θυμοῦ · καὶ 
 τῷ 
 τὸ 
 · 
 
 
 μηδὲ τῇ ὀργῇ σου παιδεύσῃς με, 
 
 
 
 οὐ 
 οὐδὲ 
 
 
 φεύγει τὸ παιδευθῆναι 
 τὸ παιδευθῆναι φεύγει 
 , 
 
 δίχα δὲ ὀργῆς τῆς παιδείας 
 τυχεῖν 
 
 ἀξιοῖ. 
 ἀλλὰ τὸ μετὰ ὀργῆς 
 ὡς εἰ καὶ ἰατρῷ τις τὰ διὰ 
 καυτῆρος 
 καυστῆρος 
 καὶ σιδήρου καὶ πικρῶν ἀντιδότων προσφέροντι βοηθήματα ἐπὶ θεραπείᾳ πάθους 
 ὑποκειμένου 
 ὑποκείμενος 
 
 
 λέγοι 
 λεγει 
 · μὴ διὰ πυρός με θεραπεύσῃς, 
 μηδὲ 
 μὴ 
 διὰ σιδήρου καὶ τομῶν, 
 διὰ 
 ἀλλὰ διὰ 
 
 
 δὲ 
 
 ἠπίων καὶ πραοτέρων φαρμάκων· ὁ γὰρ τοιοῦτος οὐ τὴν θεραπείαν ἀρνεῖται, 
 ἀλλὰ 
 τὸ ἐπίπονον 
 τὸν ἐπίπονον τρόπον 
 τῶν βοηθημάτων. 
									Πολλάκις δὲ 
 εἴρηται 
 ὡς εἴρηται 
 
 
 
 , ὡς ὀργὴ καὶ θυμὸς τοῦ θεοῦ 
 λεγόμενα 
 λεγόμενον 
 ἐν ταῖς θεοπνεύστοις γραφαῖς οὐ 
 πάθη 
 πάθος 
 περὶ τὸν θεὸν 
 σημαίνει (παντὸς 
 γὰρ 
 
 πάθους ἀλλότριον τὸ θεῖον), κατὰ μεταφορὰν δὲ τὰ τοιαῦτα εἴωθεν ὀνομάζειν ὁ τῆς γραφῆς λόγος, ὡς καὶ ὀφθαλμοὺς θεοῦ καὶ ὦτα καὶ χεῖρας καὶ δακτύλους καὶ πόδας καὶ τὰ λοιπὰ μέλη· ἅπερ ὡς πρὸς ἀνθρώπους χρησίμως οἰκονομεῖται συγκατιὼν τῇ τῶν ἀκροωμένων ποιότητι. οὕτως οὖν καὶ τὰς ἐπαγομένας τιμωρίας τοῖς ἁμαρτάνουσι κατὰ θεοῦ κρίσιν σκυθρωπὰς οὔσας καὶ ἀλγεινὰς τοῖς πάσχουσιν ὡσανεὶ ἐξ ὀργῆς καὶ θυμοῦ ἐπαγομένας 
 ὑποτυποῦται 
 ὑποτυποῦνται 
 . τοῦτο 
 δὲ 
 γοῦν 
 διδάσκει καὶ ὁ ἱερὸς ἀπόστολος λέγων· κατὰ δὲ τὴν σκληρότητά σου καὶ ἀμετανόητον καρδίαν θησαυρίζεις σεαυτῷ ὀργὴν ἐν ἡμέρᾳ ὀργῆς καὶ ἀποκαλύψεως καὶ δικαιοκρισίας τοῦ θεοῦ, ὃς ἀποδώσει ἑκάστῳ κατὰ τὰ ἔργα αὐτοῦ, 
 ὡς εἴ τις καὶ τὰς ἐκ τοῦ νόμου τῷ ἀνδροφόνῳ ἐπηρτημένας κολάσεις ὀργὴν καὶ 
 
 θυμὸν 
 
 ὀνομάζοι 
 ὀνομάζει 
 οὐκ ἀληθῶς τοῦ νόμου 
 
 
							 θυμουμένου καὶ ὀργιζομένου, 
 τοῦ δὲ κολαζομένου 
 
 ὀργὴν τοῦ νόμου τὴν τιμωρίαν ὑπειληφότος· ἤδη δὲ καὶ οἱ τὰς κολάσεις 
 διακονοῦντες 
 διακονούμενοι 
 κατὰ τῶν ἀσεβῶν πονηροὶ δαίμονες 
 αἵ τε 
 αἱ δὲ 
 
 
 ὑπηρετικαὶ 
 ὑπηρέται καὶ 
 δυνάμεις τοῦ θεοῦ 
 αἱ τοιαῦται 
 
 δὲ 
 
 
 αἱτοιαίδε 
 sic 
 
 
 
 
 καὶ 
 
 
 ὀργὴ καὶ 
 
 
 θυμὸς ὠνομάσθησαν. 
 οὕτω 
 οὕτως 
 
 
 γοῦν 
 οὖν 
 εἴρηται ἐν τῷ 
 περὶ 
 ἐπὶ 
 τῆς 
 δεκαπλήγου 
 δεκαλόγου 
 τῆς 
 κατ’ 
 κατὰ 
 Αἰγυπτίων ἐπαχθείσης 
 λόγῳ τό 
 λόγῳ τοῦ 
 λόγῳ τιμωρίας 
 τιμωρίας 
 ·
 ἀπέστειλεν ἐπ’ αὐτοὺς 
 ὀργὴν καὶ θυμόν 
 θυμόν καὶ ὀργὴν 
 , ἀποστολὴν δι’ ἀγγέλων πονηρῶν. 
 
 
 οὕτως 
 οὕτω 
 δεξιὰ λέλεκται τοῦ θεοῦ τὰ διὰ τῶν δεξιῶν καὶ ἀγαθῶν δυνάμεων τοῖς ἀξίοις χορηγούμενα. 
 Ἱκετεύει 
 τοίνυν ὁ Δαυὶδ 
 Δαυὶδ τοίνυν 
 μὴ διὰ πονηρῶν δυνάμεων ἐλεγχθῆναι, μηδὲ δι’ ἀποστολῆς ἀγγέλων 
 πονηρῶν 
 σκυθρωπῶν 
 παιδευθῆναι, διὰ λόγων 
 δὲ 
 δὲ 
 
 σωτηρίων καὶ μαθημάτων ὠφελίμων. καὶ 
 ἄλλως 
 Παῦλος 
 δὲ ἀντιβολεῖ μὴ τηρηθῆναι εἰς ἡμέραν ὀργῆς καὶ ἀποκαλύψεως καὶ δικαιοκρισίας τοῦ θεοῦ, ἤδη δὲ ἐντεῦθεν 
 καὶ 
 
 κατὰ τὸν παρόντα βίον πρὸ τῆς τελευτῆς 
 ἀπολήψεσθαι 
 ἀπολούσασθαι 
 τὰ ἁμαρτήματα. καὶ ἔτυχέ γε τοῦ σκοποῦ· φαίνεται γοῦν δίκην δεδωκώς, δι’ ὧν ἔπαθε, πρὸ τῆς 
 τελευτῆς 
 ὡς ἐκ τῆς ἱστορίας τῶν Βασιλειῶν μεμαθήκαμεν 
 . καὶ ἄλλως δὲ αὐτὸς ἑαυτὸν ἐτιμωρεῖτο παντοίαις ὑποβάλλων 
 κολάσεσιν 
 κακώσεσιν 
 ἐν τοῖς τῆς ἐξομολογήσεως τρόποις.

Ὅτι τὰ βέλη σου ἐνεπάγησάν μοι, 
 καὶ 
 ἐπεστήριξας 
 ἐπεστήρισας 
 ἐπ’ ἐμὲ τὴν χεῖρά σου· 
 
 
 οὐκ ἔστιν ἴασις ἐν τῇ σαρκί μου ἀπὸ προσώπου τῆς ὀργῆς σου, 
 
 
 
 οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν ἁμαρτιῶν μου. 
 
 
 
 
 
 
 Ὁ μὲν μέγας ἀθλητὴς Ἰώβ παντοίους ὑπομείνας πειρασμοὺς οὐκ ἠγνόει, 
 πόθεν 
 ὁπόθεν 
 αὐτῷ 
 τοῦτο 
 τοῦτ’ 
 ταῦτ’ 
 
 
 ἐγένετο 
 ἐγίνετο 
 ἐγίγνετο 
 , διὸ ἔλεγεν· βέλη γὰρ κυρίου 
 
 ἐν τῷ σώματί μου ἐστίν, ὧν ὁ θυμὸς αὐτῶν ἐκπίνει μου τὸ αἷμα 
 · 
 ὁ δὲ Δαυὶδ οὐ τὸ σῶμα πληγεὶς ὁμοίως τῷ Ἰώβ , αὐτὴν δὲ τὴν ψυχὴν καιρίαν τρωθεὶς οὐχ ὁμοίως τῷ Ἰὼβ φάσκει· βέλη γὰρ 
 κυρίου 
 
 
										 ἐν τῷ σώματί μού 
 εἰσιν 
 ἐστιν 
 
 
 , 
 οὗτος δὲ οὐχ οὕτως 
 
 ἀλλ’· ὅτι τὰ βέλη σου ἐνεπάγησάν μοι, καὶ
 
 ἐπεστήριξας 
 ἐπεστήρισας 
 ἐπ’ ἐμὲ τὴν χεῖρά σου. ὁ δὲ 
 Ἰὼβ 
 
 μνημονεύει τῆς χειρὸς κυρίου λέγων· χεὶρ 
 
 γὰρ 
 κυρίου ἐστιν ἡ ἁψαμένη μου 
 , καὶ ὁ διάβολος τῷ κυρίῳ λέγων· ἀπόστειλον τὴν χεῖρά σου καὶ ἅψαι πάντων, ὧν ἔχει 
 , ἔφασκε καὶ πάλιν· ἀπόστειλον τὴν χεῖρά σου καὶ ἅψαι τῶν σαρκῶν αὐτοῦ καὶ τῶν ὀστέων αὐτοῦ. 
 ἀλλ’ ἑτέρα τις ἦν χεὶρ καὶ ἕτερα βέλη τῶν σαρκῶν αὐτοῦ 
 καθικνούμενα 
 καθηκόμενα 
 τὰ καθικομένα 
 καὶ τῶν σωματικῶν ὑπαρχόντων. ἐνταῦθα δὲ ἐπειδήπερ τὴν ψυχὴν αὐτὴν 
 νενοσήκει 
 ἐνοσήκει 
 ὁ Δαυίδ , ἕτερα βέλη καθικέσθαι αὐτοῦ σημαίνει 
 
 ἢ 
 καὶ ἑτέραν 
 χεῖρα 
 
 τοῦ θεοῦ 
 ἧφθαι αὐτοῦ· 
 καί μοι δοκεῖ τὰ ἐνταῦθα λεγόμενα βέλη λογικὰ εἶναι 
 καθὰ ἔφθημεν εἰπόντες τὰ λογικὰ βέλη 
 , μᾶλλον δὲ αὐτοὺς τοὺς τοῦ θεοῦ λόγους νύττοντας 
 καὶ τιτρώσκοντας 
 
 αὐτοῦ τὴν ψυχὴν καὶ τὴν συνείδησιν αὐτὴν τιμωρουμένους 
 καὶ κολάζοντας 
 
 ,
 
 
 
 ἐπεὶ 
 ἐπὶ 
 
 
 τοσοῦτος 
 τοσοῦτον 
 
 
 ὢν 
 ἦν 
 
 
 ὁ 
 
 ἀνὴρ καὶ τοσούτων τετυχηκὼς 
 ἀγαθῶν 
 
 ὑπὸ τοῦ θεοῦ αἰσχρᾷ πράξει ἑαυτὸν ἐξέδωκεν. 
 
 μήποτε δὲ καὶ αὐτὸν τὸν διάβολον καὶ τὰ τοῦ 
 πονηροῦ 
 διαβόλου 
 
 πεπυρωμένα βέλη 
 τὰ παθητικὰ 
 
 τὰ 
 
 
 καὶ ἐρωτικὰ 
 
 εἰς ἐπιθυμίαν 
 
 αὐτὸν 
 ἐξάψαντα τῆς τοῦ Οὐρίου γυναικὸς σημαίνει, περὶ ὧν καὶ ὁ ἀπόστολος διδάσκει λέγων· ἀναλάβετε τὴν πανοπλίαν τοῦ θεοῦ πρὸς τὸ δύνασθαι πάντα τὰ 
 βέλη τοῦ πονηροῦ τὰ πεπυρωμένα 
 βέλη πεπυρωμένα τοῦ πονηροῦ 
 σβέσαι· 
 
 
 ἐπειδὴ γὰρ ἄφρακτος εὑρεθεὶς οὐκ ἀντέσχε πρὸς τὰ τοῦ πονηροῦ πεπυρωμένα βέλη , εἰκότως τὴν ψυχὴν τρωθεὶς ἥλω τῇ ἐπιθυμίᾳ. 
 
 
 
 
 
 Ὥσπερ δὲ 
 Ὥσπερ δὲ 
 
 
 
 ὁ Ἰὼβ 
 
 τὰ τοῦ διαβόλου 
 βέλη 
 
 
 
 καὶ 
 
 
 τὰ ἕλκη 
 
 τὰ ἐπιτεθέντα 
 αὐτῷ 
 τῷ Ἰὼβ 
 κατὰ 
 τοῦ 
 
 σώματος (ἐπειδὴ κατὰ συγχώρησιν 
 ἐγίγνετο 
 ἐγίνετο 
 τοῦ θεοῦ) βέλη κυρίου 
 ὠνόμασεν εἰπών· βέλη 
 γὰρ 
 
 κυρίου ἐν τῷ 
 σώματί 
 στόματί 
 μου ἐστίν, ὧν ὁ θυμὸς αὐτῶν ἐκπίνει μου τὸ αἷμα 
 , οὕτως εἰκὸς καὶ τὸν Δαυὶδ ἐνταῦθα βέλη κυρίου εἰρηκέναι, ἐπεὶ κατὰ συγχώρησιν τοῦ κυρίου κατεστρατεύσατο αὐτοῦ ὁ ἀντίπαλος, ἵνα μάθῃ μὴ λέγειν· οὐ μὴ σαλευθῶ εἰς τὸν αἰῶνα 
 · 
 ἐπεὶ 
 ἐπὶ 
 γὰρ τῇ χάριτι τοῦ θεοῦ δυναμούμενος μέγα ἐφ’ ἑαυτῷ ἐφρόνησέ ποτε ὡς 
 ἀπαυθαδιάσασθαι 
 ἀπαυθαδίσασθαι 
 καὶ εἰπεῖν· ἐγὼ δὲ 
 εἶπον 
 εἶπα 
 ἐν τῇ εὐθηνίᾳ μου· οὐ μὴ σαλευθῶ εἰς τὸν αἰῶνα 
 , τούτου χάριν εἰκότως παρεδόθη τῷ πειράζοντι, ὃς τῆς ψυχῆς αὐτοῦ καθαψάμενος μειζόνως αὐτὸν ἢ τὸν Ἰὼβ ἐζημίωσεν. 
 οἱ δὲ λόγοι τῆς 
 εἰ δὲ οἱ λόγοι οἱ τῆς 
 δικαιοκρισίας αὐτοῦ ὑπομνηστικοὶ καὶ τῆς ὀργῆς 
 τῆς τοῖς 
 τοῖς τῆς 
 ἁμαρτάνουσιν 
 ἐπηρτημένης 
 ἐπηρτημένοις 
 
 
 διδασκαλία, οἳ 
 διδασκαλίας οἷα 
 διδασκαλικοὶ 
 
 βελῶν εἰσὶν ὀξύτεροι, τὴν συνείδησιν νύττοντες
								 
 τιτρώσκοντές τε καὶ κεντοῦντες αὐτήν 
 
 . καὶ οὕτως εἴποις ἂν τὸν Δαυὶδ τοῖς ἱεροῖς τούτοις καὶ θείοις 
 
 βέλεσιν 
 κεντούμενον εὐλόγως παραιτεῖσθαι τὸν διὰ 
 
 τοῦ 
 θυμοῦ ἔλεγχον 
 καὶ 
 τὴν 
 τὸν 
 δι’ ὀργῆς τοῦ θεοῦ παιδείαν· μὴ γὰρ τῷ θυμῷ σου , φησίν, ἐλέγξῃς με, κύριε, μηδὲ τῇ ὀργῇ σου παιδεύσῃς με. 
 διὰ τί; ὅτι τὰ βέλη σου ἐνεπάγησάν μοι · 
 
 
 
 παραλαβόντα 
 προσλαβόντες 
 προσλαβόντα 
 γὰρ τὴν ὀργὴν καὶ τὸν θυμὸν 
 τὰ παρὰ σοῦ καθικόμενα 
 
 μου 
 
 βέλη ἱκανῶς με τιμωρεῖται καὶ αὐτάρκως με κολάζει· 
 
 
 
 διὸ ἱκετεύει μὴ ὀργῆς ἑτέρας μηδὲ θυμοῦ πειραθῆναι. 
 
 Ὅτι τὰ βέλη σου ἐνεπάγησάν μοι ἢ 
							 
 
 καθίκεταί 
 καθίκετό 
 μου κατὰ τὸν Σύμμαχον , καὶ 
 ἐπεστήριξας 
 ἐπεστήρισας 
 ἐπ’ ἐμὲ τὴν χεῖρά σου· 
 Χεῖρα δὲ κυρίου καθαψαμένην αὐτοῦ 
 νόησον 
 νόει 
 καὶ τὴν ἐπὶ τοῦ Ἰὼβ δεδηλωμένην· αὕτη δὲ ἡ χεὶρ τοῦ κυρίου πάντα τὸν οἶκον τοῦ Δαυὶδ ἐκ βάθρων ἔσεισε, τὸν μὲν πρωτότοκον αὐτοῦ τῶν παίδων τὸν 
 Ἀμνὼν 
 ἀμνὸν 
 ἔρωτι τῆς ἀδελφῆς ἐκμήνασα, 
 πυρώσασα 
 πυρώσας 
 δὲ τὸν Ἀβεσσαλὼμ τῇ κατὰ τοῦ ἀδελφοῦ ὀργῇ, ὡς ἀνελεῖν τὸν 
 Ἀμνών, 
 ἀμνὸν 
 ἔπειτα καὶ 
 αὐτῷ 
 αὐτὸν 
 ἐπαναστῆναι τῷ πατρί καὶ τὰ λοιπὰ δὲ πάντα διὰ τῆς ἱστορίας παριστάμενα ἡ δηλωθεῖσα χείρ 
 
 εἰργάσατο 
 εἰργάσατο 
 
 . 
 
 
 
 
 
 
 
 
 Χείρ 
 ἀλλὰ καὶ ἡ χείρ 
 σου καθήψατό 
 μου 
 
 διὰ τῶν ἐπαλλήλων συμφορῶν· 
							 
 
 
 ἱκετεύω 
 καθικετεύω 
 , φησί, μὴ ἄλλῳ θυμῷ ἐλεγχθῆναι μηδὲ χείρονι ὀργῇ παιδευθῆναι 
 . καὶ οὐ μόνον ταῦτα, ἀλλὰ καὶ 
 
 διὰ 
 τὰ ἐπιλεγόμενα, ἃ 
 
 δὴ 
 διδάσκει ἑξῆς λέγων· 
 
 
 
 
 
 οὐκ ἔστιν ἴασις ἐν τῇ σαρκί μου ἀπὸ προσώπου τῆς ὀργῆς σου,
										οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν ἁμαρτιῶν μου. 
 οὐκ ἔστιν ἴασις ἐν τῇ σαρκί μου ἀπὸ προσώπου τῆς ὀργῆς σου,
										οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν ἁμαρτιῶν μου. 
 
 οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν ἁμαρτιῶν μου 
 οὐκ ἔστιν ἴασις ἐν τοῖς ὀστέοις μου ἀπὸ προσώπου τῶν ἁμαρτιῶν μου. 
 οὐκ ἔστιν ἴασις ἐν τοῖς ὀστέοις μου ἀπὸ προσώπου τῶν ἁμαρτιῶν μου. 
 οὐκ ἔστιν ἴασις ἐν τῇ σαρκί μου ἀπὸ προσώπου τῶν ἁμαρτιῶν μου. 
 
 
 
 
 
 
 
							 ἐγώ, φησί, προλαβών, οὐδὲ περιμείνας, ἵνα μού τις ἔξωθεν τὸ σῶμα κολάσῃ, ἕλκει πονηρῷ ἐμαυτὸν ἐτιμωρησάμην καὶ τὴν 
 
 γὰρ 
 σάρκα 
 μου 
 
 , δι’ ἧς πέπρακταί μοι 
 τὸ ἁμάρτημα 
 τὰ ἁμαρτήματα 
 , κολάσεσι παρέδωκα τιμωρούμενος 
 ἐμαυτὸν 
 ἑαυτὸν 
 
 
 
 
 καὶ 
 
 κολάζων παντοίαις κολάσεσιν. 
 
 τοῦτο γὰρ 
 ἐδήλου καὶ 
 καὶ ἐδήλου 
 δι’ ἑτέρων 
 λέγων 
 λόγων 
 · 
 ἐταπείνουν ἐν νηστείᾳ τὴν ψυχήν μου 
 , καί· ἡ σάρξ μου ἠλλοιώθη δι’ 
 ἔλαιον 
 ἔλεον 
 
 
 , καί· ἐπελαθόμην τοῦ φαγεῖν τὸν ἄρτον μου ἀπὸ 
 φωνῆς 
 προσώπου 
 τοῦ στεναγμοῦ μου 
 
 
 ἐκολλήθη 
 τὰ ὀστᾶ 
 τὸ ὀστοῦν 
 μου τῇ σαρκί μου 
 , καί· λούσω καθ’ ἑκάστην νύκτα τὴν κλίνην μου, ἐν δάκρυσί μου τὴν στρωμνήν μου βρέξω. 
 οὕτως οὖν καὶ νῦν φησίν· οὐκ ἔστιν ἴασις ἐν τῇ σαρκί μου ἀπὸ προσώπου τῆς ὀργῆς σου 
 καὶ ὅσα τοιαῦτα 
 .
 
 
 
 Ἀντὶ δὲ τῆς ὀργῆς 
 
 
 συμφώνως 
 ὅ τε 
 
 Ἀκύλας καὶ ὁ Σύμμαχος ἀπὸ προσώπου 
 ἐμβριμήσεώς 
 ἐμβρισεως 
 
 .c. τὴς ἐμβριμήσεώς 
 σου 
 
 
 ἡρμήνευσαν 
 ἐρμήνευσαν 
 · 
 
 ἀπήρκει γάρ μοι, 
 φησίν, 
 
 ἡ ἀπὸ τῶν 
 σῶν 
 
 θείων γραφῶν ἐμβρίμησις καὶ ἡ διὰ τοῦ 
 σοῦ προφήτου 
 προσώπου 
 Νάθαν ἀπειλή, διὸ ἀπὸ προσώπου τῆς ἐμβριμήσεώς σου 
 ἐμαυτὸν οὕτως ἐτιμωρησάμην, ὡς κολάσαι τὴν 
 ἐμαυτοῦ 
 ἑαυτοῦ 
 σάρκα καὶ τὰ ὀστᾶ μου μὴ ἔχειν εἰρήνην ἀπὸ προσώπου τῶν ἁμαρτιῶν μου , ἀνθ’ οὗ ὁ Σύμμαχος · διὰ τὰς ἁμαρ τίας μου
 
 ἀντὶ δὲ τοῦ ἀπὸ προσώπου τῶν ἁμαρτιῶν μου ὁ Σύμμαχος ἡρμήνευσεν διὰ τὰς ἁμαρτίας μου 
 .

Ὅτι αἱ ἀνομίαι μου ὑπερῆραν τὴν κεφαλήν μου, 
 ὡσεὶ φορτίον βαρὺ ἐβαρύνθησαν ἐπ’ ἐμέ. 
 προσώζεσαν καὶ ἐσάπησαν οἱ μώλωπές μου 
 ἀπὸ προσώπου τῆς ἀφροσύνης μου· 
 ἐταλαιπώρησα καὶ κατεκάμφθην ἕως 
 τέλους 
 τέλους 
 
 
 σφόδρα, 
 ὅλην τὴν ἡμέραν σκυθρωπάζων ἐπορευόμην. 
 
 
 Ἐπειδὴ τάδε μοι, φησί, πέπρακται, διὰ τοῦτο ἐταλαιπώρησα καὶ κατεκάμφθην ἕως τέλους καὶ ὅλην τὴν ἡμέραν σκυθρωπάζων ἐπορευόμην . διὰ τούτων δὲ παρίστησιν, ἃ πέπονθε, καὶ ὅπως ἑαυτὸν ἐτιμωρεῖτο, οὐ μίαν 
 ἑαυτῷ 
 ἑαυτὸν 
 κατηγορῶν ἁμαρτίαν, 
 ἀλλ’ 
 ἀλλὰ 
 ἀθρόως πολλάς καὶ τοσαύτας ὡς μηδὲ ἔνδον κρύπτεσθαι ἐν τῇ 
 ἑαυτοῦ 
 οἰκείᾳ 
 ψυχῇ μηδὲ εἴσω τοῦ σώματος λανθάνειν, ἀλλ’ ὑπερβεβηκέναι 
 αὐτοῦ 
 αὐτοῦ 
 αὐτὰς 
 ὥστε 
 καὶ 
 
 πᾶσιν αὐτὰς γνωρίζεσθαι. αὐτὸς γοῦν ἦν 
 κατήγορος ἑαυτοῦ ἐν πρωτολογίᾳ 
 καὶ παρὰ τοῖς πᾶσιν 
 
 ἑαυτὸν 
 , ὡς ἂν πληρωθείη ἐπ’ αὐτῷ· δίκαιος ἑαυτοῦ κατήγορος 
 , φθάνων πάντα ἄνθρωπον κατήγορον. αὐτὸς 
 μὲν 
 
 ἑαυτὸν κατέκρινε, πᾶν δὲ ἐχθρῶν 
 ἀπέφραττε 
 ἀπέσφαττε 
 στόμα, μὴ ἐχόντων 
 ἕτερόν 
 ἑτέραν 
 τι κατ’ αὐτοῦ λέγειν. διδάσκει δὲ 
 
 καὶ 
 ἡμᾶς ὁ λόγος μὴ κρύπτειν τὰ ἑαυτῶν κακὰ 
 μηδὲ 
 μηδ’ 
 ὥσπερ τινὰ μελανίαν καὶ σῆψιν κατὰ βάθους τῆς ψυχῆς συνέχειν τὰ ἁμαρτήματα, τὴν συνείδησιν 
 καυτηριαζομένους 
 καυτηριαζόμενος 
 . ὥσπερ ἐπὶ τῶν 
 πυρετῶν 
 πυρετῶν 
 πυρεττόντων 
 εἴσω μὲν 
 καὶ 
 γὰρ 
 
 κατὰ 
 βάθους 
 βάθος 
 χωρῶν ὁ πυρετὸς μείζονα τὴν νόσον ἐργάζεται, προκόψας δὲ εἰς τοὐμφανὲς ἐλπίδα 
 παρακμῆς 
 παραγμῆς 
 ὑποφαίνει, οὕτω καὶ ἐπὶ τῆς ψυχῆς ἂν γένοιτο. 
 Καὶ ἄλλο δέ τι διδάσκει περὶ 
 ἑαυτὸν 
 ἑαυτοῦ 
 γεγονὸς ὁ Δαυὶδ λέγων· ὡσεὶ φορτίον βαρὺ ἐβαρύνθησαν ἐπ’ ἐμέ · ἐβάρει γὰρ αὐτοῦ τὴν συνείδησιν τὰ τετολμημένα αὐτῷ ὡς μὴ δύνασθαι βαστάζειν αὐτὰ δι’ εὐγένειαν καὶ εὐγνωμοσύνην ψυχῆς. ὁ μὲν γὰρ 
 ἀτεράμνων 
 ἀτεράμων 
 
 
 ἤγουν ἀκαταπόνητος 
 καὶ ἀπόσκληρος κατὰ τὴν σκληρότητα 
 ἑαυτοῦ 
 αὐτοῦ 
 καὶ ἀμετανόητον 
 
 αὐτοῦ 
 καρδίαν θησαυρίζει ἑαυτῷ ὀργὴν ἐν ἡμέρᾳ ὀργῆς 
 , ἐπισπώμενος ἁμαρτίαν ἐφ’ 
 ἁμαρτίας 
 ἁμαρτίᾳ 
 ἁμαρτίαις 
 , αὔξων τὰ ἑαυτοῦ κακά· ὅταν γὰρ ἔλθῃ ἁμαρτωλὸς εἰς βάθος κακῶν, καταφρονεῖ 
 , ὁ δὲ εὐγνώμων, εἰ καὶ ἅπαξ ποτὲ 
 ὀλισθήσειε 
 ὀλίσθησε 
 κατά τινα τοῦ διαβόλου συναρπαγήν, δεινῶς βαρεῖται τὴν συνείδησιν ὡς μὴ δύνασθαι σιγᾶν μηδὲ κρύπτειν τὸ ἑαυτοῦ κακόν. 
 
 Ἐκ περισσεύματος 
 
 γοῦν 
 οὖν 
 
 
 
 
 τῆς
								 
 
							καρδίας τὸ στόμα λαλεῖ· 
 ὅθεν μὴ φέρων σιωπᾶν ἐξέφηνε τὰ συνέχοντα αὐτὸν λέγων· ὡσεὶ φορτίον βαρὺ ἐβαρύνθησαν ἐπ’ ἐμέ , δῆλον δέ, ὅτι αἱ ἀνομίαι μου , καὶ πάλιν· προσώζεσαν 
 
 καὶ ἐσάπησαν 
 i.m. 
 οἱ μώλωπές μου ἀπὸ προσώπου τῆς ἀφροσύνης μου . ἀφροσύνην δὲ 
 
 οἶμαι 
 ὀνομάζει τὴν ἄφρονα πρᾶξιν ἐξ ἀφροσύνης γενομένην· 
 πᾶν γὰρ ἁμάρτημα 
 πᾶν γὰρ ἁμάρτημα 
 
 κατὰ ἀφροσύνην γίνεται, ἀρετὴ δὲ οὖσα 
							 
 
 
 ἡ 
 
 φρόνησις 
 φρονήσεως 
 πάντα τὰ 
 καθ’ ἑαυτὴν 
 κατ’ αὐτὴν 
 καθ’ αὐτὴν 
 πραττόμενα ἐπαίνου καὶ ἀρετῆς ἄξια ἀποφαίνει. ἀλλὰ καὶ ὑγείας ἐστὶ 
 τῇ ψυχῇ 
 
 ποιητικὰ τὰ κατὰ φρόνησιν γινόμενα, ἡ δὲ ἀφροσύνη τραύματα καὶ μώλωπας ἀπεργάζεται. οἱ μὲν οὖν 
 
 ἐπὶ 
 
 τοῖς ἁμαρτήμασιν ἐπιμένοντες, χαίροντες ἐπ’ αὐτοῖς καὶ ἐνηδόμενοι, χοίροις ἐοίκασιν ἐγκυλιομένοις βορβόρῳ· ὁ 
 δὲ 
 δ’ 
 εἰς ἅπαξ ὀλισθήσας, ἔπειτα ἀναλαβὼν ἑαυτὸν 
 καὶ 
 οὗτος 
 τὴν μιαρὰν ἐκείνην πρᾶξιν ὡς δυσώδη καὶ ἀκάθαρτον βδελύσσεται. τοιοῦτόν τι πεπονθὼς ὁ Δαυὶδ ὑπὸ συναισθήσεως ὑγιοῦς ὁμολογεῖ λέγων· προσώζεσαν καὶ ἐσάπησαν οἱ μώλωπές μου ἀπὸ προσώπου τῆς ἀφροσύνης μου . 
 Ἐπεὶ τοίνυν ὑπερήρθησαν αἱ ἀνομίαι 
 μου 
 
 
 
 
 πληθυνθεῖσαι 
 πληθυνθῆσαι 
 καὶ τῆς κεφαλῆς 
 
 ἀνώτεραι 
 ἀνώτερον 
 γενόμεναι ἐβαρύνθησαν ἐπ’ ἐμὲ 
 
 καὶ 
 
 
 προσώζεσαν καὶ ἐσάπησαν 
								 
 
 οἱ μώλωπές μου 
 
 , τούτου χάριν ἰατρεύων 
 ἐμαυτὸν 
 ἑαυτὸν 
 
 ἐταλαιπώρησα καὶ κατεκάμφθην ἕως τέλους · καὶ 
 οὐδὲ 
 οὐ 
 πρὸς μίαν 
 ἡμέραν 
 ὥραν 
 , οὐδὲ πρὸς βραχεῖαν ὥραν, ἀλλὰ πᾶσαν ἡμέραν σκυθρωπάζων ἐπορευόμην 
 
 ἢ 
 ἢ 
 
 
 κατὰ τὸν Σύμμαχον σκυθρωπὸς περιεπάτουν 
 · οὐκ ἀδιαφορῶν ἐπὶ τῶν πεπραγμένων μοι, οὐδ’ οἷα βασιλεὺς ἐπαιρόμενος διὰ τὸ μηδενὶ κριτῇ ὑποκεῖσθαι· διὰ δὲ τὸν σὸν φόβον καὶ τὴν σὴν ἐμβρίμησιν 
 , ὅλην τὴν ἡμέραν σκυθρωπάζων ἐπορευόμην .

Ὅτι αἱ 
 ψόαι 
 ψύαι 
 μου ἐπλήσθησαν ἐμπαιγμάτων, 
 καὶ οὐκ ἔστιν ἴασις ἐν τῇ σαρκί μου· 
 ἐκακώθην καὶ ἐταπεινώθην ἕως σφόδρα, 
 ὠρυόμην ἀπὸ στεναγμοῦ τῆς καρδίας μου. 
 κύριε, ἐναντίον σου πᾶσα ἡ ἐπιθυμία μου, 
 καὶ ὁ στεναγμός μου ἀπὸ σοῦ οὐκ ἀπεκρύβη. 
 
 
 Ἀντὶ τοῦ αἱ 
 
 ψόαι 
 ψύαι 
 μου 
 
 ἐνεπλήσθησαν 
 ἐπλήσθησαν 
 ἐμπαιγμάτων 
 
 ὁ 
 
 Ἀκύλας ὅτι 
 ἐπληρώθησαν 
 μου 
 
 
 αἱ 
 οἱ 
 λαγόνες ἀτιμίας 
 , ὁ δὲ Σύμμαχος ὅτι αἱ 
 ψόαι 
 ψύαι 
 μου ἐπλήσθησαν ἀτιμίας 
 ἐκδεδώκασιν. 
 Καὶ 
 
 ὁ 
 διὰ
 
 τοῦτο 
 τούτων 
 εἰς 
 ὑπόμνησιν 
 ἀνάμνησιν 
 ἐλθὼν τῆς αἰσχρᾶς καὶ ἀτίμου πράξεως τῷ ἐρρῶσθαι αὐτῷ τὸ τῆς ψυχῆς αἰσθητήριον, 
 ταῦτα 
 ταῦτ’ 
 ἔλεγε· προσώζεσαν καὶ ἐσάπησαν οἱ μώλωπές μου ἀπὸ προσώπου τῆς ἀφροσύνης μου. 
 διὰ τί δὲ προσώζεσαν , ἐπάγει λέγων· ὅτι αἱ 
 
 ψόαι 
 ψύαι 
 μου ἐπλήσθησαν ἐμπαιγμάτων ἢ 
							 
 
 αἱ 
 οἱ 
 λαγόνες μου ἀτιμίας 
 · ᾐνίξατο δὲ διὰ τούτων τὸ εἶδος τῆς αἰσχρᾶς πράξεως. 
 Εἶτα ἑαυτὸν ἀνακτώμενος ἔλεγεν· οὐκ ἔστιν ἴασις ἐν τῇ σαρκί μου · ἐπειδὴ γὰρ αἱ 
 
 ψόαι 
 ψύαι 
 
 μου ἐπλήσθησαν ἐμπαιγμάτων , διὰ τοῦτο, φησίν, εἰς μετάνοιαν τῶν πεπραγμένων ἐλθὼν τὴν ἐμαυτοῦ σάρκα κολάζω καὶ τιμωροῦμαι, διό φημι· οὐκ ἔστιν ἴασις ἐν τῇ σαρκί μου , ὡς ἂν δυνηθείη ποτὲ κατορθώσας εἰπεῖν· εἰ καὶ ὁ ἔξω ἡμῶν ἄνθρωπος φθείρεται, ἀλλ’ ὁ ἔσω ἀνακαινοῦται. 
 
 
 Καὶ ἀνωτέρω δὲ ἔλεγεν· οὐκ ἔστιν ἴασις ἐν τῇ σαρκί μου , καί· οὐκ ἔστιν εἰρήνη ἐν τοῖς ὀστέοις μου 
 · 
 εἶτα 
 εἶτ’ 
 
 
 ἐπάγει 
 ἐπιλέγει 
 · 
 ἐκακώθην καὶ ἐταπεινώθην ἕως σφόδρα · τοῦτο δὲ 
 ἑτέρως 
 
 ἐν τοῖς ἔμπροσθεν ἐδήλου φήσας· ἐταλαιπώρησα καὶ κατεκάμφθην ἕως τέλους 
 · ἴδιον 
 
 δὲ 
 ἀνδρῶν συνετῶν τὸ μὴ ἐπαίρεσθαι ἐπὶ τοῖς κατὰ πρόληψιν καὶ συναρπαγὴν ἁμαρτανομένοις, ἀλλ’ αἰδεῖσθαι καὶ ἐρυθριᾶν καὶ τὴν συνείδησιν πλήττεσθαι καὶ ταπεινοῦσθαι. 
 Ὁ μὲν γὰρ Δαυὶδ πρὸς τούτοις ἐπιλέγει· 
 ὠρυόμην ἀπὸ στεναγμοῦ τῆς καρδίας μου 
 
 ἢ κατὰ τὸν Ἀκύλαν · 
									 
 
 
 καὶ
										 
 ἐβρυχόμην ἀπὸ βρυγμοῦ τῆς καρδίας μου 
 
 
 
 · οὐ γὰρ ἵνα τοῖς 
 πολλοῖς 
 πολοῖς 
 
 
 φανερὸς 
 φανερῶς 
 γένωμαι, τοῖς χείλεσιν ἐξομολογοῦμαι, ἔνδον δὲ 
 ἐν 
 
 αὐτῇ τῇ καρδίᾳ τὸ ὄμμα μύων σοὶ μόνῳ τῷ βλέποντι τὰ ἐν κρυπτῷ τοὺς ἐμαυτοῦ στεναγμοὺς 
 ἐπιδεικνύω 
 ὑποδεικνύω 
 ἐν 
 ἐμαυτῷ 
 ἐμοὶ 
 ὠρυόμενος. οὐδὲ γὰρ μακρῶν μοι λόγων χρεία ἦν πρὸς τὴν ἐξομολόγησιν· ἀπήρκουν γὰρ οἱ στεναγμοὶ τῆς καρδίας μου πρὸς ἐξομολόγησιν καὶ οἱ 
 ἀπὸ 
 ἐκ 
 βάθους ψυχῆς πρὸς σὲ τὸν θεὸν ἀναπεμπόμενοι ὀδυρμοί. 
 Ἀλλὰ καὶ ἡ ἐπιθυμία καλὴ οὖσα ἐναντίον σου ἦν, κύριε , καὶ 
 αὕτη 
 αὐτὴ 
 δὲ ἦν 
 ἡ περὶ 
 ὑπὲρ 
 τῆς ἐμαυτοῦ σωτηρίας· ὅτε μὲν γὰρ κακῶν γέγονα ἐπιθυμητής, οὐκ ἐναντίον σου ἦν ἡ ἐπιθυμία μου , νυνὶ δέ, 
 ὅτε 
 ὅταν 
 
 
 πάντα 
 πάντα 
 
 πράττω ταπεινούμενος 
 καὶ ὠρυόμενος 
 
 ἀπὸ στεναγμοῦ τῆς καρδίας μου καὶ 
 σοῦ τοῦ 
 τοσούτου 
 θεοῦ 
 
 καὶ 
 σωτῆρος καὶ ἰατροῦ τυχεῖν ἐπιθυμῶν, ἐναντίον σου ἐστὶν ἡ ἐπιθυμία μου . 
 Καὶ τὴν αἰτίαν τῶν ἐμῶν στεναγμῶν οὐκ ἀγνοεῖς· οἶσθα γάρ, ὅτι πρέποντα τῇ 
 σου 
 σῇ 
 φιλανθρωπίᾳ στεναγμὸν ἀναπέμπω, ἐπεὶ 
 μὴ 
 οὐ 
 βούλῃ τὸν θάνατον τοῦ ἁμαρτωλοῦ, ὡς τὴν μετάνοιαν αὐτοῦ. διό φημι· καὶ ὁ στεναγμός μου ἀπὸ σοῦ οὐκ ἀπεκρύβη.

Ἡ καρδία μου ἐταράχθη, ἐγκατέλιπέ με ἡ ἰσχύς μου, 
 καὶ τὸ φῶς τῶν ὀφθαλμῶν μου καὶ αὐτὸ οὐκ ἔστι μετ’ ἐμοῦ. 
 οἱ φίλοι μου καὶ οἱ πλησίον μου ἐξ ἐναντίας μου ἤγγισαν καὶ ἔστησαν, 
 καὶ οἱ ἔγγιστά μου ἀπὸ μακρόθεν ἔστησαν· 
 καὶ 
 ἐξεβιάζοντο 
 ἐξεβιάσαντο 
 οἱ ζητοῦντες τὴν ψυχήν μου, 
 καὶ οἱ ζητοῦντες τὰ κακά μοι ἐλάλησαν ματαιότητας 
 καὶ δολιότητας ὅλην τὴν ἡμέραν ἐμελέτησαν. 
 
 
 
 
 
 
 Προεπισημηνάμενος ἐν τῇ προγραφῇ, ὡς ἄρα εἴη 
 
 εἰς ἀνάμνησιν 
 ἡ ἀνάμνησις 
 
 , εἰκότως 
 ἀναπέμπεται 
 ἀναπεμπάζεται 
 καὶ 
 τῇ μνήμῃ 
 
 τὰ 
 πάλαι 
 παλαιὰ 
 αὐτῷ συμβεβηκότα 
 ἐπαναλαμβάνει 
 ἐπαναλαμβάνων 
 . διδάσκει δὲ ἐν οἷς γέγονεν 
 ἐν 
 
 τῷ τῆς ἁμαρτίας 
 ὀλισθήματι 
 ὀλίσθῳ 
 περιπεσών, οὗ χάριν καὶ τὴν πᾶσαν ποιεῖται ἐξομολόγησιν· 
 
 ἐταλαιπώρησα
 
 οὖν 
 
 καὶ κατεκάμφθην καὶ σκυθρωπάζων ἐπορευόμην 
 , καὶ ἐταπεινώθην καὶ ὠρυόμην ἀπὸ στεναγμοῦ τῆς καρδίας μου 
 . 
 
 
 
 εἰς πάντα ταῦτα 
 εἰς ταῦτα γὰρ πάντα 
 ἐλήλυθα·
 
 
 φησιν 
 
 
 ἐπειδὴ γὰρ 
 ἐπειδήπερ 
 
 γὰρ 
 
 καιρῷ τινι ἡ καρδία μου ἐταράχθη , καὶ ἐγκατέλιπέ με ἡ ἰσχύς μου, καὶ τὸ φῶς τῶν ὀφθαλμῶν μου καὶ αὐτὸ οὐκ 
 
 ἔστι 
 ἦν 
 μετ’ ἐμοῦ . κατὰ γὰρ τὸν τῆς ἁμαρτίας καιρὸν οὐ μικρὰν ὑπέμεινεν αὐτοῦ ταραχὴν τὸ 
 διανοητικὸν 
 νοητικὸν 
 συγχυθὲν 
 καὶ σκοτωθὲν 
 καὶ σκοτωθὲν 
 
 ὑπὸ τοῦ τὴν ἁμαρτίαν ἐνεργοῦντος ὡς καὶ εἰς ἀφροσύνην πεσεῖν. 
 διὸ καὶ ἀνωτέρω ἔλεγε· προσώζεσαν καὶ ἐσάπησαν οἱ μώλωπές μου ἀπὸ προσώπου τῆς ἀφροσύνης μου 
 . Ἐταράχθη τοίνυν ἡ καρδία αὐτοῦ, ὅτε ἐν ἀφροσύνῃ ἐγεγόνει καὶ τῆς μὲν κατὰ τὴν φρόνησιν ἀρετῆς ἐξέπιπτεν 
 
 , 
 
 
 
 ἔργα 
 ἔργῳ 
 δὲ ἀφροσύνης ἔπραττε 
 καὶ πράττειν ἀφροσύνης ἔργα 
 . τότε δὲ καὶ ἐγκατέλιπεν αὐτὸν ἡ ἰσχὺς αὐτοῦ· οὐκέτι γὰρ οἷός τε ἦν λέγειν· πάντα
 ἰσχύω ἐν τῷ ἐνδυναμοῦντί 
 με 
 Χριστῷ 
 
 
 
 
 
 
 , νικηθεὶς ὑπὸ τοῦ πάθους καὶ ἐξατονήσας· 
							 
 
 
 ἐπὶ 
 ἐπεὶ 
 μὲν γὰρ τῶν κατορθούντων τὸ πνεῦμα πρόθυμον, ἡ δὲ σὰρξ ἀσθενής 
 , 
 ἐπὶ 
 ἐπεὶ 
 δὲ τῶν νικωμένων ἡ σὰρξ κατεπαίρεται καὶ 
 κατισχύει 
 ἰσχύει 
 , ἀτονεῖ δὲ καὶ ἐξασθενεῖ ἡ ψυχή. 
									Τότε οὖν, φησίν, ὅτε ἡμάρτανον, ἡ καρδία μου ἐταράχθη καὶ ἐγκατέλιπέ με ἡ ἰσχύς μου 
 
 
 , καὶ 
 τι 
 ἄλλο δέ τι φησὶν 
 ἄλλο 
 τι 
 
 χαλεπὸν περὶ ἐμὲ γέγονεν· τὸ γὰρ φῶς τῶν ὀφθαλμῶν μου (τοῦτο δὲ ἦν τὸ προφητικὸν πνεῦμα τὸ φωτίζον αὐτοῦ 
 τῆς ψυχῆς τὴν ὅρασιν) 
 τὴν τῆς ψυχῆς ὅρασιν 
 
 καὶ αὐτὸ οὐκ ἦν μετ’ ἐμοῦ , καταλεῖψάν με καὶ ἀναχωρῆσαν, 
 ἐπεὶ 
 ἐπειδὴ 
 
 εἰς κακότεχνον ψυχὴν οὐκ εἰσελεύσεται σοφία οὐδὲ κατοικήσει ἐν σώματι κατάχρεῳ ἁμαρτίας· ἅγιον γὰρ 
 πνεῦμα 
 
 
 
 παιδείας 
 γρ. σοφίας 
 φεύξεται δόλον καὶ 
 ἀπαναστήσεται 
 ἐπαναστήσεται 
 ἀπὸ λογισμῶν ἀσυνέτων. 
 
 
 ἀναχωρῆσαν 
 τοίνυν 
 ἀπ’ 
 
 αὐτοῦ 
 αὐτοῦ τοίνυν 
 τὸ πνεῦμα τὸ ἅγιον ἔρημον αὐτὸν 
 καταλέλοιπε 
 κατέλιπε 
 μετὰ τὸ ταραχθῆναι αὐτοῦ τὴν καρδίαν καὶ ἐξατονῆσαι αὐτοῦ τὴν ἰσχύν · τότε 
 γὰρ 
 
 καὶ τὸ φῶς τῶν ὀφθαλμῶν αὐτοῦ ἔρημον αὐτὸν εἴασεν. 
 
 
 
 Ἀλλὰ καὶ οἱ πρότερον αὐτοῦ φίλοι καὶ 
 οἱ 
 
 πλησίον αὐτοῦ, οἱ τὸν 
 πάντα 
 σύμπαντα 
 χρόνον αὐτῷ συνόντες, ἐάσαντες αὐτὸν 
 
 μακρόθεν 
 ἀπὸ μακρόθεν 
 ἔστησαν οὐκέτι αὐτῷ συνεῖναι 
 βουλόμενοι 
 δυνάμενοι 
 , 
 
 πόρρωθεν 
 ἀποκλαιόμενοι 
 ἀποκλαόμενοι 
 sic 
 
 
 , ὡς 
 ἔοικε 
 οἰκείου 
 , φίλου συμφοράν. τίνες 
 δὲ 
 δ’ 
 ἦσαν
 
 
 οὗτοι 
 , ἀλλ’ 
 ἢ 
 
 οἱ ἐπὶ τοῖς προτέροις 
 αὐτοῦ ἀγαθοῖς 
 ἀγαθοῖς αὐτοῦ 
 
 
 χαίροντες 
 συγχαίροντες 
 ἄγγελοι, δηλαδὴ ἀγαθοὶ καὶ λειτουργοὶ 
 
 τοῦ 
 θεοῦ τῇ τῶν ἀνθρώπων 
							 
 
 
 συγχαίρειν 
 
 εἰωθότες 
 εἰωθότες συγχαίρειν 
 σωτηρίᾳ; 
 εἴ γε 
									 ἐπὶ 
 
 ἑνὶ 
 i.m. 
 ἁμαρτωλῷ μετανοοῦντι ἐν τοῖς οὐρανοῖς χαρὰ 
 γίνεται, καὶ παρεμβαλεῖ ἄγγελος κυρίου κύκλῳ τῶν φοβουμένων αὐτόν 
 . καὶ οὗτοι οὖν πάντες οἱ τοῦ Δαυὶδ φίλοι κατὰ τὸν 
 τῆς 
 
 ἁμαρτίας αὐτοῦ καιρὸν ἀνεχώρουν ἀποστρεφόμενοι· οὐ μὴν 
 πάντῃ 
 
 αὐτὸν 
 κατελίμπανον 
 ἐγκατελίμπανον 
 , 
 
 μακρὰν δὲ ἑστῶτες ἐπέστενον 
 
 · ὃ δὴ καὶ 
 αὐτὸ 
 αὐτὸς 
 διδάσκει λέγων· οἱ φίλοι μου καὶ οἱ πλησίον μου ἐξ ἐναντίας μου ἤγγισαν 
 καὶ ἔστησαν 
 
 , καὶ οἱ ἔγγιστά μου ἀπὸ μακρόθεν ἔστησαν · 
 
 ὧν 
 μακράν 
 μακρῶν 
 μου γενομένων ἄλλοι τινὲς 
 οἱ 
 
 τὴν ἁμαρτίαν ἐνεργοῦντες πλησίον μου γενόμενοι ἐξεβιάζοντο καὶ τῆς ἐμῆς ψυχῆς κατέπαιζον. 
 διὸ 
 ἐπιλέγει 
 καὶ ἐπιλέγει 
 ἐπάγει λέγων 
 · 
 ἐξεβιάζοντο οἱ ζητοῦντες 
 τὴν ψυχήν μου, καὶ οἱ ζητοῦντες 
 τὴν ψυχήν μου, καὶ οἱ ζητοῦντες 
 
 
 τὰ κακά μοι ἐλάλησαν ματαιότητας καὶ δολιότητας ὅλην τὴν ἡμέραν ἐμελέτησαν. 
 
 
 πάλαι γὰρ οὗτοι διψῶντες τοῦ ἐμοῦ αἵματος καὶ ἐκ μακρῶν χρόνων 
 εὐχόμενοι 
 γλιχόμενοι 
 θεάσασθαί μου τὴν πτῶσιν, ὡσανεὶ καιροῦ λαβόμενοι, ὅτε 
 εἶδον 
 εἶδαν 
 
 
 
 
 καταλείψασάν 
 καταλειποῦσαν 
 με 
 κατέλειψαν 
 
 τὴν ἰσχύν μου καὶ τὸ φῶς τῶν ὀφθαλμῶν μου ἀναχωρῆσάν μου τούς τε φίλους 
 μου 
 
 καὶ τοὺς πλησίον 
 μου 
 
 μακράν 
 μου 
 
 γενομένους, παραχρῆμα ἐπιπηδήσαντες ἐξεβιάζοντο τὴν ψυχήν μου, καὶ ὡς ἂν ἐθελόκακοι ἐλάλησαν ματαιότητας ἔνδον ὑποβάλλοντές μου 
 τῇ ψυχῇ 
 τὴν ψυχὴν 
 ματαίους 
 λόγους 
 λογισμοὺς 
 , ἀλλὰ καὶ σὺν δόλῳ 
 θέλγοντες 
 θέλοντες 
 καὶ ἀπατῶντες, ὡς ἐπὶ ἀγαθοῖς ἐδελέαζον καθέλκοντές 
 με 
 
 εἰς τὴν ἁμαρτίαν. 
 διὸ 
 ἐπάγει 
 ἐπιλέγει 
 ·
 καὶ δολιότητας ὅλην τὴν ἡμέραν ἐμελέτησαν.

Ἐγὼ δὲ ὡσεὶ κωφὸς οὐκ ἤκουον 
 καὶ ὡσεὶ ἄλαλος οὐκ ἀνοίγων τὸ στόμα αὐτοῦ 
 καὶ ἐγενόμην ὡσεὶ ἄνθρωπος οὐκ ἀκούων 
 καὶ οὐκ ἔχων ἐν τῷ στόματι αὐτοῦ ἐλεγμούς. 
 
 
 Ἐπειδὴ οἱ ζητοῦντες τὴν ψυχήν μου 
 εὗρον αὐτήν, εἶθ’ εὑρόντες 
 κατέπαιζον 
 κατέπαιξαν 
 , ἐπέβησαν 
 δὲ 
 
 
 
 ἐπιτωθάζοντες 
 ἐπιθωπάζοντες 
 τοῖς ἐμοῖς κακοῖς, 
 εἶτα 
 εἶτ’ 
 
 ἐλάλουν ματαιότητας καὶ δολιότητας ὅλην τὴν ἡμέραν 
 , ἐπὶ τούτοις 
 
 φησιν 
 
 
 ἐγὼ ἔρημος γεγονὼς τῶν ἐμαυτοῦ φίλων 
 
 οὐδὲν εἶχον λέγειν, αἰσχύνης πεπληρωμένος· 
 διὸ ὡσεὶ κωφὸς 
 
 
 οὐκ ἤκουον , ἀλλ’ ὁ πάλαι λογιώτατος καὶ τῇ παρούσῃ σοφίᾳ σεσοφισμένος γέγονα ὡσεὶ κωφὸς 
 
 οὐκ ἀκούων 
 
 
 
 
 
 καὶ ὡς ἄλαλος 
 
 οὐκ 
 
 οὐ οὐκ 
 
 ἀνοίγων τὸ στόμα αὐτοῦ . 
 
 οὐδεὶς γάρ μοι λόγος ἦν πρὸς ἀπολογίαν, οὐδ’ εἶχόν τινα τοῖς ἐχθροῖς προσφθέγγεσθαι, ἅπαξ ὑπ’ αὐτῶν νενικημένος. 
 
 
 ἀλλ’ ἤμην ὡς ἄνθρωπος οὐκ ἀκούων καὶ οὐκ ἔχων ἐν τῷ στόματι αὐτοῦ ἐλεγμούς . 
 ἠλεγχόμην 
 ἐλεγχόμην 
 γὰρ αὐτός, ἀλλ’ οὐκ ἤλεγχον, οὐδὲ εἶχον παρρησίαν αἰσχύνῃ κεκαλυμμένος.

Ὅτι ἐπὶ σοί, κύριε, ἤλπισα· 
 σὺ εἰσακούσῃ, κύριε ὁ θεός μου. 
 ὅτι εἶπον· μήποτε ἐπιχαρῶσί μοι οἱ ἐχθροί μου, 
 καὶ ἐν τῷ σαλευθῆναι πόδας μου ἐπ’ ἐμὲ ἐμεγαλορρημόνησαν. 
 
 
 Τὰ 
 δὴ 
 μὲν 
 συμβεβηκότα μοι ταῦτα· διὸ γέγονα ὡσεὶ κωφὸς οὐκ ἀκούων καὶ 
 
 ὡς 
 ὡσεὶ 
 
 ἄλαλος οὐκ ἀνοίγων τὸ στόμα αὐτοῦ καὶ ὡσεὶ ἄνθρωπος οὐκ ἔχων ἐλεγμούς, 
 διὸ οὐδὲν πρὸς τοὺς ἐχθροὺς ἔλεγον ὡς ἂν ὑπ’ αὐτῶν νενικημένος. οὐ μὴν διὰ 
 τοῦτο 
 τὸ 
 ἀπέγνων 
 ἐμαυτοῦ· 
 
 
 
 
 
 συνῆγον δὲ πάλιν 
 
 ἐμαυτὸν 
 συνῆγον δὲ πάλιν ἐμαυτὸν 
 
 τῆς μὲν ἁμαρτίας ὡς 
 θανάτου 
 θάνατον 
 ἀποπηδήσας, τοῖς δὲ τῆς ἐξομολογήσεως φαρμάκοις τὸ 
 ἐμαυτοῦ 
 ἑαυτοῦ 
 ἕλκος ἰώμενος, καὶ τοὺς προσοζέσαντάς μοι μώλωπας ἀπὸ τῆς ἀφροσύνης μου 
 θεραπείας τυχεῖν 
 ἀξιῶ 
 ἀξιῶν 
 . διὸ ἐπὶ σοί, κύριε, ἤλπισα · 
 
 οὐ 
 οὐκ 
 
 
 γὰρ 
 
 ἐμαυτῷ θαρρῶν 
 οὐδὲ 
 οὐδ’ 
 ἄλλην τινὰ 
 ἐλπίδα 
 θέμενος 
 θεώμενος 
 πρὸ ὀφθαλμῶν 
 πρὸ ὀφθαλμῶν θέμενος ἐλπίδα 
 
 
 ἢ 
 εἰς 
 σὲ τὰ τῆς ἰάσεως 
 ὑπέγραφον 
 ἐπέγραφον 
 ἐμαυτῷ. 
 ἐπειδὴ 
 ἐπεὶ 
 οὖν
 
 
 ἐπὶ σοὶ 
 ἐπὶ σὲ 
 
 
 ἤλπισα, κύριε 
 κύριε, ἤλπισα 
 , 
 ἡ δὲ ἐλπὶς οὐ 
 καταισχύνει 
 καταισχύνεται 
 
 
 , διὰ τοῦτο 
 εἰσάκουσον 
 εἰσακούσεται 
 εἰσάκουσαι 
 εἰσακούσῃ 
 , ὅτι θελητὴς ἐλέους εἶ 
 σὺ 
 
 καὶ οὐ 
 βούλει 
 θέλεις 
 
 τὸν θάνατον τοῦ ἁμαρτωλοῦ 
 ὡς τὴν μετάνοιαν αὐτοῦ. 
 διότι 
 διὸ 
 
 
 ἤλπισα
 
 ἐλπίσας 
 ἐπὶ σέ , ἱκετεύω τῆς παρὰ σοῦ 
 βοηθείας 
 θεραπείας 
 
 
 ἐπιτυχεῖν 
 τυχεῖν 
 , 
 μήποτε ἐπιχαρῶσί μοι οἱ ἐχθροί μου . 
 Οὔπω μὲν 
 γὰρ 
 
 παντελῶς ἐχάρησαν, ἐπιχαροῦνται δέ, εἰ μὴ τύχοιμι τοῦ σοῦ ἐλέους· ἀλλ’ ἵνα μὴ 
 
 ἐπιχαρείησάν μοι 
 ἐπιχαρεῖ ἐν μοὶ 
 οἱ ἐχθροί μου οἱ ἤδη 
 καὶ 
 
 πρότερον ἐν τῷ σαλευθῆναι πόδας μου μεγαλορρημονήσαντες , ἐπὶ σὲ κατέφυγον καί φημι· μὴ καταισχυνθείην εἰς τὸν αἰῶνα 
 , 
 
 
 μηδὲ καταγελασάτωσάν 
 μου 
 με 
 οἱ ἐχθροί μου 
 · καὶ πάλιν φημί· πρὸς σέ, κύριε, κεκράξομαι, μὴ παρασιωπήσῃς ἀπ’ ἐμοῦ, μήποτε παρασιωπήσῃς ἀπ’ ἐμοῦ καὶ ὁμοιωθήσομαι τοῖς καταβαίνουσιν εἰς λάκκον. 
 καὶ τὰ λοιπὰ ἐν τοῖς ἑτέροις ψαλμοῖς διαφόρως μοι 
 λελεγμένα 
 λεγόμενα 
 ἐν τῇ πρὸς σὲ ἱκετηρίᾳ συνάγων τῆς 
 παρὰ σοῦ 
 παρούσης 
 βοηθείας 
 τυχεῖν 
 
 ἀξιῶ. εἰ γὰρ καὶ τὰ 
 
 καὶ τὰ 
 μάλιστα
 
 
 συνέβη 
 σαλευθῆναί μου 
 συνέβη 
 
 τοὺς πόδας 
 
 μου συνέβη 
 , καθ’ ὃν καιρὸν ἡ καρδία μου ἐταράχθη καὶ ἐγκατέλιπέ με ἡ ἰσχύς μου καὶ τὸ φῶς τῶν ὀφθαλμῶν μου οὐκ ἦν μετ’ ἐμοῦ 
 , ἀλλ’ 
 
 οὐ
 
 
 γὰρ 
 πάντῃ περιετράπην, οὐδὲ πτῶμα ἔπεσον τοιοῦτον, οἷον οἱ ἀποστάται 
 
 μου 
 γενόμενοι,
 
 
 
 ἑπειδὴ ἐν αὐτῷ ἐκείνῳ τῷ καιρῷ, ἐν τῷ σαλευθῆναι τοὺς πόδας μου, 
 ἐπ’ ἐμὲ ἐμεγαλορρημόνησαν οἱ ἐχθροί μου, ἵνα μὴ μειζόνως ἐπικροτήσωσι κατ’ ἐμοῦ, ἐπὶ σὲ κατέφυγον ὡς ἐπὶ λιμένα σωτηρίας, τὸν καὶ τὰ ἀνίατα παρὰ ἀνθρώποις τῆς ψυχῆς πάθη ἰάσασθαι δυνάμενον.

Ὅτι ἐγὼ εἰς μάστιγας ἕτοιμος, 
 καὶ ἡ ἀλγηδών 
								 
 
 δὲ 
 μου ἐνώπιόν μου ἐστὶ διαπαντός. 
						 
 
 
 
 
 
 
							ὅτι τὴν ἀνομίαν μου ἐγὼ ἀναγγελῶ 
						 
 
							καὶ μεριμνήσω ὑπὲρ τῆς ἁμαρτίας μου.
						 
 
 
 Καταρχὰς εἰπών· μὴ τῷ θυμῷ σου ἐλέγξῃς με 
 , ἐπὶ τοῦ παρόντος φησίν· ὅτι ἐγὼ εἰς μάστιγας ἕτοιμος . οὐκοῦν τὴν μὲν ὀργὴν παραιτεῖται καὶ τὸν θυμόν, 
 
 ἕτοιμος
 
 ἔτι 
 δὲ μαστίζεσθαι εἶναι λέγει· οἶδε γάρ, ὅτι ὃν ἀγαπᾷ κύριος παιδεύει, μαστιγοῖ δὲ πάντα υἱὸν ὃν παραδέχεται 
 . διὸ καὶ ἔφερε γενναίως τὰς μάστιγας 
 
 τὰς 
 
 διὰ τῶν ἐπαλλήλων συμφορῶν μετὰ τὸ ἁμάρτημα συμβεβηκυίας αὐτῷ, ἃς ἡ ἱστορία τῶν Βασιλειῶν περιέχει. 
 
 Καὶ ἡ ἀλγηδών μου ἐνώπιόν μου ἐστὶ διαπαντός· 
 
 
 
 
 οἱ 
 μὲν 
 
 γὰρ πολλοὶ λήθην ποιοῦνται τῶν προτέρων ἁμαρτημάτων ἀδιαφοροῦντες ἐπ’ αὐτοῖς καὶ καταφρονοῦντες, ὡς μηδεμιᾶς ἐκδικήσεως 
 γενησομένης 
 γενομένης 
 · ὁ δὲ τὸ δικαστήριον τοῦ θεοῦ πρὸ ὀφθαλμῶν 
 
 διαπαντὸς ἔχων 
 ἔχων διαπαντὸς 
 καὶ πεπεισμένος, ὅτι πάντες παραστησόμεθα τῷ βήματι τοῦ Χριστοῦ, ἵνα 
 κομίσηται ἕκαστος 
 ἕκαστος κομίσηται 
 τὰ διὰ τοῦ σώματος πρὸς 
 ὃ 
 ἃ 
 ἔπραξεν, εἴτε ἀγαθόν, εἴτε φαῦλον 
 , ἐν ἀγωνίᾳ καθέστηκε πάντοτε καὶ τὴν ἀλγηδόνα 
 
 τὴν 
 
 ἐν τῇ ἑαυτοῦ ψυχῇ ταύτην ἰάσασθαι φροντίζων αὐτὸς ἑαυτοῦ κατηγορεῖ διὰ τῶν πρὸς 
 τὸν 
 
 θεὸν ἐξομολογήσεων. διὸ φησίν· ἡ ἀλγηδών μου ἐνώπιόν μου ἐστὶ διαπαντός, ὅτι τὴν ἀνομίαν μου ἐγὼ ἀναγγελῶ καὶ μεριμνήσω ὑπὲρ τῆς ἁμαρτίας μου. πιστῆς δὲ ψυχῆς καὶ ἀκριβῶς πεπεισμένης περὶ τῆς κρίσεως τοῦ θεοῦ 
 τυγχάνουσιν 
 διαπαντὸς τυγχάνουσιν 
 αἱ τοιαῦται φωναί.

Οἱ δὲ ἐχθροί μου ζῶσι καὶ κεκραταίωνται ὑπὲρ ἐμέ, 
 καὶ ἐπληθύνθησαν οἱ μισοῦντές με ἀδίκως· 
 οἱ ἀνταποδιδόντες μοι 
 κακὰ 
 πονηρὰ 
 ἀντὶ ἀγαθῶν 
 ἐνδιέβαλλόν με, ἐπεὶ κατεδίωκον 
 ἀγαθωσύνην 
 δικαιοσύνην 
 ,
 
 μὴ ἐγκαταλίπῃς με, κύριε· 
 ὁ θεός μου, μὴ ἀποστῇς ἀπ’ ἐμοῦ· 
 πρόσχες εἰς τὴν βοήθειάν μου, κύριε τῆς σωτηρίας μου. 
 
 
 Πάντων τῶν ἐχθρῶν αὐτοῦ μέμνηται τῶν ἐπὶ τὴν ἁμαρτίαν αὐτὸν κατασυράντων ἱκετεύει τε καὶ παρακαλεῖ μὴ ἀποστῆναι αὐτοῦ τὸν κύριον. ἑώρα γὰρ τοὺς ἐχθροὺς ἔτι καὶ νῦν περὶ αὐτὸν ἑστῶτας καὶ ἐπικειμένους, 
 
 καὶ 
 μηδὲ τῇ προτέρᾳ κατ’ αὐτοῦ τόλμῃ ἀρκουμένους. διὸ ἀγωνιῶν, μὴ καὶ δεύτερον τοῖς αὐτοῖς περιπέσῃ, σφόδρα ἐγρηγορότως φησίν· οἱ δὲ ἐχθροί μου ζῶσιν· οὐ γὰρ τεθνήκασιν οὐδὲ ἅπαξ ἐνεργήσαντες παρῆλθον, διὸ γέγραπται· μὴ μακαρίσῃς ἄνδρα πρὸ τελευτῆς αὐτοῦ. 
 
 
 
 Ζῶσιν 
 
 οὐ μόνον ζῶσιν 
 , ἀλλὰ καὶ κεκραταίωνται πλείους ὄντες ὑπὲρ ἐμέ · ἐπληθύνθησαν γὰρ οἱ μισοῦντές με 
 
 ἀδίκως 
 
 καὶ οἱ ἀνταποδιδόντες μοι κακὰ ἀντὶ ἀγαθῶν · οἵτινες οὔπω καὶ νῦν παύονται ἐνδιαβάλλοντές με , 
 ἐπεὶ 
 ἐπὶ 
 τὴν ἀγαθὴν 
 καὶ σωτήριον 
 τῇ σωτηρίᾳ 
 
 
 ὁδὸν 
 μεταδιώκω 
 μεταδιώκων 
 
 μεταδιώκω ὁδὸν 
 , διαφθονούμενοί μου 
 τῇ σωτηρίᾳ 
 τὴν σωτηρίαν 
 . τούτου χάριν ἱκετεύω καὶ δέομαι· μὴ ἐγκαταλίπῃς με, κύριε · μόνος γὰρ πρὸς τοσούτους οὐχ οἷός 
 τ’ 
 τε 
 ἂν εἴην ἀντέχειν. σὺ οὖν, ὁ θεός μου, μὴ ἀποστῇς ἀπ’ ἐμοῦ , πάρεσο δέ μοι βοηθὸς καὶ φύλαξ τῆς ἐμῆς σωτηρίας 
 
 εις τ(ον) λζʹ ψα(λμον) 
 ὅτι σοὶ πρέπει δόξα εἰς τοῦς αἰῶνας. ἀμήν 
 .

Εἰς τὸ τέλος, τῷ Ιδιθουν· ᾠδὴ τῷ Δαυίδ . 
 
 
 Πολλὴν δὲ ἐμφέρειαν ἔχει τὰ ἐν τῇ προκειμένῃ ᾠδῇ λεγόμενα τοῖς ἐν τῷ πρὸ τούτου ψαλμῷ. ἀλλ’ ἐκεῖνον μὲν ὁ Δαυὶδ ψάλλων εἰς ἀνάμνησιν ἑαυτῷ συνέταττεν, τοῦτον δὲ ἤδη καὶ ἑτέροις παραδίδωσι τοὺς τὰ ὅμοια πεπονθότας αὐτῷ διὰ τῆς ἴσης ἐξομολογήσεως ζηλοῦν αὐτὸν καὶ μιμεῖσθαι παιδεύων, εἰ μὴ ἄρα τὸ πνεῦμα τὸ ἅγιον διὰ τοῦ Ἰδιθοὺμ ταῦτα τὸν Δαυὶδ ἐδίδασκε λέγειν· ἠξίωτο γὰρ καὶ αὐτὸς ὁ Ἰδιθοὺμ πνεύματος προφητικοῦ. μανθάνομεν δὲ διὰ τῶν προκειμένων, ὡς ἄρα προσήκει ἕκαστον ἑαυτῷ διαλέγεσθαι μηδὲ περιμένειν τοὺς ἔξωθεν διδασκάλους αὐτὸν δι’ ἑαυτῷ προσομιλοῦντα τῷ λογισμῷ καὶ τῇ διανοίᾳ ταῦτα πρὸς ἑαυτὸν λέγειν.

Εἶπα· φυλάξω τὰς ὁδούς μου τοῦ μὴ ἁμαρτάνειν ἐν γλώσσῃ μου. 
 ἐθέμην τῷ στόματί μου φυλακήν 
 ἐν τῷ συστῆναι τὸν ἁμαρτωλὸν ἐναντίον μου. 
 ἐκωφώθην καὶ ἐταπεινώθην καὶ ἐσίγησα ἐξ ἀγαθῶν, 
 καὶ τὸ ἄλγημά μου ἀνεκαινίσθη. 
 
 
 Κατ’ αὐτόν, φησίν, τὸν καιρὸν τοῦ πειρασμοῦ ἐπαναβαίνοντός μοι τοῦ τὴν ἁμαρτίαν ἐνεργοῦντος ἐγὼ ἔλεγον· φυλάξω τὰς ὁδούς μου τοῦ μὴ ἁμαρτάνειν ἐν γλώσσῃ μου . τότε δὲ καὶ ἐθέμην τῷ στόματί μου φυλακήν· καὶ ἐκωφώθην καὶ ἐταπεινώθην καὶ ἐσίγησα ἐξ ἀγαθῶν . ὁ δὲ Σύμμαχος οὕτως ἡρμήνευσεν· εἶπον· φυλάξω τὰς ὁδούς μου μὴ ἁμαρτεῖν διὰ τῆς γλώσσης μου. φυλάξω τὸ στόμα μου φιμῷ ἔτι ὄντος ἀσεβοῦς ἐξ ἐναντίας μου. ἄλαλος ἐγενόμην σιγῇ, ἐσιωπήθην μὴ ὢν ἐν ἀγαθῷ 
 . ὁρᾷς, τίνα τρόπον τὴν αἰτίαν τοῦ μὴ τολμᾶν διαίρειν τὸ στόμα ἐδίδαξεν εἰπών· καὶ ἐσιώπησα ἐξ ἀγαθῶν , ἢ ἐσιωπίσθην μὴ ὢν ἐν ἀγαθῷ 
 , κατὰ τὸν Σύμμαχον ; μὴ γὰρ ὢν ἐν ἀγαθοῖς μηδὲ παρρησίαν ἄγων ἐμεμνήμην τοῦ λέγοντος· ἥμαρτες, ἡσύχασον 
 . διὸ ἐσιώπησα 
 
 μὴ ὢν ἐν ἀγαθῷ . οὐ μόνον δὲ ἐκωφώθην καὶ ἐταπεινώθην καὶ ἐσίγησα ἐξ ἀγαθῶν , ἀλλὰ καὶ ἄλγημά μου ἀνεκαινίσθη . τὸ γὰρ τῆς ψυχῆς μου ἄλγος καὶ τὸ ἐκ τῆς ἁμαρτίας ἐγγενόμενόν μοι ἕλκος κατὰ βάθους ἐγκείμενον καὶ κατ’ αὐτῆς τῆς συνειδήσεως ἐμπεπηγμένον ἀνενεοῦτο ἐπαναβαίνοντός μοι καὶ ἐπονειδίζοντος τοῦ τὴν ἁμαρτίαν ἐνηργηκότος.

Γνώρισόν μοι, κύριε, τὸ πέρας μου 
 καὶ τὸν ἀριθμὸν τῶν ἡμερῶν μου, τίς ἐστιν, 
 ἵνα γνῶ, τί ὑστερῶ ἐγῶ. 
 ἰδοὺ παλαιστὰς ἔθου τὰς ἡμέρας μου, 
 καὶ ἡ ὑπόστασις μου ὡσεὶ οὐθὲν ἐνώπιόν σου· 
 καὶ τὰ σύμπαντα ματαιότης, πᾶς ἄνθρωπος ζῶν. 
 Τί τὸ πέρας ἔσται μετὰ τὰ συμβεβηκότα μοι καὶ μετὰ τὴν ἐξομολόγησιν ὁποίου τέλους τεύξομαι μαθεῖν ἀξιῶ. βαρούμενος δὲ ταῦτα ἔλεγε τὴν πρόσκαιρον καὶ θνητὴν ζωὴν διὰ τὸ ἐπαχθὲς αὐτῆς μακροτάτην ἡγούμενος. διὸ γνωρισθῆναι αὐτῷ τὸν τῆς ἀπαλλαγῆς χρόνον ἐπόθει, ἵν’ εὔθυμος γένοιτο τὴν ἀπὸ τῶν τῇδε ἐλευθερίαν καὶ τῶν πειρατηρίων τὴν ἀπαλλαγὴν εὐαγγελισθείς. καὶ ἐν τοῖς δ’ ἑξῆς προϊὼν ἔλεγεν· πάροικος ἐγώ εἰμι παρὰ σοὶ καὶ παρεπίδημος, καθὼς πάντες οἱ πατέρες μου . 
 Ἰδοὺ παλαιστὰς ἔθου τὰς ἡμέρας μου, 
 καὶ ἡ ὑπόστασίς μου ὡσεὶ οὐθὲν ἐνώπιόν σου, 
 
 
 ἀνθ’ οὗ ὁ Σύμμαχος · ἰδοὺ ὡς σπιθαμὰς ἔδωκας τὰς ἡμέρας μου 
 , ἐξέδωκεν. ἄλλος δ’ ἂν εἴποι παλαιστὰς εἰρῆσθαι τὰς τῶν ἀνθρώπων ἡμέρας διὰ τὸ πεπληρῶσθαι αὐτὰς ἀγῶνος καὶ πάλης καὶ πειρατηρίων. ἑξῆς τούτοις φησίν· καὶ ἡ ὑπόστασίς μου ὡσεὶ οὐθὲν ἐνώπιόν σου , ἀνθ’ οὗ Ἀκύλας ἡρμήνευσεν· καὶ κατάδυσίς μου ὡς οὐκ ἔστιν ἐναντίον σου 
 , ὁ δὲ Σύμμαχος · καὶ ἡ βίωσίς μου ὡς οὐδὲν ἄντικρύ σου 
 . ὁ γὰρ πᾶς τῆς ζωῆς ἀνθρώπου χρόνος παραβαλλόμενος τῇ τοῦ θεοῦ ζωῇ καὶ τοῖς αἰῶσι τοῖς ἀπείροις ὥσπερ οὐθέν ἐστι ἐνώπιον τοῦ θεοῦ. διὸ ἀλλαχοῦ εἴρηται· οἱ οὐρανοὶ ἀπολοῦνται· σὺ δὲ διαμένεις, καὶ πάντες ὡς ἱμάτιον παλαιωθήσονται· καὶ ὡσεὶ περιβόλαιον ἑλίξεις αὐτούς, ὡς ἱμάτιον καὶ ἀλλαγήσονται. σὺ δὲ ὁ αὐτὸς εἶ, καὶ τὰ ἔτη σου οὐκ ἐκλείψουσιν 
 . ἀλλὰ καὶ πᾶσα ἡ παρὰ ἀνθρώποις σπουδὴ ματαιότης ματαιοτήτων 
 ἐστὶ καὶ τ ὰ σύμπαντα ματαιότης, πᾶς ἄνθρωπος ζῶν , ἢ πᾶς ἄνθρωπος ἐστηλωμένος 
 , κατὰ τὸν Ἀκύλαν , ἢ πᾶς ἄνθρωπος ἑστώς 
 , κατὰ τὸν Σύμμαχον . ὁ γὰρ νῦν ἑστὼς καὶ ὁ κατὰ τὸν παρόντα χρόνον ὁ τὴν θνητὴν ἔτι ζωὴν διεξανύων ματαιότης ἂν εἴη. εἰ γοῦν μὴ ἀπέκειτό τις ἀνθρώποις ἐλπὶς ἀθανασίας καὶ ζωῆς αἰωνίου βασιλείας τε οὐρανῶν, εὐλόγως ἂν ἐνομίσθη μάταιόν τι εἶναι πᾶς ἄνθρωπος ζῶν .

Καὶ νῦν τίς ἡ ὑπομονή μου; οὐχὶ κύριος; 
 καὶ ἡ ὑπόστασίς μου παρὰ σοῦ ἐστιν. 
 ἀπὸ πασῶν τῶν ἀνομιῶν μου ῥῦσαί με, 
 ὄνειδος ἄφρονι ἔδωκάς με. 
 ἐκωφώθην καὶ οὐκ ἤνοιξα τὸ στόμα μου, ὅτι σὺ ἐποίησας· 
 ἀπόστησον ἀπ’ ἐμοῦ τὰς μάστιγάς σου∙ 
 ἀπὸ γὰρ τῆς χειρὸς τῆς ἰσχύος σου ἐγὼ ἐξέλειπον. 
 ἐν ἐλεγμοῖς ὑπὲρ ἀνομίας ἐπαίδευσας ἄνθρωπον, 
 καὶ ἐξέτηξας ὡς ἀράχνην τὴν ψυχὴν αὐτοῦ· 
 πλὴν μάτην πᾶς ἄνθρωπος. 
 διάψαλμα. 
 
 
 Ὁ δὲ Σύμμαχος οὕτως τὰ προκείμενα ἐξέδωκε ῥητά· νῦν οὖν τί προσδοκῶ, δέσποτα; ἡ ἀναμονή μου εἰς σέ ἐστιν. ἀπὸ πασῶν τῶν ἀθεσιῶν μου ἐξελοῦμαι, ἐπονείδιστον ἄφρονι μὴ τάξῃς με. ἄλαλος ἐγενόμην, οὐκ ἀνοίξεις στόμα μου· σὺ γὰρ ἐποίησας 
 . μετὰ τὰ προλελεγμένα πάντα, φησίν, οὐδέν μοι λείπεται, ὦ κύριε, ἢ σὲ προσδοκᾷν καὶ εἰς σὲ τὰς ἐλπίδας ἔχειν· παρὰ σοῦ γὰρ τῆς ψυχῆς μου ἡ ὑπόστασίς ἐστι . διὸ δέομαι καὶ ἱκετεύω ἐλευθερωθῆναί με τῶν τῇδε κακῶν καὶ τῶν ἀνομιῶν μου ῥυσθῆναι . ἅπαξ γὰρ περιπέπτωκα ἄφρονι , περὶ οὗ καὶ ἀνωτέρω ἔλεγον· ἐν τῷ συστῆναι τὸν ἁμαρτωλὸν ἐνώπιόν μου ἐκωφώθην καὶ ἐταπεινώθην καὶ ἐσίγησα ἐξ ἀγαθῶν 
 . αὐτίκα γοῦν ἀφροσύνῃ παραδοθεὶς γέγονα ἐπονείδιστος. εἰκότως οὖν, ὡς ἂν γνωσιμαχῶν ἐφ’ οἷς ἥμαρτον, ἐκωφώθην καὶ οὐκ ἤνοιξα τὸ στόμα μου, ὅτι σὺ ἐποίησας . ὁ γὰρ σὸς φόβος κωφεῦσαί με ἐποίησε πλήττων με ἐφ’ οἷς ἥμαρτον καὶ κατασιγάζων πρὸς τὸ μὴ φθέγγεσθαι. ἀντὶ δὲ τοῦ· ὄνειδος ἄφρονι ἔδωκάς με , ὁ μὲν Ἀκύλας ὄνειδος ἀπορρέοντι , φησίν, μὴ θῇς με 
 , ὁ δὲ Σύμμαχος · ἐπονείδιστον ἄφρονι μὴ τάξῃς με 
 , ἡ δὲ πέμπτη ἔκδοσις· ὄνειδος ἄφρονι μὴ δῷς με 
 . ὅπερ παράκλησιν ἐμφαίνει τοῦ ἡμαρτηκότος ἱκετεύοντος μὴ παραδοθῆναι εἰς ὀνειδισμὸν ἄφρονι . εἰ δ’ αὐτὸς ὁ κύριος παραδίδωσιν ἄφρονι τὸν ἡμαρτηκότα ὀνειδίζεσθαι πρὸς αὐτοῦ, καὶ τοῦτο ἂν εἴποις ἐπ’ ὠφελείᾳ γίνεσθαι τοῦ ὀνειδιζομένου, ὡς ἄν κακούμενος μείζονα ποιήσοιτο τὴν ἐπὶ τοῖς ἡμαρτημένοις ἐξομολόγησιν· ὅπερ ἠξίου μὴ παθεῖν ὁ Δαυὶδ ὡς πάντα πράττων τὰ τῷ θεῷ ἀρεστὰ ἐξ ἑαυτοῦ. 
 
 Ἀπόστησον ἀπ’ ἐμοῦ τὰς μάστιγάς σου· 
 ἀπὸ γὰρ τῆς χειρὸς τῆς ἰσχύος σου ἐγὼ ἐξέλειπον. 
 ἐν ἐλεγμοῖς ὑπὲρ ἀνομίας ἐπαίδευσας ἄνθρωπον, 
 καὶ ἐξέτηξας ὡς ἀράχνην τὴν ψυχὴν αὐτοῦ· 
 πλὴν μάτην πᾶς ἄνθρωπος. 
 διάψαλμα. 
 
 Ἐν μὲν τῷ πρὸ τούτου ψαλμῷ παρεῖχεν ἑαυτὸν ταῖς ἐπιστρεπτικαῖς πληγαῖς οἷά τις εὐγνώμων μαθητὴς διδασκάλῳ. διὸ ἔλεγεν· ἐγὼ εἰς μάστιγας ἕτοιμος 
 . ἐπεὶ δὲ λοιπὸν αὐτάρκως τῶν μαστίγων πεπείρατο ἐπιμόνως αὐτὸν αἰκιζομένων, ἱκετεύει τοῦ λοιποῦ παύσασθαι καὶ μέχρι τούτου στῆναι τὰς μάστιγας ὁμολογεῖ τε ἑξῆς λέγων· ἀπὸ τῆς ἰσχύος τῆς χειρός σου ἐγὼ ἐξέλειπον . περὶ δὲ τῆς χειρὸς ταύτης καὶ ἀνωτέρω ἐλέγετο· ἐπεστήρισας ἐπ’ ἐμὲ τὴν χεῖρά σου 
 . εἶτα διδάσκει, ὅτι μὴ μάτην ἡ χεὶρ ἐπαίδευε μηδὲ εἰς ἀργὸν ἐμαστίγου, ἀλλ’ ἐπ’ ὠφελείᾳ τοῦ ἡμαρτηκότος. διό φησιν· ἐν ἐλεγμοῖς ὑπὲρ ἀνομίας ἐπαίδευσας ἄνθρωπον . ὑπὲρ γὰρ τῆς πραχθείσης ἀνομίας καὶ διὰ τὸ πραχθὲν ἁμάρτημα ἐλέγχων τὸν παιδευόμενον καὶ τὰς μάστιγας ἐπῆγες καὶ τὴν χεῖρά σου προλεχθεῖσαν· τούτοις δὲ αὐτοῖς καὶ τὴν ψυχὴν τοῦ παιδευομένου ἐξέτηξας ταπεινουμένην καὶ λεπτυνομένην ἐπ’ ὠφελείᾳ τῇ αὐτῆς· καθ’ ὃν γὰρ ἐτρύφα χρόνον, εἰς ἁμαρτίας ἐξώλισθε κατὰ τό· καὶ ἔφαγε καὶ ἔπιεν Ἰακώβ, καὶ ἀπελάκτισεν ὁ ἠγαπημένος, ἐπλατύνθη καὶ ἐπαχύνθη, καὶ ἀπέστη ἀπὸ θεοῦ τοῦ τρέφοντος αὐτόν 
 . διό, ἵνα τὸ πνεῦμα σωθῇ ἐν τῇ ἡμέρᾳ τοῦ κυρίου, ἡ σὰρξ παραδέδοται εἰς ὄλεθρον· 
 ἧς τιμωρουμένης ἐκτήκεται ψυχὴ ἐξισχνουμένη δίκην ἀράχνης. διό φησιν· καὶ ἐξέτηξας ὡς ἀράχνην τὴν ψυχὴν αὐτοῦ , καὶ ἐπιλέγει· πλὴν μάτην πᾶς ἄνθρωπος , πάλιν τὸν ἐν τῷ βίῳ τούτῳ εἰκῆ καὶ μάτην μοχθοῦντα καὶ κακοπαθοῦντα ταλανίζων.

Εἰσάκουσον τῆς προσευχῆς μου, κύριε, 
 καὶ τῆς δεήσεώς μου ἐνώτισαι· 
 τῶν δακρύων μου μὴ παρασιωπήσῃς, 
 ὅτι πάροικος ἐγώ εἰμι παρὰ σοὶ 
 καὶ παρεπίδημος καθὼς πάντες οἱ πατέρες μου. 
 ἄνες μοι, ἵνα ἀναψύξω 
 πρὸ τοῦ με ἀπελθεῖν, καὶ οὐκέτι μὴ ὑπάρξω 
 
 
 Ὁ πολλάκις εἰπὼν πλὴν μάτην πᾶς ἄνθρωπος 
 
 ἐνταῦθα ὁμολογεῖ πάροικος εἶναι καὶ παρεπίδημος οἶδέ τε ἑτέραν ζωὴν ἀναψύξεως, ἧς τυχεῖν γλίχεται λέγων· 
 
 
 
 
 
 ἄνες μοι, ἵνα ἀναψύξω 
 . οὐκοῦν μάτην πάντα τὸν ἄνθρωπον πάροικον ἔλεγε, μετὰ κλαυθμοῦ δὲ καὶ δακρύων τὴν ἱκετηρίαν ἀναπέμπει ἀκριβῶς εἰδώς, ὅτι μακάριοι οἱ κλαίοντες, ὅτι γελάσονται 
 , καί· μακάριοι οἱ πενθοῦντες, ὅτι παρακληθήσονται 
 · καὶ τὰ κατορθώματα δὲ αὐτοῦ ὑπογράφει ἐπιλέγων· ὅτι πάροικος ἐγώ εἰμι καὶ παρεπίδημος καθὼς πάντες οἱ πατέρες μου . σπανίου δέ ἐστιν ἀνδρὸς τὸ δύνασθαι κατὰ μίμησιν τῶν θεοφιλῶν πατέρων καὶ τῶν προφητῶν τοῦ θεοῦ μὴ ὡς ἔνοικος, ἀλλ’ ὡς πάροικος τὴν πρόσκαιρον διαβιῶμαι ζωήν, ἐφ’ ᾧ καὶ ὁ παρὼν ἐσεμνύνετο παροικίαν ἡγούμενος καὶ ξενιτείαν τὸν ἀνθρώπινον βίον· ἄνες μοι, ἵνα ἀναψύξω πρὸ τοῦ με ἀπελθεῖν, καὶ οὐκέτι μὴ ὑπάρξω , ἀνθ’ οὗ ὁ Σύμμαχός φησιν· ἀπόσχου μου, ἵνα μειδιάσω πρὶν ἀπελθεῖν με καὶ μὴ ὑπάρχειν 
 . ἐὰν γὰρ ἐντεῦθεν, φησίν, μὴ μεταβαλὼν τὰ δάκρυα εἰς γέλωτα διὰ τὴν σὴν χάριν, μειδιάσω, καὶ ἐὰν μὴ ἐν τῷ παρόντι βίῳ ἀνῇς μοι τὸ ἁμάρτημα καὶ συγχωρήσῃς τὰ πεπραγμένα, ἵνα ἀναλάβω ἐμαυτὸν καὶ ἀναψύξω ἀπαλλαγεὶς τοῦ προσκαίρου βίου οὐκέτι ἕξω καιρὸν μετανοίας. μὴ τυχὼν δὲ ἀφέσεως οὐκέτι ὑπάρξω ἐν τῇ παρὰ σοὶ ζωῇ, ἀπόβλητος δὲ γενόμενος ὁμοιωθήσομαι τοῖς καταβαίνουσιν εἰς λάκκον 
 . διὸ ἐντεῦθεν ἱκετεύω λέγων· μὴ παρασιωπήσῃς ἀπ’ ἐμοῦ, μήποτε παρασιωπήσῃς ἀπ’ ἐμοῦ, καὶ ὁμοιωθήσομαι τοῖς καταβαίνουσιν εἰς λάκκον 
 .

Ὑπομένων ὑπέμεινα τὸν κύριον, καὶ προσέσχε μοι 
 καὶ εἰσήκουσεν τῆς δεήσεώς μου 
 καὶ ἀνήγαγέ με ἐκ λάκκου ταλαιπωρίας 
 καὶ ἀπὸ πηλοῦ ὕλεως 
 καὶ ἔστησεν ἐπὶ πέτραν τοὺς πόδας μου 
 καὶ κατηύθυνεν τὰ διαβήματά μου. 
 καὶ ἐνέβαλεν εἰς τὸ στόμα μου ᾆσμα καινόν, 
 ὕμνον τῷ θεῷ ἡμῶν· 
 ὄψονται πολλοὶ καὶ φοβηθήσονται 
 καὶ ἐλπιοῦσιν ἐπὶ κύριον. 
 
 
 Ἐπειδὴ ἡ θλίψις ὑπομονὴν κατεργάζεται, ἡ δὲ ὑπομονὴ δοκιμήν, ἡ δὲ δοκιμὴ ἐλπίδα· ἡ δὲ ἐλπὶς οὐ καταισχύνει. 
 εἰκότως οὐχ ἁπλῶς ὁ δίκαιος ὑπομένει, ἀλλ’ ἐπιτείνων τὴν ἐλπίδα καὶ μὴ ἀπογινώσκων τὴν παρὰ θεῷ σωτηρίαν παραμένει τῇ ὑπομονῇ. κἂν παραχρῆμα δεηθεὶς μὴ ὑπακουσθῇ, ὅμως ἐλπίζων ὑπομένει καὶ προσκαρτερεῖ ταῖς δεήσεσι καὶ ταῖς προσευχαῖς. εἰ δὲ καὶ ἐν σφάλματί ποτε γένοιτο, ὥσπερ ὁ Δαυίδ , ὁμολογεῖ μὴ ἀγνοεῖν οἷ κακῶν ἐλήλυθεν. εἰ δὲ καὶ μετὰ ταῦτα ἀναλάβοι ἑαυτὸν τοῦ σφάλματος συνῃσθημένως, εὐχαριστήσει γνωρίζων, ἀφ’ οἵου βάθους ταλαιπωρίας ἀνειμήσατο αὐτὸν ὁ τῆς ψυχῆς αὐτοῦ γενόμενος ἰατρὸς καὶ σωτήρ. διόπερ ἐρεῖ· ἀνήγαγέ με ἐκ λάκκου ταλαιπωρίας καὶ ἀπὸ πηλοῦ ὕλεως . τούτου δὲ τεύξεται, ἐπειδήπερ ὑπομένων ὑπέμεινε τὸν κύριον. λάκκον δὲ ταλαιπωρίας τὸ βάθος τῆς ἁμαρτίας, καὶ πηλὸν ὕλεως τὰς τοῦ πηλώδους σώματος ἡδυπαθείας, ἐν αἷς ὀλισθήσασα ψυχὴ βαπτίζεται καὶ ὥσπερ ἐν βυθῷ καταποντοῦται, οὐκ ἂν ἁμάρτοις εἰπών. 
 Ὁ δὴ οὖν ἐκ τούτων ἀνακύψας καὶ ὑπὸ τῆς δεξιᾶς τοῦ σωτῆρος ἀνειμηθείς, εἶτα λοιπὸν ἐν καθαρῷ τῷ λόγῳ τὰς τῆς ψυχῆς βάσεις στηρίξας εὐλόγως ἐρεῖ· καὶ ἀνήγαγέ με ἐκ λάκκου ταλαιπωρίας καὶ ἀπὸ πηλοῦ ὕλεως· καὶ ἔστησεν ἐπὶ πέτραν τοὺς πόδας μου, καὶ κατηύθυνε τὰ διαβήματά μου . πέτραν δὲ πρὸς ἀντιδιαστολὴν τοῦ πηλοῦ τῆς ὕλεως . τὸν εὐπαγῆ καὶ ἑδραῖον τοῦ στερεοῦ λόγου θεμέλιον ὀνομάζει, ἐφ’ ὃν ὁ βεβηκὼς φήσει· τίς ἡμᾶς χωρήσει ἀπὸ τῆς ἀγάπης τοῦ Χριστοῦ, θλίψις ἢ στενοχωρία ἢ διωγμὸς ἢ λιμός; 
 καὶ τὰ ἑξῆς. οὐ μόνον δ’ ἔστησε τοὺς πόδας ἐπὶ τὴν πέτραν , ἀλλὰ καὶ βαδίζειν καὶ τρέχειν ἐπ’ αὐτῆς διὰ τῆς τῶν καλῶν εὐδοκιμήσεως ποιεῖ. διὸ ἐπιλέγει· καὶ κατηύθυνε τὰ διαβήματά μου . εἶτ’ ἀκολούθως, ὡς ἂν μεταβληθεὶς ἀπὸ τῶν χειρόνων ἐπὶ τὰ κρείττω, τὸ μὲν παλαιὸν ᾆσμα, δι’ οὗ ἀπεκλαύσατο τὰ ἐν τοῖς πρὸ τούτου ψαλμοῖς λελεγμένα, ἀποτίθεται· ἀναλαμβάνει δὲ ᾆσμα καινὸν τοῦ σώσαντος αὐτὸν ἐμβάλλοντος εἰς τὸ στόμα αὐτοῦ καινὸν ᾆσμα καὶ ὕμνον, ἀποδυσαμένου τὸν παλαιὸν ἄνθρωπον σὺν ταῖς πράξεσιν αὐτοῦ, ἐνδυσαμένου δὲ τὸν νέον τὸν ἀνακαινούμενον κατ’ ἐπίγνωσιν τοῦ θεοῦ 
 . εἶτα μετὰ πάντα ταῦτα ὑπόδειγμα πολλοῖς γίνεται, ὡς ἂν καὶ ἕτεροι τὴν μεταβολὴν αὐτοῦ θεώμενοι ἐλπίδας ἀγαθὰς ἀναλάβοιεν καὶ τὴν ἀπὸ τῶν χειρόνων ἐπὶ τὰ κρείττω ποιήσαιντο μεταβολήν. διό φησιν· ὄψονται πολλοὶ καὶ φοβηθήσονται, καὶ ἐλπιοῦσιν ἐπὶ κύριον . τί δὲ ὄψονται ; αὐτὸ τοῦτο, φησίν, ὡς εἰς βάθος ἐλήλυθα κακῶν, καὶ εἰς τὸν λάκκον καὶ τὸν πηλὸν τῆς ὕλεως · κἀκεῖθεν θεοῦ χάριτι ἀνελκυσθεὶς ἐπὶ τὴν πέτραν ἔστην καὶ κατηυθύνθη τὰ διαβήματά μου , καὶ ᾄσματος κατηξιώθην καινοῦ. ταῦτα γὰρ οἱ πολλοὶ θεασάμενοι φόβον θεοῦ, περὶ οὗ λέλεκται· ἀρχὴ σοφίας φόβος θεοῦ 
 , ἀναλήψονται, καὶ τὴν ὁμοίαν ἑαυτοῖς ὑπογράψουσιν ἐλπίδα.

Μακάριος ἀνήρ, οὗ ἐστιν τὸ ὄνομα κυρίου ἐλπὶς αὐτοῦ 
 καὶ οὐκ ἐπέβλεψεν εἰς ματαιότητας καὶ μανίας ψευδεῖς. 
 
 
 Ὁ διὰ πείρας ἐλθὼν τῆς τοῦ θεοῦ χάριτος τοῖς πᾶσι κηρύττει τὰς εἰς αὐτὸν γενομένας εὐεργεσίας προφέρει τε καθολικὴν ἀπόφασιν ἐκ τῶν περὶ αὐτὸν συμβάντων διδάσκων, ὅτι πᾶσι δυνατὸν ἀνθρώποις τῶν ὁμοίων αὐτῷ τυχεῖν· οὐ γὰρ ἐγώ, φησίν, μόνος τοιούτων ἀξιωθεὶς εἴην ἂν μακάριος , ἔκκειται δὲ τοῖς πᾶσιν ἡ αὐτὴ ὁδός, καὶ οὐ τισὶ μέν, τισὶ δὲ οὔ. πᾶς οὖν ὁ τὴν ἐλπίδα αὐτοῦ ἐπὶ τὸν θεὸν ἀναρτήσας οὐκ ἀποπεσεῖται τοῦ μακαρισμοῦ, οὗ καὶ αὐτὸς κατηξιώθην. ματαιότης δὲ καὶ μανίαι ψευδεῖς πᾶσαι αἱ περὶ τὰ πρόσκαιρα καὶ μάταια τυγχάνουσι σπουδαί, ἐπείπερ ματαιότης ματαιοτήτων, τὰ πάντα ματαιότης 
 . καὶ διὰ τῶν ἔμπροσθεν ἐλέγετο· πλὴν τὰ πάντα ματαιότης, πᾶς ἄνθρωπος ζῶν 
 , καὶ πάλιν· πλὴν μάτην ταράσσονται. θησαυρίζει, καὶ οὐ γινώσκει τίνι συνάξει αὐτά 
 . μανίαι δὲ ψευδεῖς αἱ εἰς κενὸν καὶ μάταιον σπουδαζόμεναι τοῖς πολλοῖς φροντίδες. ὥσπερ οὖν μανία σώφρων ἡ τοῦ παρόντος βίου κατεξανάστασις, δι’ ἣν καὶ ἐξεστῶτες ἐνομίζοντο τοῖς πολλοῖς οἱ τοῦ θεοῦ προφῆται. σεμνύνεται δ’ ἐπὶ τῇ τοιαύτῃ ἐκστάσει λέγων ὁ δίκαιος· ἐγὼ δὲ εἶπα ἐν τῇ ἐκστάσει μου· πᾶς ἄνθρωπος ψεύστης 
 · καὶ ὁ ἀπόστολος δὲ τοῦτο πεπονθὼς ἔλεγεν· 
 εἴτε γὰρ ἐξέστημεν θεῷ, εἴτε σωφρονοῦμεν ὑμῖν .

Πολλὰ ἐποίησας σύ, κύριε ὁ θεός μου, τὰ θαυμάσιά σου, 
 καὶ τοῖς διαλογισμοῖς σου οὐκ ἔστιν τίς ὁμοιωθήσεταί σοι· 
 ἀπήγγειλα καὶ ἐλάλησα, ἐπληθύνθησαν ὑπὲρ ἀριθμόν. 
 θυσίαν καὶ προσφορὰν οὐκ ἠθέλησας, 
 ὠτία δὲ κατηρτίσω μοι· 
 ὁλοκαυτώματα καὶ περὶ ἁμαρτίας οὐκ ἐξῄτησας. 
 τότε εἶπα· ἰδοὺ ἥκω, 
 ἐν κεφαλίδι βιβλίου γέγραπται περὶ ἐμοῦ· 
 τοῦ ποιῆσαι ὁ θεὸς τὸ θέλημά σου ἐβουλήθην, 
 καὶ τὸν νόμον σου ἐν μέσῳ τῆς κοιλίας μου. 
 
 
 Ὁ τὴν πολυποίκιλον τοῦ θεοῦ σοφίαν κατανενοηκὼς ἔν τε τοῖς καθόλου κτίσμασι καὶ τοῖς κατὰ μέρος τοῖς τε αἰσθητοῖς καὶ τοῖς κατὰ διάνοιαν θεωρουμένοις εἰς ἔκπληξιν ἐλθὼν τῆς ὑπερμεγέθους δυνάμεως τοῦ τῶν ὅλων θεοῦ εἴποι ἄν· πολλὰ ἐποίησας σύ, κύριε ὁ θεός μου, τὰ θαυμάσιά σου . ἀλλὰ καὶ τοὺς λόγους ἐξετάσας τῆς καθ’ ὅλου προνοίας, καθ’ οὓς τὰ σύμπαντα διοικεῖ, κἄπειτα εὑρὼν αὐτοὺς ἀκαταλήπτους, προσθήσει λέγων· καὶ τοῖς διαλογισμοῖς σου οὐκ ἔστι τίς ὁμοιωθήσεταί σοι . οἷος ἦν ὁ λέγων· ὦ βάθος πλούτου καὶ σοφίας, καὶ γνώσεως θεοῦ ὡς ἀνεξερεύνητα τὰ κρίματα αὐτοῦ, καὶ ἀνεξιχνίαστοι αἱ ὁδοὶ αὐτοῦ 
 . ἐν δὲ τοῖς προκειμένοις ὁ Δαὺδ κατὰ καιρὸν ταύτας προηνέγκατο τὰς φωνὰς ἔργῳ μαθών, ὡς καινῷ τινι τρόπῳ σέσωσται τῷ δι’ ὑπακοῆς τῶν θείων λογίων· πάλαι μὲν γὰρ διὰ Μωϋσέως θυσίαι καὶ ὁλόκαυτοι ἀναφοραὶ προσετάττοντο ὑπὲρ ἁμαρτιῶν προσφέρεσθαι, νυνὶ δὲ καινὸς παραδίδοται τρόπος σωτηρίας ὁ δίχα θυσιῶν καὶ ὁλοκαυτωμάτων. διδάσκει δὲ καὶ ὡς ἔστι μυρία σωτηρίας φάρμακα, ἅπερ ἡ τοῦ θεοῦ χάρις τοῖς ἀνθρώποις ἐδωρήσατο, οὐκ ἔστι τε κατ’ ἀξίαν εἰπεῖν οὐδὲ διανοίᾳ περιλαβεῖν τῶν τοῦ θεοῦ διαλογισμῶν τὸ πλῆθος. 
 Ὁ δὲ Σύμμαχος · πάμπολλα , φησίν, ἐποίησας σύ, κύριε ὁ θεός μου, τὰ τεράστιά σου, καὶ τοὺς διαλογισμούς σου τοὺς ὑπὲρ ἡμῶν οὐκ ἔστιν ἐκθέσθαι ἐπὶ σοῦ 
 . εἶτα ἀντὶ τοῦ· ἀπήγγειλα καὶ ἐλάλησα, ἐπληθύνθησαν ὑπὲρ ἅμμον , πάλιν ὁ Σύμμαχος τοῦτον ἡρμήνευσε τὸν τρόπον· ἐὰν ἀπαγγέλλων καταγγέλλω, πλείω ἐστὶ τοῦ διηγηθῆναι 
 . ἐκ μέρους μὲν γάρ, φησίν, γινώσκομεν καὶ ἐκ μέρους προφητεύομεν 
 . τά γε μὴν πάντα ἀναρίθμητα καὶ ἀκατάληπτα τυγχάνει τὰ θαυμάσιά σου. πλὴν ἐν οἷς κατέλαβον καὶ τοῦθ’ εὗρον, ὅτι κατὰ τὸν παρόντα καιρὸν τὰς παρὰ Μωϋσεῖ θυσίας καὶ προσφορὰς οὐκ ἠθέλησας· ἀντὶ δ’ ἐκείνων τὰ ὦτά μου καὶ τὴν ὑπακοὴν τῶν σῶν λογίων κατηρτίσω· καὶ ἀντὶ ὁλοκαυτωμάτων καὶ τῶν περὶ ἁμαρτίας θυσιῶν αὐτὸς ἐμαυτὸν προσήγαγόν σοι. διό φησιν· ἰδοὺ ἥκω κληθεὶςὑπὸ σοῦ καὶ προθυμότατα ὑπακούσας. ἥκω δὲ σπεύσας τοῦ ποιῆσαι τὸ θέλημά σου· τοῦτο γὰρ ἀντὶ πάσης ὁλοκαύτου θυσίας πέπεισμαί σε ἀποδέχεσθαι. καὶ τοῦτο δὲ ἐν κεφαλίδι βιβλίου γέγραπται περὶ ἐμοῦ , ἢ κατὰ τὸν Σύμμαχον · ἐν τῷ τεύχει τοῦ ὁρισμοῦ σου γέγραπται περὶ ἐμοῦ 
 , τοῦτο δὲ ποῖον ἢ τὸ προτιμῆσαι τὸ θέλημά σου θυσιῶν καὶ ὁλοκαυτωμάτων ; καὶ τὸ ποιῆσαι τὸν νόμον σου οὐ κατὰ τὴν πρόχειρον λέξιν οὐδὲ ὁμοίως τοῖς πολλοῖς τὰ παρὰ Μωϋσεῖ παρηγγελμένα φυλάττοντας· ἐν μέσῳ δὲ τῆς κοιλίας μου , ἢ κατὰ τὸν Σύμμαχον · προεθυμήθην τὸν νόμον σου ἔνδοθεν τῶν ἐγκάτων μου 
 . εἰ γάρ τίς ἐστι κοιλία ψυχῆς, τροπικῶς οὕτως ὀνομαζομένη, περὶ ἧς καὶ ἐν εὐαγγελίοις λέλεκται· ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος 
 , ἁλλομένου εἰς ζωὴν αἰώνιον 
 · ἐν τούτῳ τῷ ἀπορρήτῳ καὶ ἀποκρύφῳ τῆς ψυχῆς ταμείῳ τὸν νόμον σου, φησίν, ἐβουλήθην ποιῆσαι, καὶ περὶ θυσιῶν καὶ ὁλοκαυτωμάτων ἐντολὰς πνευματικῶς καὶ κατὰ διάνοιαν ἐπιτελέσαι· ταῦτα γὰρ ἔγνων σοι φίλα καὶ πολλῷ κρείττονα τῶν σωματικῶς Ἰουδαίοις παραδεδομένων.

Εὐηγγελισάμην δικαιοσύνην ἐν ἐκκλησίᾳ μεγάλῃ· 
 ἰδοὺ τὰ χείλη μου οὐ μὴ κωλύσω· 
 κύριε, σὺ ἔγνως. 
 τὴν δικαιοσύνην μου οὐκ ἔκρυψα ἐν τῇ καρδίᾳ μου, 
 τὴν ἀλήθειάν σου καὶ τὸ σωτήριόν σου εἶπα, 
 οὐκ ἔκρυψα τὸ ἔλεός σου καὶ τὴν ἀλήθειάν σου ἀπὸ συναγωγῆς πολλῆς. 
 σὺ δέ, κύριε, μὴ μακρύνῃς τοὺς οἰκτιρμούς σου ἀπ’ ἐμοῦ· 
 τὸ ἔλεός σου καὶ ἡ ἀλήθειά σου διὰ παντὸς ἀντελάβοντό μου. 
 ὅτι περιέσχον με κακά, ὧν οὐκ ἔστιν ἀριθμός, 
 κατέλαβόν με αἱ ἀνομίαι μου, καὶ οὐκ ἠδυνήθην τοῦ βλέπειν· 
 ἐπληθύνθησαν ὑπὲρ τὰς τρίχας τῆς κεφαλῆς μου, 
 καὶ ἡ καρδία μου ἐγκατέλειπέν με. 
 
 
 Νοήσεις δὲ καὶ οὕτως· ὡς ὁ μακάριος Δαυὶδ ὑπισχνεῖται ἐν ἐκκλησίᾳ μεγάλῃ τῇ κατὰ πᾶσαν τὴν οἰκουμένην ὑπὸ τῆς θείας χάριτος συλλεγείσῃ τὴν τοῦ θεοῦ δικαιοσύνην κηρύττειν καὶ τὴν τῆς προφητείας ἀλήθειαν καὶ τὴν ἀξιάγαστον σωτηρίαν καὶ τὸν ἀμέτρητον ἔλεον καὶ αὐτῶν δὲ τῶν πιστῶν ὁ σύλλογος, εἴποι ἂν ταῦτα ὑπισχνούμενος τὴν ὑπὲρ τῆς σωτηρίας ἀντίδοσιν δώσειν τῷ συντρέχειν εἰς ἐκκλησίαν καὶ τὰ χείλη κινεῖν εἰς ὑμνῳδίαν καὶ τοῦ θεοῦ τὴν δικαίαν κρίσιν ἀνακηρύττειν καὶ τὴν ἄρρητον διεξιέναι κηδεμονίαν καὶ τῶν προφητικῶν ὑποσχέσεων ὑποδεικνύναι τὸ ἀληθές. 
 
 σὺ δέ, κύριε, μὴ μακρύνῃς τοὺς οἰκτιρμούς σου ἀπ’ ἐμοῦ· 
 τὸ ἔλεός σου καὶ ἡ ἀλήθειά σου διὰ παντὸς ἀντελάβοντό μου. 
 
 καὶ τυχοῦσα τῆς σωτηρίας ἡ τοῦ θεοῦ ἐκκλησία δεῖται πάλιν τῆς αὐτῆς προμηθείας διὰ τὰς παντοδαπὰς τῶν ἀνθρώπων καὶ δαιμόνων ἐπαναστάσεις, ὧν ἐν τοῖς ἑξῆς τὴν μνήμην πεποίηται· 
 
 ὅτι περιέσχον με κακὰ ὧν οὐκ ἔστιν ἀριθμός· 
 κατέλαβόν με αἱ ἀνομίαι μου, καὶ οὐκ ἠδυνήθην τοῦ βλέπειν· 
 ἐπληθύνθησαν ὑπὲρ τὰς τρίχας τῆς κεφαλῆς μου, 
 καὶ ἡ καρδία μου ἐγκατέλειπέ με. 
 
 μηδεὶς δὲ ἀνάρμοστα ἡγείσθω τὰ εἰρημένα τοῖς ἡρμηνευμένοις· καὶ γὰρ οἱ τρεῖς παῖδες τῆς ἄκρας ἀρετῆς ἐπειλημμένοι καὶ τὸν νικηφόρον ἀναδησάμενοι στέφανον ἐν τῇ καμίνῳ προσευχόμενοι ἔλεγον· ἡμάρτομεν, ἠνομήσαμεν, ἠδικήσαμεν, καὶ ἀπέστημεν ἀπὸ τῶν ἐντολῶν σου, καὶ οὐκ ἐφυλάξαμεν τὰ δικαιώματά σου 
 . οὕτως ὁ θαυμάσιος Δανιήλ, οὕτως ὁ θεσπέσιος Ἱερεμίας, οὕτως ὁ θεῖος Ἡσαΐας, οὕτως ὁ σοφώτατος Παῦλος· Χριστὸς γάρ, φησίν, εἰσῆλθεν εἰς τὸν κόσμον ἁμαρτωλοὺς σῶσαι, ὧν πρῶτός εἰμι ἐγώ 
 · καὶ πάλιν· οὐκ εἰμὶ ἄξιος καλεῖσθαι ἀπόστολος 
 . οὕτω τοίνυν κἀνταῦθα ταῖς παρὰ τῶν δυσσεβῶν τρικυμίαις βαλλομένη ἡ τοῦ θεοῦ ἐκκλησία οὐ μέγα φρονεῖ ὡς ἀγωνιζομένη, ἀλλ’ ἁμαρτίαις καὶ πλημμελείαις ἀνατίθησι τὰ γινόμενα καὶ τῆς παρὰ τοῦ σωτῆρος ἐπικουρίας ἀπολαῦσαι παρακαλεῖ. ἄλλως τε οὐδ’ ἐκ τελείων ἅπασα συνέστηκεν ἡ τοῦ θεοῦ ἐκκλησία , ἀλλ’ ἔχει καὶ τοὺς ῥᾳστώνῃ συζῶντας καὶ τὸν ἀνειμένον βίον ἀσπαζομένους καὶ ἡδοναῖς δουλεύειν αἱρουμένους. καὶ ἐπειδὴ ἕν ἐστι σῶμα, ὡς ἐξ ἑνὸς προσώπου καὶ ταῦτα κἀκεῖνα προσφέρεται.

Εὐδόκησον, κύριε, τοῦ ῥύσασθαί με· 
 κύριε, εἰς τὸ βοηθῆσαί μοι πρόσχες. 
 καταισχυνθείησαν καὶ ἐντραπείησαν ἅμα οἱ ζητοῦντες τὴν ψυχήν μου τοῦ ἐξᾶραι αὐτήν, 
 ἀποστραφείησαν εἰς τὰ ὀπίσω καὶ καταισχυνθείησαν οἱ θέλοντές μοι κακά, 
 κομισάσθωσαν παραχρῆμα αἰσχύνην αὐτῶν οἱ λέγοντές μοι· εὖγε εὖγε. 
 
 
 Νοήσεις καὶ οὕτως· ἐπεὶ οὐ δεῖ μακαρίζειν ἄνθρωπον πρὸ τελευτῆς αὐτοῦ 
 , εἰκότως ὁ μὲν ἀπόστολος καίπερ ἀπόστολος ὢν καὶ κλητὸς καὶ ἐκλεκτὸς Χριστοῦ Ἰησοῦ, ὅμως οὐκ ὀκνεῖ λέγειν· ὑποπιάζω μου τὸ σῶμα καὶ δουλαγωγῶ, μήπως ἄλλοις κηρύξας αὐτὸς ἀδόκιμος γένωμαι 
 . τὸ αὐτὸ δὲ καὶ ὁ Δαυὶδ εἰ καὶ ἐν πολλοῖς ἐνδειξάμενος ἔτυχεν ὑπηκόου τοῦ θεοῦ ἠλευθέρωτό τε ἐκ λάκκου ταλαιπωρίας καὶ ἀπὸ πηλοῦ ὕλεως , ἐν ἀσφαλεῖ τε ἤδη λοιπὸν ἑστήκει, ὡς ἂν ἐπὶ πέτραν τοὺς πόδας ἐρηρεισμένος καὶ ᾄσματος καινοῦ ἠξιωμένος τοῦ περὶ θυσιῶν ἀληθοῦς λόγου τοῦ τε τῇ ἐκκλησίᾳ τοῦ θεοῦ τῇ μεγάλῃ εὐηγγελισμένου κηρύγματος· τοῦτο γὰρ ἦν τὸ καινὸν ᾆσμα , οὗ χάριν ἀνωτέρω ἔλεγεν· καὶ ἐνέβαλεν εἰς τὸ στόμα μου ᾆσμα καινόν 
 . ὅμως δ’ οὖν τοσούτων τετυχηκὼς διὰ τὸ σαθρὸν τῆς ἐν ἀνθρώποις ζωῆς ἐπαναλαμβάνει τοὺς τῆς ἱκετηρίας λόγους ἀντιβολεῖ τε καὶ δέεται φυλάττεσθαι ὑπὸ τῆς χάριτος καὶ τοῦ ἐλέου τοῦ θεοῦ· ἀναπεμπάζετο γὰρ διὰ τούτων καὶ ἀνεπόλα τὰ πρότερον αὐτῷ συμβεβηκότα κακά. ἡ γοῦν μνήμη τῶν παλαιῶν κακῶν φυλακτικωτέρους ἡμᾶς ἀπεργάζεται πρὸς τὸ μὴ αὖθις τοῖς αὐτοῖς περιπεσεῖν· ἀλλὰ καὶ τῆς μεταβολῆς τῆς ἀπὸ τῶν χειρόνων ἐπὶ τὰ βελτίω ἡ ἀνάμνησις εὐχαρίστους ἡμᾶς ἀπεργάζεται καὶ συντεταμένους μᾶλλον εἰς προσοχήν. εἰκότως τοίνυν ἐπαναλαμβάνει τὴν τῶν προτέρων αὐτοῦ ἀνομιῶν μνήμην διδάσκει τε ὡς τοὺς τῆς ψυχῆς ὀφθαλμοὺς καιρῷ τινι συνεκάλυψαν αἱ ἀνομίαι αὐτοῦ δίκην ἀχλύος τῷ τῆς διανοίας βλεπτικῷ ἐπιχυθεῖσαι. 
 
 Τὰ δὲ λοιπὰ τοῖς προειρημένοις ἀκολούθως· 
 εὐδόκησον, κύριε, τοῦ ῥύσασθαί με· 
 κύριε, εἰς τὸ βοηθῆσαί μοι πρόσχες. 
 καταισχυνθείησαν καὶ ἐντραπείησαν ἅμα οἱ ζητοῦντες τὴν ψυχήν μου τοῦ ἐξᾶραι αὐτήν, 
 ἀποστραφείησαν εἰς τὰ ὀπίσω καὶ καταισχυνθείησαν οἱ θέλοντές μοι κακά, 
 κομισάσθωσαν παραχρῆμα αἰσχύνην αὐτῶν οἱ λέγοντές μοι· εὖγε, εὖγε. 
 
 ἔτι καὶ νῦν αἴσθεται πολλῶν περὶ αὐτὸν ἐχθρῶν ἐπικειμένων τῇ αὐτοῦ ψυχῇ, καὶ περὶ τούτων τὴν προκειμένην εὐχὴν ἀναπέμπει. οὐ γὰρ παύονται διαφθονούμενοι καὶ τοῖς ἤδη τελείοις καὶ βεβηκόσιν ἐπὶ τὴν πέτραν. διὸ ῥυσθῆναι ἀπὸ τῶν εἰρημένων ἀξιοῖ, κἀκείνους μὲν καταισχυνθῆναι καὶ ἐντραπῆναι τοὺς ζητοῦντας αὐτοῦ τὴν ψυχὴν τοῦ ἐξᾶραι αὐτήν , αὐτὸν δὲ περιφράττεσθαι ὑπὸ τῆς αὐτοῦ δεξιᾶς. ἐντρέπονται δὲ καὶ ἀσχημονοῦσιν (οὕτως γὰρ ἐξέδωκεν ὁ Σύμμαχος ) οἱ ζητοῦντες τὴν ψυχὴν τοῦ δικαίου, ἐπειδὰν πᾶσαν κατ’ αὐτοῦ μηχανὴν ἐπινοήσαντες ἄπρακτοι γένωνται· εἶθ’ ὡς μηδὲν δεδυνημένοι ἀπογνόντες ἀπαλλάττονται, αἰσχύνην καταχεάμενοι. διὸ μετὰ τὸ ἀσχημονῆσαι αὐτοὺς καταισχυνθῆναί τε καὶ ἐντραπῆναι ἐπιλέγει· ἀποστραφείησαν εἰς τὰ ὀπίσω, καὶ ἐντραπείησαν οἱ θέλοντες τὰ κακά μοι . μηδὲν γὰρ δεδυνημένοι καὶ μὴ κατελπίσαντες περιγενήσεσθαι ἀποστρέφονται καὶ ἀπαλλάσσονται εἰς τὰ ὀπίσω· εἶτ’ ἀπαλλαγέντες καὶ μακρὰν γενόμενοι τἀπείχειρα τῆς αὑτῶν ἀπολήψονται κακίας. διὸ μετὰ ταῦτα λέλεκται· κομισάσθωσαν παραχρῆμα αἰσχύνην αὐτῶν οἱ λέγοντές μοι· εὖγε, εὖγε , ἀνθ’ οὗ ὁ Σύμμαχος ἡρμήνευσεν· ἀά, ἀά , αὐτῇ συγχρησάμενος οὕτως ἐχούσῃ τῇ Ἑβραϊκῇ φωνῇ. ἔστι δὲ αὕτη σχετλιαστικὴ τῶν ἤδη νενικημένων καὶ εἰς τὰ ὀπίσω κεχωρηκότων καὶ τὴν ἑαυτῶν αἰσχύνην ἀπειληφότων. κατὰ δὲ τοὺς Ἑβδομήκοντα καὶ τὸν Σύμμαχον φήσαντα· οἱ λέγοντες περὶ ἐμοῦ· εὖγε, εὖγε , τάχα ποτὲ οἱ ἐχθροὶ τοῦ δικαίου πολλὰς ἐπιβουλὰς ἐπινοοῦντες κατ’ αὐτοῦ, ἐφ’ ἑκάστῃ προσδοκῶντες περιγενήσεσθαι, ἔλεγον· εὖγε, εὖγε . ἀλλὰ πολλάκις τοῦτο, φησίν, εἰρηκότες, μηδὲν δὲ ἰσχύσαντες διὰ τὴν σὴν χάριν ἀπαλλαττέσθωσαν ἤδη ποτὲ τὴν ἑαυτῶν κομισάμενοι αἰσχύνην.

Μακάριος ὁ συνιὼν ἐπὶ πτωχὸν καὶ πένητα· 
 ἐν ἡμέρᾳ πονηρᾷ ῥύσεται αὐτὸν ὁ κύριος. 
 
 
 Προιὼν ἑξῆς ὁ λόγος ἐπιφέρει· 
 
 
 
 
 
 καὶ γὰρ ὁ ἄνθρωπος τῆς εἰρήνης μου, ἐφ’ ὃν ἤλπισα, ὁ ἐσθίων ἄρτους μου, ἐμεγάλυνεν ἐπ’ ἐμὲ πτερνισμόν 
 . ταῦτα δὲ ἀναγέγραπται ὁ σωτὴρ καὶ κύριος ἡμῶν ἐν τῷ κατὰ Ἰωάννην εὐαγγελίῳ ὡς ἐξ οἰκείου προσώπου εἰρηκὼς ἐν τῇ πρὸς τοὺς μαθητὰς ὁμιλίᾳ, δι’ ὧν ἔφασκεν· ἀμήν, ἀμήν, λέγω ὑμῖν· οὐκ ἔστι δοῦλος μείζων τοῦ κυρίου αὐτοῦ, οὐδὲ ἀπόστολος μείζων τοῦ πέμψαντος αὐτόν. εἰ ταῦτα οἴδατε, μακάριοί ἐστε ὅταν ποιῆτε αὐτά. οὐ περὶ πάντων ὑμῶν λέγω· ἐγὼ οἶδα οὓς ἐξελεξάμην· ἀλλ’ ἵνα ἡ γραφὴ πληρωθῇ· ὁ τρώγων μου τὸν ἄρτον ἐπῆρεν ἐπ’ ἐμὲ πτέρναν αὐτοῦ 
 . ἄλλη δὲ γραφὴ τοῦτο φήσασα οὐχ εὑρίσκεται, μόνη δὲ ἡ παροῦσα, δι’ ἧς εἴρηται· ὁ ἐσθίων ἄρτον μου ἐμεγάλυνεν ἐπ’ ἐμὲ πτερνισμόν . ὥρα τοιγαροῦν εἰς τὸ αὐτοῦ πρόσωπον τὰ ἐμφερόμενα τῷ ψαλμῷ ὡς ἂν προφητικῶς εἰρημένα ἐκλαβεῖν. διὸ καὶ εἰς τὸ τέλος ἐπιγέγραπται ἀναπέμποντα ἡμᾶς ἤτοι ἐπὶ τὴν συντέλειαν τοῦ αἰῶνος, καθ’ ἣν ἐπληροῦτο τὰ ἀναγεγραμμένα ἢ ἐπὶ τὰ τελευταῖα τῶν διὰ τοῦ ψαλμοῦ δηλουμένων. 
 Εἰ μὲν οὖν ἐπὶ τὸ τοῦ σωτῆρος ἀναφέροιτο τὰ προκείμενα, εἴποις ἂν μακαρίζεσθαι τὸν δυνάμενον συνιεῖναι, δι’ ἣν ἀνείληφε δι’ ἡμᾶς πτωχείαν. ἔτι γὰρ πλούσιος ὢν, δι’ ἡμᾶς ἐπτώχευσεν, ἵνα ἡμεῖς τῇ αὐτοῦ πτωχείᾳ πλουτήσωμεν 
 · ἐν μορφῇ τε θεοῦ ὑπάρχων ἐκένωσεν ἑαυτὸν μορφὴν δούλου λαβὼν 
 σαφῶς ἐδίδαξεν ὁ θεῖος ἀπόστολος. καὶ ἄλλως δ’ ἄν τις συνήσει ἐπὶ πτωχὸν καὶ πένητα ἀκούων αὐτοῦ λέγοντος ἐν εὐαγγελίοις· δεῦτε, οἱ εὐλογημένοι τοῦ πατρός μου, κληρονομήσατε τὴν ἡτοιμασμένην ὑμῖν βασιλείαν ἀπὸ καταβολῆς κόσμου. ἐπείνασα γάρ, καὶ ἐδώκατέ μοι φαγεῖν, ἐδίψησα, καὶ ἐποτίσατέ με, ξένος ἤμην, καὶ συνηγάγετέ με· γυμνός, καὶ περιεβάλετέ με, ἠσθένουν, καὶ ἐπεσκέψασθε· ἐν φυλακῇ ἤμην, καὶ ἤλθετε πρὸς μέ 
 , οἷς ἐπιλέγει· ἐφ’ ὅσον ἐποιήσατε ἑνὶ τούτων τῶν ἐλαχίστων τῶν ἀδελφῶν μου, ἐμοὶ ἐποιήσατε 
 . 
 Καὶ οὕτως οὖν μακάριος ἀληθῶς ὁ συνιὼν ἐπὶ τὸν οὕτως ἀποδοθέντα πτωχὸν καὶ πένητα . εἰ δὲ καὶ ἐπὶ τὸν Δαυὶδ ἀναφέροιτο τὰ λελεγμένα, εἴποις ἂν ἀκολούθως τῷ πρὸ τούτου ψαλμῷ ταῦτα συνῆφθαι· ἐπεὶ γὰρ πρὸς τοῖς τελευταίοις τοῦ λθ´ ἐλέγετο ἐκ προσώπου τοῦ Δαυίδ · ἐγὼ δὲ πένης εἰμὶ καὶ πτωχός 
 . ταῦτα δ’ ἔλεγεν ὁ τοσοῦτος βασιλεὺς ὁ τὸν ἄφατον πλοῦτον συνηγιοχὼς εἰς τὴν παρασκευὴν τοῦ μετὰ ταῦτα ἐγηγερμένου διὰ Σολομῶνος ναοῦ σμικρύνων ἑαυτὸν καὶ ταπεινῶν καὶ τῇ ψυχῇ μετριοφρονῶν καὶ ἀληθῶς τῇ διαθέσει πτωχεύων· τούτου χάριν ἐπισυνῆπται ὁ παρὼν ψαλμὸς μακαρίζων τοῦ συνιέντος ἐπὶ τὸν οὕτως πτωχόν . τὸ δὲ πένητα οὔτε ἐν τῷ Ἑβραϊκῷ οὔτε παρὰ τοῖς λοιποῖς ἑρμηνευταῖς ἐμφέρεται. 
 Καὶ κατὰ τετάρτην δὲ διάνοιαν εἴποι ἄν τις γνωμονικὸν εἶναι τὸν λόγον καὶ παραινετικὸν φιλανθρωπίας καὶ φιλοπτωχείας· προσήκει γὰρ καὶ ἐπὶ τῶν κοινότερον λεγομένων πτωχῶν συμπαθητικοὺς εἶναι καὶ μεταδοτικοὺς συνιέντας, ὡς ὁ κρίνων αὐτοὺς πτωχεύειν θεὸς εἰς ταύτην αὐτοὺς ἤγαγε τὴν κατάστασιν, ὁμοῦ μὲν καὶ αὐτοὺς ἐγγυμνάζων διὰ τῆς πτωχείας, ὁμοῦ δὲ καὶ τοὺς ἐν περιουσίᾳ βίου καρποὺς τῆς ἑαυτῶν προαιρέσεως παρέχειν διὰ τῆς εἰς τοὺς ἐνδεεῖς κοινωνίας βεβουλημένος. πειράζεται γοῦν ὁ πλούσιος διὰ τοῦ πένητος , εἴτε τις ἀνηλεὴς καὶ ἀσυμπάθητος καὶ ἄσπλαγχνος εἴη εἴτε φιλάνθρωπος καὶ ἐλεημονικός. διὸ πολὺς ὁ περὶ πενήτων καὶ πτωχῶν λόγος ἐν τοῖς θείοις παραγγέλμασι. 
 Καὶ κατὰ πέμπτην δὲ διάνοιαν ἄλλο τάγμα πτωχῶν εὕροις ἂν τὸ ὑπὸ τοῦ σωτῆρος μακαριζόμενον κατὰ τό· μακάριοι οἱ πτωχοὶ τῷ πνεύματι, ὅτι αὐτῶν ἐστιν ἡ βασιλεία τῶν οὐρανῶν 
 , ἐν οἷς τοὺς κατὰ θεὸν φιλοσοφοῦντας καὶ διὰ τὴν ἔνθεον ἄσκησιν πτωχεύοντας ὁ σωτὴρ ἐμακάριζεν· οἳ ἦσαν οἱ αὐτοῦ μαθηταὶ καὶ ἀπόστολοι. μακάριος οὖν ὁ συνιὼν ἐπὶ πτωχόν , ἐπὶ τὸν οὕτω πτωχὸν καὶ πένητα · τῆς ἀγαθῆς ταύτης καὶ τρισμακαρίας συνέσεως καρπὸν λήψεται τὸν ἑξῆς εἰρημένον· ἐν ἡμέρᾳ γὰρ πονηρᾷ ῥύσεται αὐτὸν ὁ κύριος , ἢ κατὰ τὸν Σύμμαχον · ἐν ἡμέρᾳ κακώσεως 
 . εἰ γὰρ γένοιτό τις πειρασμὸς ἢ περιπέσοι ποτὲ συμφορᾷ καὶ περιστάσει, ὥσπερ αὐτὸς συνῆκεν ἐπὶ πτωχὸν καὶ πένητα , οὕτω καὶ αὐτοῦ εὐκαίρως συνήσει ὁ κύριος μετρῶν αὐτῷ τὸ ἴσον μέτρον, ᾧ ἐμέτρησεν.

Κύριος διαφυλάξαι αὐτὸν καὶ ζωῶσαι αὐτόν, καὶ μακαρίσαι αὐτὸν ἐν τῇ γῇ 
 καὶ μὴ παραδῷ αὐτὸν εἰς ψυχὴν ἐχθρῶν αὐτοῦ. 
 
 
 Ἀλλὰ καὶ φυλάξαι αὐτὸν καὶ ζῆσαι ποιήσει αὐτόν , ἢ κατὰ τὸν Σύμμαχον · φυλάξει αὐτὸν καὶ περισώσει αὐτόν . καὶ τρίτον δὲ αὐτῷ παρέξει, μακαρίσει αὐτὸν ἐν τῇ γῇ , ἢ κατὰ τὸν Σύμμαχον , μακαριστὸς ἔσται ἐν τῇ γῇ . ὡς ἔτι γὰρ ἐν τῇ γῇ ταύτῃ τυγχάνει, τῆς παρὰ τοῦ θεοῦ μακαριότητος τεύξεται μενόντων αὐτὸν τῶν μετὰ ταῦτα ἐπηγγελμένων οὐρανίων ἀγαθῶν. τούτοις ἐπιλέγει· καὶ μὴ παραδῷ αὐτὸν εἰς χεῖρας ἐχθρῶν αὐτοῦ , ἀνθ’ οὗ ὁ Σύμμαχός φησιν· καὶ οὐκ ἐκδώσει αὐτὸν εἰς ψυχὰς ἐχθρῶν αὐτοῦ 
 .

Καὶ γὰρ ὁ ἄνθρωπος τῆς εἰρήνης μου, ἐφ’ ὃν ἤλπισα, 
 ὁ ἐσθίων ἄρτον μου, ἐμεγάλυνεν ἐπ’ ἐμὲ πτερνισμόν. 
 
 
 Κατὰ δὲ Σύμμαχον · ἀλλὰ καὶ ἄνθρωπος, ὃς εἰρήνευέ μοι , φησίν, ᾧ ἐπεποίθειν, συνεσθίων μοι ἄρτον ἐμὸν κατεμεγαλύνθη μου ἀκολουθῶν , ἢ κατὰ Ἀκύλαν · κατεμεγαλύνθη μου πτέρνᾳ . τῆς δὲ τοῦ σωτῆρος εἰρήνης ἦν ἄνθρωπος ὁ Ἰούδας ἀκούσας καὶ αὐτὸς μετὰ τῶν λοιπῶν μαθητῶν τοῦ σωτῆρος λέγοντος· εἰρήνην τὴν ἐμὴν δίδωμι ὑμῖν, εἰρήνην τὴν ἐμὴν ἀφίημι ὑμῖν 
 . ἀλλὰ καί· ἐφ’ ὃν ἤλπισα , φησίν, ἢ κατὰ τὸν Ἀκύλαν · ἐπεποίθησα , ἢ κατὰ τὸν Σύμμαχον · ἐπεποίθειν . ἐπειδήπερ καὶ αὐτῷ ὁμοίως τοῖς λοιποῖς ἀποστόλοις τῶν ἴσων μετεδίδου χαρισμάτων. ἐπεποίθει δὲ ἐπ’ αὐτὸν ὁ σωτὴρ καὶ ἀγαθὰς εἶχεν ἐλπίδας ἐπ’ αὐτῷ διὰ τὸ καὶ ἐπ’ αὐτῷ αὐτεξούσιον· οὐ γὰρ ἦν φύσεως ἀδυνάτου σώζεσθαι ὁ Ἰούδας, ἀλλ’ οἷός τε ἦν θελήσας ὁμοίως τοῖς λοιποῖς ἀποστόλοις μαθητευθῆναι τῷ υἱῷ τοῦ θεοῦ καὶ καλὸς καὶ ἀγαθὸς μαθητὴς ἀποτελεῖσθαι· συνέστιος δὲ ὢν τῷ διδασκάλῳ οὐ τὸν κοινὸν ἄρτον αὐτῷ μόνον συνήσθιεν, ἀλλὰ καὶ τοῦ τῆς ψυχῆς θρεπτικοῦ μεταλαμβάνειν ἠξιοῦτο· περὶ οὗ ἔλεγεν ὁ σωτήρ· ἐγώ εἰμι ὁ ἄρτος ὁ ἐκ τοῦ οὐρανοῦ 
 καταβὰς καὶ ζωὴν διδοὺς τοῖς ἀνθρώποις. οὗτος οὖν ὁ τοσούτων ἠξιωμένος τὴν πτέρναν αὐτοῦ ὥσπερ λὰξ ἐντείνων κατὰ τοῦ σωτῆρος ἐπῆρε. διὸ λέλεκται· ἐμεγάλυνεν ἐπ’ ἐμὲ πτερνισμόν . ἀντὶ δὲ τοῦ πτερνισμὸν παρὰ τοῖς Ἑβδομήκοντα εἰρημένου ἡ Ἑβραϊκὴ ἀνάγνωσις πτέρναν περιέχει. οὕτως οὖν δουλεύσας τῷ Ἑβραϊκῷ ὁ Ἀκύλας ἐξέδωκεν. ὅθεν καὶ ὁ εὐαγγελιστὴς Ἰωάννης, ὡς ἂν Ἑβραῖος ἐξ Ἑβραίων τὸν σωτῆρα οὐ πτερνισμόν , ἀλλὰ πτέρναν ὠνομακέναι ἐμνημόνευσεν.

Ἐμοῦ δὲ διὰ τὴν ἀκακίαν ἀντελάβου, 
 καὶ ἐβεβαίωσάς με ἐνώπιόν σου εἰς τὸν αἰῶνα. 
 εὐλογητὸς κύριος ὁ θεὸς Ἰσραὴλ ἀπὸ τοῦ αἰῶνος καὶ εἰς τὸν αἰῶνα. 
 γένοιτο, γένοιτο. 
 
 
 Εἰς τό· ἐμοῦ δὲ διὰ τὴν ἀκακίαν ἀντελάβου , ἢ κατὰ τὸν Ἀκύλαν καὶ τὸν Σύμμαχον · διὰ τὴν ἁπλότητα , ἐπειδήπερ ὡς πρόβατον ἐπὶ σφαγὴν ἤχθη, καὶ ὡς ἀμνὸς ἐναντίον τοῦ κείραντος ἄφωνος, οὕτως οὐκ ἀνοίγων τὸ στόμα 
 · καί· λοιδορούμενος οὐκ ἀντελοιδόρει· πάσχων οὐκ ἠπείλει 
 · τὴν ἄκραν δὲ ἀνεξικακίαν ἐνδεικνύμενος ἐν τῷ κατηγορεῖσθαι ἐσιώπα ψευδομαρτυρούμενός τε οὐδὲν ἀπεκρίνατο· ἀλλὰ καὶ τὸν νῶτον αὐτοῦ δεδώκει εἰς μάστιγας καὶ τὰς σιαγόνας εἰς ῥαπίσματα· τὸ δὲ πρόσωπον οὐκ ἀπέστρεψεν ἀπὸ αἰσχύνης ἐμπτυσμάτων. διό φησιν· ἐμοῦ δὲ διὰ τὴν ἀκακίαν ἀντελάβου, καὶ ἐβεβαίωσάς με ἐνώπιόν σου εἰς αἰῶνα . τούτοις πᾶσιν ἐπὶ τέλει τὸ προφητικὸν πνεῦμα εὐχαριστήριον φωνὴν ἀναπέμπει τῷ θεῷ λέγων· εὐλογητὸς κύριος ὁ θεὸς Ἰσραὴλ ἀπὸ τοῦ αἰῶνος καὶ εἰς τὸν αἰῶνα· γένοιτο, γένοιτο , ἢ κατὰ τὸν Ἀκύλαν · πεπιστωμένως, πεπιστωμένως , κατὰ δὲ τὸν Σύμμαχον · ἀμήν, ἀμήν · ἔνθεν ὁ σωτὴρ καὶ κύριος ἡμῶν ἐν τοῖς ἑαυτοῦ διαλόγοις εἰς πίστωσιν τῶν ὑπ’ αὐτοῦ λεγομένων παραλαμβάνειν εἴωθε τό· ἀμήν, λέγω ὑμῖν 
 , οὗ τὴν διάνοιαν σαφέστερον ἡρμήνευσεν ὁ Ἀκύλας εἰπών· πεπιστωμένως, πεπιστωμένως .

Ἀλλὰ γὰρ διῃρημένης τῆς ὅλης βίβλου τῶν ψαλμῶν εἰς πέντε μέρη· τὸ πρῶτον μέρος ἐνταῦθα περιγράφεται· ἀρχόμενον μὲν ἀπὸ τοῦ αʹ ψαλμοῦ, τελευτῶν δὲ εἰς τὸν μετὰ χεῖρας· ὥρα δὴ οὖν μεταβῆναι καὶ ἐπὶ τὸ δεύτερον, ὅπερ ἄρχεται μὲν ἀπὸ τοῦ μαʹ ψαλμοῦ, συμπεραιοῦται δὲ εἰς τὸν οαʹ.

Εἰς τὸ τέλος· εἰς σύνεσιν τοῖς υἱοῖς Κόρε. 
 
 
 Τὸ μὲν πρῶτον μέρος τῆς τῶν ψαλμῶν βίβλου μ´ ψαλμοὺς καὶ πάντας τοῦ Δαυὶδ περιεῖχε, τὸ δὲ μετὰ χεῖρας λα´· ὧν ὀκτὼ μέν εἰσι τῶν υἱῶν Κορέ, εἷς δὲ τοῦ Ἀσὰφ καὶ Σολομῶνος εἷς· οἱ δὲ λοιποὶ τοῦ Δαυίδ . πρώτους δὲ τούτων ὄντας τοὺς τῶν υἱῶν Κορὲ διασκεψώμεθα ἐπὶ τὸ συνεῖναι τὰ λεγόμενα. παρορμῶσιν ἡμᾶς οἱ υἱοὶ Κορὲ διὰ τῶν προγραφῶν πρὸς τὸ μὴ παρέργως χρήσασθαι τῇ τῶν λεγομένων ἐντεύξει. εἰσάγει δὲ ὁ παρὼν ψαλμὸς τὸν προφητικὸν χορὸν περίλυπον καὶ σκυθρωπὸν τὴν ψυχὴν ἐπὶ τῇ τοῦ λαοῦ τοῦ ἐκ περιτομῆς ἐκπτώσει· καὶ ἐξαιτεῖται λύτρωσιν καὶ κακῶν ἐλευθερίαν διὰ τῆς σωτηρίου βοηθείας. ὃ δὴ καὶ ἐπὶ τέλει τοῦ λόγου ἐπισφραγίζεται εἰπών· 
 
 
 
 
 
 ἔλπισον ἐπὶ τὸν θεόν, ὅτι ἐξομολογήσομαι αὐτῷ· σωτήριον τοῦ προσώπου μου ὁ θεός μου 
 .

Ὃν τρόπον ἐπιποθεῖ ἔλαφος ἐπὶ τὰς πηγὰς τῶν ὑδάτων, 
 οὕτως ἐπιποθεῖ ἡ ψυχή μου πρὸς σέ, ὁ θεός. 
 ἐδίψησεν ἡ ψυχή μου πρὸς τὸν θεὸν τὸν ἰσχυρὸν τὸν ζῶντα· 
 πότε ἥξω καὶ ὀφθήσομαι τῷ προσώπῳ τοῦ θεοῦ. 
 
 
 Οὔτε ψαλμὸν οὔτε ᾠδὴν οὔτε τι τῶν τοιούτων ἡ προγραφὴ περιέχει, καὶ εἰκότως. ἐπειδήπερ σκυθρωποτέρων λόγων πεπλήρωται τὰ ἑξῆς ἐπιλεγόμενα, διὰ ταῦτα ἁπλῶς εἰς τὸ τέλος ἐπιγέγραπται· μὴ γὰρ ὑφεστώτων πραγμάτων, μελλόντων δέ ποτε ἔσεσθαι, προρρήσεις περιέχει· γεγόνασι μὲν γὰρ οἱ υἱοὶ Κορὲ ἐπὶ τῆς ἐρήμου κατὰ τοὺς χρόνους Μωϋσέως. εἶτα τοῦ πατρὸς αὐτῶν τοῦ Κορὲ καταστασιάσαντος Μωϋσέως καὶ ἀπολομένου σὺν τῇ αὑτοῦ φρατρίᾳ, τοὺς τούτου παῖδας συνέβη μὴ συναπολαῦσαι τῷ πατρί· διὰ τὸ μὴ κεκοινωνηκέναι αὐτοὺς τῇ τοῦ πατρὸς δυσσεβείᾳ, μετάνοιαν δὲ ἐνδειξαμένους καὶ πλείστην περὶ τὸν θεὸν εὐλάβειαν, τοσαύτης ἀποδοχῆς ἀξιωθῆναι παρὰ τῷ θεῷ ὡς καὶ προφητικοῦ χαρίσματος μετασχεῖν. ἐκ δὲ τῆς τούτων διαδοχῆς κατὰ τοὺς χρόνους Δαυῒδ γίνεται ἕτερος Κορὲ ὁμώνυμος τῷ προτέρῳ, καὶ τούτου ἕτεροι παῖδες. εἴτ’ οὖν οὗτοι, εἴτε οἱ πρότεροι τὴν μακρὰν ὕστερον ἔτεσιν γενομένην αἰχμαλωσίαν τοῦ λαοῦ καὶ τὴν εἰς πάντα τὰ ἔθνη τοῦ Ἰουδαίων ἔθνους διασπορὰν θεσπίζουσι διὰ τῶν μετὰ χεῖρας. προϊόντες γοῦν φασιν· καὶ οἱ μισοῦντες ἡμᾶς διήρπαζον αὐτούς. ἔδωκας ἡμᾶς ὡς πρόβατα βρώσεως, καὶ ἐν τοῖς ἔθνεσι διέσπειρας ἡμᾶς. ἀπέδου τὸν λαόν σου ἄνευ τιμῆς· καὶ ἔθου ἡμᾶς ὄνειδος τοῖς γείτοσιν ἡμῶν 
 . οὐ γὰρ ἐπὶ τοῦ Δαυὶδ ταῦτα ἡ ἱστορία γεγενῆσθαι περιέχει· διὰ τοῦτο προγέγραπται εἰς τὸ τέλος . καὶ ἐπεὶ θεϊκῆς δεῖ συνέσεως τῷ μέλλοντι ταῦτα νοεῖν ἀναγκαίως εἴρηται εἰς σύνεσιν . 
 Ἀντὶ δὲ τοῦ· τοῖς υἱοῖς Κορὲ συμφώνως ὁ Ἀκύλας καὶ ὁ Σύμμαχος τῶν υἱῶν Κορὲ ἡρμήνευσαν διδάσκοντες αὐτῶν εἶναι τὰς προφητείας· οἳ διψῇν ὡμολόγουν αὐτὸν τὸν θεὸν πόθον τε καὶ ἥμερον καὶ ἐπιθυμίαν ἔχειν τῆς παρ’ αὐτῷ πηγῆς, περὶ ἧς εἴρηται· ὅτι παρὰ σοὶ πηγὴ ζωῆς, ἐν τῷ φωτί σου ὀψόμεθα φῶς 
 . διὸ ἔλεγον· 
 
 ὃν τρόπον ἐπιποθεῖ ἔλαφος ἐπὶ τὰς πηγὰς τῶν ὑδάτων, 
 
 
 οὕτως ἐπιποθεῖ ἡ ψυχή μου πρὸς σέ, ὁ θεός . 
 κερασφόρον ζῶον ἡ ἔλαφος · ἀλλὰ καὶ καθαρὸν κατὰ τὸν νόμον, ἤδη δὲ καὶ ὀφιοκτόνον, καὶ πάντων ἑρπετῶν ἀναιρετικόν, ἀλλὰ καὶ τῶν τὰς ἐρήμους μεταδιωκόντων. τοιοῦτος δὲ ἦν ὁ προφητικὸς χορὸς φιλέρημος καὶ ἀνακεχωρηκώς. ἐν ἐρημίαις γοῦν καὶ ὄρεσι καὶ σπηλαίοις πεποιῆσθαι λέγονται τὰς διατριβάς· ἀλλὰ καὶ πάσης ἐτύγχανον ἀντικειμένης δυνάμεως καὶ παντὸς τοῦ κατὰ διάνοιαν ἑρπετοῦ ἀναιρετικοὶ ὡς ἂν ἔχοντες καὶ αὐτοὶ πατεῖν ἐπάνω 
 ὄφεων καὶ σκορπίων, καὶ ἐπὶ πᾶσαν τὴν δύναμιν τοῦ ἐχθροῦ . κερασφόροι δὲ ὑπῆρχον ὡς λέγειν δύνασθαι· ἐν σοὶ τοὺς ἐχθροὺς ἡμῶν κερατιοῦμεν 
 . ἀλλὰ καὶ καθαροὶ τὴν ψυχὴν ἐτύγχανον, εἰ καί τινες ἄλλοι· διὸ ἐλάφῳ παρεβάλλοντο. ἐπεὶ καὶ αὐτὸς ὁ νυμφίος ἐν Ἄσματι ᾀσμάτων νεβρῷ ἐλάφων 
 ἀφωμοίωτο, καὶ ἐν τῷ Ἰὼβ δὲ εἴρηται· ἐφύλαξας δὲ μῆνας ἐλάφων ὠδῖνας δέ· αὐτῶν ἐξαποστελεῖς 
 . τοιαύτας δὲ λογικὰς ἐλάφους ὁ κύριος καταρτίζεσθαι λέγεται ἐν κη´ ψαλμῷ, φάσκοντι· φωνὴ κυρίου καταρτιζομένη ἐλάφους 
 . 
 Aὗται τοίνυν αἱ ἔλαφοι τῆς πηγῆς διαλειπούσης αὐτὰς διὰ τὰς ἀνομίας τοῦ λαοῦ, καὶ ἀποστραφέντος τοῦ θεοῦ, καθ’ ἑαυτὰς ἀπεκλαίοντο καὶ τοῖς ἑαυτῶν δάκρυσιν ἐχρῶντο τροφῇ, νυκτὸς καὶ ἡμέρας τὴν ἀπώλειαν τοῦ λαοῦ ἀποθρηνοῦσαι ὡμολόγουν τε διψῇν οὐ τοῖς σώμασι καὶ ταῖς σαρξὶ τὰς τούτῳ φίλας ἡδονάς, ἀλλ’ αὐτῇ τῇ ψυχῇ ποθεῖν καὶ ἱμείρεσθαι κατὰ τὸν Σύμμαχον τῆς πρὸς τὸν θεὸν πορείας . διὸ ἔλεγον· οὕτως ἐπιποθεῖ ἡ ψυχή μου πρὸς σέ, ὁ θεός · καὶ πάλιν· ἐδίψησεν ἡ ψυχή μου πρὸς τὸν θεὸν τὸν ἰσχυρὸν τὸν ζῶντα . ζῇν γὰρ τὸν θεὸν κατὰ τὸ εἰρημένον· ὁ μόνος ἔχων ἀθανασίαν 
 , καὶ μόνον ζωὴν ἔχειν παρ’ ἑαυτῷ κατὰ τό· ὅτι παρὰ σοὶ πηγὴ ζωῆς 
 ᾔδεσαν. καὶ τοῦτό γε τὸ ζῶν ὕδωρ ὕστερόν ποτε ἐπιστάσα κατὰ τὰς τῶν προφητῶν εὐχὰς ἡ πηγὴ αὐτὸς ὁ σωτὴρ παρέχειν ἀνθρώποις ἐδίδασκεν, ὧδέ πη λέγων· ὃς ἂν πίῃ ἐκ τοῦ ὕδατος οὗ ἐγὼ δώσω αὐτῷ, γενήσεται ἐν αὐτῷ πηγὴ ὕδατος ζῶντος ἀλλομένου εἰς ζωὴν αἰώνιον 
 . καὶ πάλιν· εἴ τις διψᾷ, ἐρχέσθω πρὸς μὲ καὶ πινέτω. ὁ πιστεύων εἰς ἐμέ, καθὼς εἶπεν ἡ γραφή, ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος 
 . τούτου δὴ οὖν τοῦ πόματος ὁ προφητικὸς χορὸς διψῶν ἔλεγεν· ἐδίψησεν ἡ ψυχή μου πρὸς τὸν θεὸν τὸν ἰσχυρὸν τὸν ζῶντα , καί· πότε ἥξω, καὶ ὀφθήσομαι τῷ προσώπῳ τοῦ θεοῦ; ὁρῶντες γὰρ ἑαυτοὺς μακρὰν ὑπάρχοντας τῆς πρόσωπον πρὸς πρόσωπον θέας τοῦ θεοῦ ταῦτα ἔλεγον. ἀλλὰ καὶ συναισθόμενοι, ὡς ἀπέστραπτο τὸν λαὸν τὸ τοῦ θεοῦ πρόσωπον, καὶ οὐκέτ’ αὐτοὺς ἐπισκοπεῖ ἡ πάντοτε πρόνοιαν αὐτῶν ποιουμένη δύναμις, ἀπεθρήνουν μὲν τὴν ἐπὶ γῆς διατριβήν, εὐχὴν δ’ ἐτίθεντο παραστῆναί ποτε τῷ προσώπῳ τοῦ θεοῦ. διὸ ἔλεγον· πότε ἥξω, καὶ ὀφθήσομαι τῷ προσώπῳ τοῦ θεοῦ; πολλῆς δὲ γέμοντες παρρησίας καὶ συνειδήσεως ἀγαθῆς τοιαύταις ἐχρῶντο φωναῖς· ὡς γὰρ ὅλοι διόλου τὰς ψυχὰς ὑγιεῖς καὶ παντὸς μώμου καὶ σπίλου καὶ μολυσμοῦ κεκαθαρμένοι, ὀφθῆναι ἠξίουν τῷ προσώπῳ τοῦ θεοῦ. ὁ δὲ ἁμαρτάνων φεύγει τὸ πρόσωπον καὶ παραιτεῖται δι’ εὐχῆς καὶ ἱκετηρίας λέγων· ἀπόστρεψον τὸ πρόσωπόν σου ἀπὸ τῶν ἁμαρτιῶν μου 
 .

Ἐγενήθη τὰ δάκρυά μου ἄρτος ἡμέρας καὶ νυκτός 
 ἐν τῷ λέγεσθαί μοι καθ’ ἑκάστην ἡμέραν· ποῦ ἐστιν ὁ θεός σου; 
 ταῦτα ἐμνήσθην καὶ ἐξέχεα ἐπ’ ἐμὲ τὴν ψυχήν μου. 
 
 
 Ὀ διψῶν τοῦ θεοῦ καὶ δι’ εὐχῆς λέγων· πότε ἥξω, καὶ ὀφθήσομαι τῷ προσώπῳ τοῦ θεοῦ; πάντα τὰ ἐπὶ γῆς ἀποστρεφόμενος καὶ πᾶσαν τρυφὴν τὴν ἐν ἀνθρώποις βδελυττόμενος, μόνῳ δὲ ἄρτῳ ἐπάναγκες χρώμενος, καὶ τούτῳ μετὰ δακρύων, ἐρεῖ· ἐγενήθη τὰ δάκρυά μου ἄρτος μοι ἡμέρας καὶ νυκτός . ὁ δὲ τῶν προφητῶν χορός, ἐπεὶ ἑώρα τὸ πρόσωπον τοῦ θεοῦ ἀποστραφὲν πάντα τὸν λαὸν τὴν τῶν πολλῶν ἀπώλειαν ἑαυτοῦ εἶναι ζημίαν ἡγούμενος τοὺς ὑπὲρ ἁπάντων ἀνεδέχετο θρήνους εἰς τοσοῦτόν τε ἐπέτεινον τὴν κακοπάθειαν οἱ τοῦ θεοῦ ἄνθρωποι ὡς τοῖς δάκρυσιν ἑαυτῶν τρέφεσθαι καὶ διὰ πάσης ἡμέρας καὶ νυκτός , παραιτεῖσθαι μὲν καὶ αὐτὸν τὸν ἄρτον, μόνῳ δὲ τῷ κλαυθμῷ σχολάζειν. μάλιστα δὲ ταῦτ’ ἔπραττον καὶ ταῦτ’ ἔπασχον ἀκούοντες αὐτοῦ τοῦ λαοῦ, μᾶλλον δὲ τῶν ἀσεβῶν τῶν ἐν αὐτῷ λεγόντων· ποῦ ἐστιν ὁ θεός σου; οὐ γὰρ δήπου οἱ ἐχθροὶ καὶ πολέμιοι καθ’ ἑκάστην ἡμέραν ταῦτα αὐτοῖς ἔλεγον, ἀλλ’ εἰκὸς τοὺς ἐν τῷ ἔθνει ἀπίστους ὡς μάτην θεοσεβοῦντας καὶ εἰκῆ μοχθοῦντας τοὺς προφήτας καταμέμφεσθαι καὶ λέγειν αὐτοῖς· ποῦ ἐστιν ὁ θεός σου; ἃ δὴ παρὰ τῶν ἀδελφῶν καὶ συγγενῶν καὶ γνωρίμων ἀκούοντες τὰ τοῦ πένθους ἐπέτεινον. διό φασι· ταῦτα ἐμνήσθην, καὶ ἐξέχεα ἐπ’ ἐμὲ τὴν ψυχήν μου . οὐ γὰρ ἔξω τὴν ἐμαυτοῦ ταραχὴν ἐνέφαινον, ἀλλ’ ἔνδον ἐν τῇ ἐμαυτοῦ ψυχῇ κρύπτων τὴν ἐμὴν ἀλγηδόνα καὶ παρ’ ἐμαυτῷ συγχεόμενος. τοιοῦτον δέ τι πεπονθὼς καὶ ὁ ἀπόστολος ἔλεγεν· ἀλλ’ αὐτοὶ ἐν ἑαυτοῖς τὸ ἀπόκριμα τοῦ θανάτου ἐσχήκαμεν 
 . οὕτως οὖν καὶ νῦν· ἐξέχεα ἐπ’ ἐμὲ τὴν ψυχήν μου , φασίν.

Ὅτι διελεύσομαι ἐν τόπῳ σκηνῆς θαυμαστῆς ἕως τοῦ οἴκου τοῦ θεοῦ, 
 ἐν φωνῇ ἀγαλλιάσεως καὶ ἐξομολογήσεως ἤχου ἑορτάζοντος. 
 ἵνα τί περίλυπος εἶ, ἡ ψυχή μου, καὶ ἵνα τί συνταράσσεις με; 
 ἔλπισον ἐπὶ τὸν θεὸν, ὅτι ἐξομολογήσομαι αὐτῷ· 
 σωτήριον τοῦ προσώπου μου ὁ θεός μου. 
 
 
 Λεγόντων μοι, φησίν, τῶν ὀνειδιζόντων με· ποῦ ἐστιν ὁ θεός σου; ἐδακνόμην μὲν τῇ λύπῃ καὶ ὑπερήλγουν τὴν ψυχὴν πληττόμενος ὑπὸ τῶν λόγων τῶν ἀσεβῶν. ὅμως δ’ οὖν ἐν ἐμαυτῷ συνεῖχον τοὺς ἐμαυτοῦ λογισμοὺς πρὸς τὸ μὴ προχυθῆναι καὶ τῆς προκειμένης μοι τοῦ θεοῦ ἐκπεσεῖν ἐλπίδος. ἀνέφερον γὰρ τῇ μνήμῃ τὸ περιμένον με τέλος· ἐπεὶ μὴ ἠγνόουν, ὅτι μακάριοι οἱ κλαίοντες, ὅτι γελάσονται· καὶ μακάριοι οἱ πενθοῦντες ὅτι παρακληθήσονται 
 . διὸ δὴ ἀκριβῶς ἐπιστάμενος, ὅτι μετὰ τὰ σκυθρωπὰ διελεύσομαι ἐν τόπῳ σκηνῆς θαυμαστῆς ἕως τοῦ οἴκου τοῦ θεοῦ, ἐν φωνῇ ἀγαλλιάσεως καὶ ἐξομολογήσεως ἤχους ἑορτάζοντος , ταῦτα ἐμνήσθην· καὶ οὐκ ἐξέπιπτον τῆς ἐλπίδος, ἀλλ’ εἴσω παρ’ ἐμαυτῷ ἐξέχεα τὴν ψυχήν μου . καὶ ἐπειδὴ τοιαύτας ὑπέγραφεν ἑαυτῷ ἐλπίδας, εἰκότως αὐτὸς ἑαυτὸν θεραπεύει καὶ λέγει· ἵνα τί περίλυπος εἶ, ἡ ψυχή μου, καὶ ἵνα τί συνταράσσεις με; ἔλπισον ἐπὶ τὸν θεόν, ὅτι ἐξομολογήσομαι αὐτῷ σωτήριον τοῦ προσώπου μου ὁ θεός μου· θαρσεῖ γὰρ ἑαυτῷ καὶ τὰ παρόντα λυπηρὰ γενναίως φέρειν παρεκελεύετο. λέγων δὲ ὁ Σύμμαχος · ὅτι εἰσελεύσομαι εἰς τὴν σκηνὴν, διαβασταχθήσομαι ἕως τοῦ οἴκου τοῦ θεοῦ, μετὰ φωνῆς εὐφημίας καὶ ἐξομολογήσεως πλήθους πανηγυριζόντων , ἢ κατὰ τὸν Ἀκύλαν · αἰνέσεως καὶ εὐχαριστίας ὄχλου ἑορτάζοντος . παρίστη ὁποῖον ἔσται τὸ τέλος τῶν ἐν τῷ παρόντι βίῳ πᾶν τὸ ἐπιὸν γενναίως ὑπομενόντων· διαδέξεται γὰρ τούτους τὸ τρισμακάριον τέλος, ἡ θαυμαστὴ σκηνὴ τοῦ θεοῦ καὶ ὁ ἐνδοτάτω αὐτῆς οἶκος αὐτοῦ, ἐν ᾧ οἱ ἄξιοι διαβασταζόμενοι καὶ μετέωροι ὑπὸ ἀγγελικῶν δυνάμεων αἰρόμενοι εἰσαχθήσονται. ἃ δὴ καὶ ὁ ἀπόστολος εἰδὼς ἔλεγεν· 
 ἁρπαγησόμεθα ἐν νεφέλαις εἰς ἀπάντησιν τοῦ κυρίου εἰς ἀέρα, καὶ οὕτως πάντοτε σὺν κυρίῳ ἐσόμεθα . 
 
 Σκηνὴν δὲ θαυμαστὴν τοῦ θεοῦ ὀνομάζει πρὸς ἀντιδιαστολὴν ἑτέρας οὐ θαυμαστῆς, ὁποία ἦν ἡ ἐπὶ Μωϋσέως ἐπὶ γῆς κατεσκευασμένη. θαυμαστὴν δὲ ἀληθῶς σκηνὴν νοήσεις, ἣν οἱ μακάριοι τοῦ θεοῦ ἐν ἐλπίσιν ἐτίθεντο. αὕτη δὲ ἦν ἡ ἐπουράνιος, ἧς τύπους κατεσκεύαζε Μωϋσῆς ἐπὶ τῆς ἐρήμου. περὶ ἧς θαυμαστῆς σκηνῆς καὶ ὁ θεῖος ἀπόστολος διδάσκων ἔλεγεν· τοιοῦτον ἔχομεν ἀρχιερέα, ὃς ἐκάθισεν ἐν δεξιᾷ τοῦ θρόνου τῆς μεγαλωσύνης ἐν τοῖς οὐρανοῖς, τῶν ἁγίων λειτουργὸς καὶ τῆς σκηνῆς τῆς ἀληθινῆς, ἣν ἔπηξεν ὁ κύριος, οὐκ ἄνθρωπος 
 · οἷς ἐπιλέγει ἑξῆς· οἵτινες ὑποδείγματι καὶ σκιᾷ λατρεύουσι τῶν ἐπουρανίων, καθὼς κεχρημάτισται Μωϋσῆς μέλλων ἐπιτελεῖν τὴν σκηνήν. ὅρα, γάρ φησι, ποιήσεις πάντα κατὰ τὸν τύπον τὸν δειχθέντα σοι ἐν τῷ ὄρει 
 . ἀλλὰ ταῦτα μὲν εἰκόνες ἦσαν καὶ σύμβολα τῶν ἐπουρανίων· περὶ δὲ τῶν ἀρχετύπων ἐπιλέγει· Χριστὸς δὲ παραγενόμενος ἀρχιερεὺς τῶν μελλόντων ἀγαθῶν, διὰ τῆς μείζονος καὶ τελειοτέρας σκηνῆς οὐ χειροποιήτου, τουτέστιν οὐ ταύτης τῆς κτίσεως, οὐδὲ δι’ αἵματος τράγων καὶ μόσχων, διὰ δὲ τοῦ ἰδίου αἵματος εἰσῆλθεν ἐφάπαξ εἰς τὰ ἅγια, αἰωνίαν λύτρωσιν εὑράμενος 
 . 
 
 Εἰ δὲ χαρὰ γίνεται ἐν τοῖς οὐρανοῖς τῶν ἀγγέλων τοῦ θεοῦ ἐπὶ ἑνὶ ἁμαρτωλῷ μετανοοῦντι 
 , εἰκότως θεοφιλοῦς ψυχῆς μετὰ τὸν αὐτάρκη κατὰ τὸν παρόντα βίον διὰ γυμνασίαν καταξιουμένης τῆς εἰς τὰ ἅγια τὰ ἐπουράνια εἰσόδου, φωνὴ γίνεται εὐφημίας πλήθους πανηγυριζόντων καὶ εὐχαριστούντων ἐπὶ τῇ σωτηρίᾳ τοῦ σωζομένου. ἃ δὴ πεπεισμένος εἶναι ἀληθῆ ὁ τούτοις μαθητευθεὶς εἰκότως πρὸς ἑαυτὸν φάσκει· ἵνα τί περίλυπος εἶ, ἡ ψυχή μου, καὶ ἵνα τί συνταράσσεις με; ἢ κατὰ τὸν Σύμμαχον · τί κατακάμπτῃ, ψυχή μου, καὶ τί θορυβῇ κατ’ ἐμοῦ; ἀνάμεινον τὸν θεόν, ὅτι διηνεκῶς ἐξομολογήσομαι αὐτῷ τὰς σωτηρίας τοῦ προσώπου αὐτοῦ ἢ ταῖς σωτηρίαις τοῦ προσώπου αὐτοῦ , κατὰ τὸν Ἀκύλαν · γενόμενος γὰρ ὅσον οὐδέπω ἐν τῇ σκηνῇ τοῦ θεοῦ καὶ ὑπὸ ἀγγέλων ὁσίων διαβασταχθεὶς διὰ τὸ ὕψος καὶ τὸ ἔπαρμα αὐτῆς τὸ ἐπουράνιον, παραστήσομαι τῷ προσώπῳ τοῦ θεοῦ, καὶ τεύξομαι τῆς θέας τοῦ σωτηρίου αὐτοῦ τούτων τε ἀξιωθεὶς κατὰ καιρὸν ἀναπέμψω τὴν ἐξομολόγησιν καὶ τὴν ὀφειλομένην εὐχαριστίαν αὐτῷ.

Πρὸς ἐμαυτὸν ἡ ψυχή μου ἐταράχθη· 
 διὰ τοῦτο μνησθήσομαί σου ἐκ γῆς Ιορδάνου καὶ Ἑρμωνιείμ, ἀπὸ ὄρους μικροῦ. 
 ἄβυσσος ἀβυσσον ἐπικαλεῖται εἰς φωνὴν τῶν καταρρακτῶν σου, 
 πάντες οἱ μετεωρισμοί σου καὶ τὰ κύματά σου ἐπ’ ἐμὲ διῆλθον. 
 
 
 Τὰ μὲν ἐλπίσιν ἀποκείμενά μοι ταῦτ’ ἔστι τὰ λελεγμένα. τέως δ’ ἐπὶ τοῦ παρόντος πολλῶν με ταραττόντων, αὐτὸς οὐχ οὕτως ἐταραττόμην, ὡς ἐκπεσεῖν καὶ φανερὸς γενέσθαι τοῖς ταράττουσιν· ἀλλ’ ὥσπερ ἀνωτέρω, ἐξέχεα ἐπ’ ἐμὲ τὴν ψυχήν μου , οὕτως καὶ ἐνταῦθα πρὸς ἐμαυτὸν ἡ ψυχή μου ἐταράχθη . κατὰ δὲ τὸν Σύμμαχον · ἐπ’ ἐμέ , φησίν, ἡ ψυχή μου κατατήκεται, ὅταν ἀναμιμνήσκωμαί σου ἀπὸ γῆς Ἰορδάνου καὶ ἀπὸ Ἑρμωνιείμ, ὄρους μικροτάτου. ἄβυσσος ἀβύσσῳ ἀπαντᾷ ἀπὸ ἤχου τῶν κρουνῶν σου. δοκεῖ δέ μοι ἡ τῶν εἰρημένων διάνοια τοῦτον ἔχειν τὸν νοῦν· μετὰ τὴν Μωϋσέως τελευτὴν, Ἰησοῦ τὸν λαὸν εἰς τὴν γῆν τῆς ἐπαγγελίας εἰσαγαγόντος, ὡς οἱ ἱερεῖς ἐπέβησαν τῷ Ἰορδάνῃ τὴν κιβωτὸν ἐπ’ ὤμων φέροντες. ὁ δὲ Ἰορδάνης , ὥς φησιν ἡ γραφὴ, ἐπληροῦτο καθ’ ὅλην τὴν κρηπῖδα αὐτοῦ, ὡσεὶ ἡμέραι θερισμοῦ πυρῶν. καὶ ἔστη τὰ ὕδατα καταβαίνοντα ἄνωθεν πῆγμα ἕν. τὸ δὲ καταβαῖνον κατέβη εἰς τὴν θάλασσαν τῶν ἁλῶν. καὶ πάντες οἱ υἱοὶ Ἰσραὴλ διέβησαν διὰ ξηρᾶς ἐν μέσῳ τοῦ Ἰορδάνου 
 , τοῦ μὲν κάτω φερομένου ῥεύματος χωροῦντος εἰς τὴν θάλασσαν τὴν ἁλυκήν· τοῦ δὲ ἄνωθεν κατιόντος παραδόξως θεοῦ δυνάμει ἀναστελλομένου καὶ εἰς τοὐπίσω χωροῦντος. καὶ δὴ τὰ ἀπὸ τῶν πηγῶν ἄνωθεν προχεόμενα τοῦ Ἰορδάνου ῥεύματα μὴ ἔχοντα διέξοδον, ἐκυρτοῦτο, καὶ σωρὸς εἷς ἐγίνετο ἐπαιρομένων καταλλήλων τῶν ὑδάτων διὰ τὸ ἀποκεκλεῖσθαι αὐτοῖς τὴν διέξοδον. τότε δὴ ἄβυσσος ἀβύσσῳ ἀπήντα ἀναστελλομένων τῶν ὑδάτων καὶ κορυφουμένων. ἀναπολῶν οὖν τῇ μνήμῃ τῆς τότε γενομένης τῷ λαῷ ἐπισκοπῆς τὴν χάριν εἰκότως ἐπὶ τοῦ παρόντος τὴν ψυχὴν κατατήκομαι μηδεμιᾶς τοιαύτης καὶ ἐφ’ ἡμῶν γιγνομένης θεοῦ προνοίας. οἱ μὲν γὰρ παραδόξως τὸν Ἰορδάνην διῆλθον καὶ τὸ ὄρος τὸ πρὸς αὐτῷ Ἑρμωνιεὶμ ὀνομαζόμενον, μικρότατον τυγχάνον. ἐπ’ ἐμοῦ δὲ τοῦ ταῦτα λέγοντος τοιοῦτον μὲν οὐδὲν πέπρακται· πάντες δὲ οἱ μετεωρισμοί σου καὶ τὰ κύματά σου ἐπ’ ἐμὲ διῆλθον , ἢ κατὰ τὸν Σύμμαχον · πᾶσαι αἱ καταιγίδες σου καὶ τὰ κύματά σου ἐπάνω μου παρῆλθον . εἰκότως οὖν πρὸς ἐμαυτὸν ἡ ψυχή μου ἐταράχθη · ἢ ἐπ’ ἐμὲ ἡ ψυχή μου κατατήκεται, ὅταν ἀναμιμνήσκωμαί σου ἀπὸ γῆς Ἰορδάνου , κατὰ τὸν Σύμμαχον , καὶ ἀπὸ Ἑρμωνιείμ, ὄρους μικροτάτου . ἐν γὰρ τούτοις τοῖς χωρίοις πάλαι ποτὲ ἄβυσσος ἀβύσσῳ ἀπήντα ἀπὸ ἤχου τῶν κρουνῶν σου ἀναστελλομένου τοῦ ὕδατος εἰς τὸ μὴ διοχλῆσαι τοὺς τὸν Ἰορδάνην παριόντας. ἀλλὰ τότε μὲν ταῦτα διὰ τὴν ἐπισκοποῦσαν τοὺς τότε πρόνοιαν· νυνὶ δὲ πᾶσαι αἱ καταιγίδες σου καὶ τὰ κύματά σου ἐπάνω μου παρῆλθον κατακλύζοντά με καὶ καταποντοῦντα μηδενὸς ἀναστέλλοντος. λέγει δὲ ταῦτα εἰκότως ὁ χορὸς τῶν υἱῶν Κορὲ προφητικῶς ἀποκλαιόμενοι τὴν ἐσχάτην ἀποβολὴν τοῦ Ἰουδαίων ἔθνους, οὗ τὰ πάθη εἰς ἑαυτὸν ἀνελάμβανεν.

Ερῶ τῷ θεῷ· ἀντιλήπτωρ μου εἶ· διὰ τί μου ἐπελάθου; 
 καὶ ἵνα τί σκυθρωπάζων πορεύομαι ἐν τῷ ἐκθλίβειν τὸν ἐχθρὸν; 
 ἐν τῷ καταθλάσαι τὰ ὀστᾶ μου ὠνείδιζόν με οἱ ἐχθροί μου 
 ἐν τῷ αὐτοὺς λέγειν μοι καθ’ ἑκάστην ἡμέραν ποῦ ἐστιν ὁ θεός σου; 
 
 
 Εἰ καὶ πᾶσαι , φησίν, αἱ καταιγίδες σου καὶ τὰ κύματά σου ἐπάνω μου παρῆλθον , ἀλλ’ εὖ οἶδα καὶ πέπεισμαι ἀκριβῶς, ὅτι οὐκ ἔστι καιρὸς ἐν ᾧ οὐκ ἐλεεῖς· θεὸς γὰρ ἐλεήμων εἶ, καὶ οἰκτίρμων καὶ μακρόθυμος 
 . διὸ ἐμαυτὸν θεραπεύων ἀγαθαῖς ἐλπίσιν εἰδώς, ὅτι καθ’ ημέραν τὸ ἔλεος αὐτοῦ ἐντελεῖται ὁ θεός , τὰς νύκτας τῇ ᾠδῇ αὐτοῦ σχολάζων διατελῶ. μεθ’ ἡμέραν μὲν γὰρ τὰς τῶν ἀνθρώπων ὀρῶν πράξεις καὶ τὰς κυκλούσας ἡμᾶς συμφορὰς τούς τε μετεωρισμούς σου καὶ τὰ κύματά σου πρὸς ἐμαυτὸν ἀποδύρομαι, τῶν δὲ δι’ ἡμέρας με θορυβούντων σχολάσας διὰ τῆς νυκτὸς ἀναπεμπάζομαι τὰ ἐλέη τοῦ κυρίου· ἀναμιμνησκόμενός τε ὅπως καθ’ ἡμέραν τὸ ἔλεος αὐτοῦ ἐντέλλεται ᾄσματα αὐτῷ καὶ ᾠδὰς ἀναπέμπω σχολὴν ἄγων τὰς νύκτας. διὸ δὴ καὶ λέλεκται· καὶ νυκτὸς ᾠδὴ αὐτοῦ παρ’ ἐμοί , κατὰ δὲ τὸν Ἀκύλαν · καὶ ἐν νυκτὶ ᾆσμα αὐτοῦ μετ’ ἐμοῦ . οὐ μόνον δὲ τοῦτο, ἀλλὰ καὶ προσευχὴ τῷ θεῷ τῆς ζωῆς μου · ᾄδω μὲν γὰρ ὕμνον εὐχαριστήριον δεδιδαγμένος ἐν παντὶ εὐχαριστεῖν ταῖς μελλούσαις ἐλπίσιν χρησταῖς ἐμαυτὸν ἀνακτώμενος. διὰ δὲ τὰ τέως ἐν τῷ παρόντι συνέχοντά με λυπηρὰ προσευχὴν ἀναπέμπω τῷ θεῷ τῆς ζωῆς μου · οἶδα γάρ, ὅτι αὐτὸν ἔχω τῆς ἐμαυτοῦ ζωῆς αἴτιον. προσευχόμενος δὲ αὐτῷ φημι· ἀντιλήπτωρ μου · ἢ κατὰ τὸν Ἀκύλαν καὶ Σύμμαχον · πέτρα μου · ἐφ’ ὃν ἑστὼς οὐ διατραπήσομαι· διὰ τί μου ἐπελάθου; ἐγὼ μὲν γάρ σου οὐκ ἐπιλέλησμαι, ἀλλ’ οἶδά σου τὰ ἐλέη καὶ τοὺς οἰκτιρμούς, οἶδα δὲ καὶ τὰς ἀποκειμένας μοι ἐλπίδας. διὸ καὶ τὴν ᾠδήν σου παρ’ ἐμαυτῷ ἀδιαλείπτως φυλάττω. σὺ δέ μου ἐπελάθου · διὰ τί; τὴν αἰτίαν μαθεῖν βούλομαι, δι’ ἣν πάντες οἱ μετεωρισμοί σου καὶ τὰ κύματά σου , οἱ πειρασμοὶ δηλαδὴ καὶ τοσαῦται περιστάσεις ἐπ’ ἐμὲ διῆλθον σοῦ συγχωροῦντος· μέγα γάρ τι ὀφείλει τυγχάνειν τὸ αἴτιον τῆς περὶ ἐμοῦ λήθης. 
 Λέγων δὲ ταῦτα ὁ χορὸς ὁ προφητικὸς ἰδιοποιεῖται, ὡς ἔφην, τὴν τοῦ λαοῦ κατάστασιν· τὴν γὰρ ἐσχάτην ἀποβολὴν καὶ τὴν ἀπόπτωσιν τοῦ παντὸς ἔθνους τὴν γενομένην μετὰ τὴν εἰς τὸν σωτῆρα καὶ κύριον ἡμῶν ἀπιστίαν αὐτῶν ἐμφαίνειν μοι διὰ τούτων δοκεῖ. εἶπε δ’ ἂν αὐτῷ ἐρωτήσαντι καὶ φάντι· διὰ τί μου ἐπελάθου; τὸ ἐν εὐαγγελίῳ λεχθέν· ποσάκις ἠθέλησα ἐπισυναγαγεῖν τὰ τέκνα σου, ὃν τρόπον ὄρνις ἐπισυνάγει τὰ νοσσία ὑπὸ τὰς πτέρυγας, καὶ οὐκ ἠθελήσατε; 
 ἐπεὶ τοίνυν διὰ τὴν αὐτῶν κακίαν ἐπελήσθησαν, εἰκότως ὁ χορὸς ὁ προφητικός, ἐπεὶ φυσικοῖς λόγοις πάσχοντος ἑνὸς μέλους, συμπάσχει πάντα τὰ μέλη 
 , ὡς ὑπὲρ οἰκείου σώματος ἀλγῶν ἐπιλέγει κατὰ τὸν Σύμμαχον · ἵνα τί σκυθρωπὸς περιπατῶ, θλίβοντος ἐχθροῦ; 
 καὶ ὡς σφαγὴν διὰ τῶν ὀστῶν μου ὠνείδιζον οἱ ἐναντίοι μου , ἢ· ἐν τῷ καταθλᾶσθαι τὰ ὀστᾶ μου ὠνείδιζόν με οἱ θλίβοντές με . τῶν γὰρ ὀστέων τῶν προφητικῶν διὰ τοῦ κλαυθμοῦ καὶ τῶν ὀδυρμῶν καταθλωμένων, τουτέστι τῶν τῆς ψυχῆς δυνάμεων, οἱ ἐν τῷ λαῷ ἐχθροὶ τοῦ θεοῦ ὡς μηδενὸς ἐπαμύνοντος ἐπανέβαινον ὀνειδίζοντες καὶ λέγοντες· ποῦ ἐστιν ὁ θεός σου;

Τῷ Δαυὶδ ψαλμός. 
 κρῖνόν με, ὁ θεός, καὶ δίκασον τὴν δίκην μου ἐξ ἔθνους οὐχ ὁσίου, 
 ἀπὸ ἀνθρώπου δολίου καὶ ἀδίκου ῥῦσαί με. 
 ὅτι σύ, ὁ θεός, κραταίωμά μου· ἵνα τί ἀπώσω με; 
 ἵνα τί σκυθρωπάζων πορεύομαι ἐν τῷ ἐκθλίψαι ἐχθρόν; 
 
 
 Ἀνεπίγραφος παρ’ Ἑβραίοις ὁ ψαλμός· διὸ οὐδὲ παρὰ τοῖς λοιποῖς ἑρμηνευταῖς ἐπιγραφὴν ἔχει. ἀλλὰ καὶ ὅτι μέρος ἔοικεν εἶναι τοῦ πρὸ αὐτοῦ, δεδήλωται ἔκ τε τῶν ὁμοίων ἐν ἀμφοτέροις λόγων καὶ ἐκ τῆς ἐμφεροῦς διανοίας. φημὶ τοίνυν καὶ ἐπὶ τοῦ παρόντος τὸν χορὸν τὸν προφητικὸν τὰ προκείμενα διεξιέναι ὑπὲρ τοῦ λαοῦ ὡς ἀπωσμένου καὶ παραδοθέντος ἔθνεσι καὶ ἀνθρώποις πονηροῖς, δεομένου δὲ καὶ ἀντιβολοῦντος ἐκδικίας τυχεῖν καὶ ῥυσθῆναι τῶν χειρῶν τῶν πολεμίων. ὥσπερ δὲ διὰ τὴν τοῦ λαοῦ κάκωσιν συνέβαινε τοῖς δικαιοπραγοῦσι συμπάσχειν καὶ συναλγεῖν καὶ συνδιατίθεσθαι, τὸν αὐτὸν τρόπον καὶ ἡ τῶν θεοφιλῶν ἀνδρῶν δικαιοπραγία κοινωνίαν καὶ μετάδοσιν ἀγαθῶν παρέχει τῷ πλήθει. διὸ δὴ τὰ πάθη τοῦ λαοῦ εἰς ἑαυτοὺς ἀναλαμβάνοντες εὐχὰς ὑπὲρ τοῦ πλήθους ἐποιοῦντο κοινήν τε ἱκετηρίαν τῷ θεῷ ἀνέπεμπον. εἰκότως οὖν ὡς ἐξ ἑνὸς στόματος ταύτας ἠφίεσαν τὰς φωνάς. 
 
 κρῖνόν με, ὁ θεός, καὶ δίκασον τὴν δίκην μου ἐξ ἔθνους οὐχ ὁσίου, 
 ἀπὸ ἀνθρώπου δολίου καὶ ἀδίκου ῥῦσαί με. 
 ὅτι σὺ ὁ θεὸς κραταίωμά μου, ἵνα τί ἀπώσω με; 
 ἵνα τί σκυθρωπάζων πορεύομαι ἐν τῷ ἐκθλίψαι ἐχθρόν; 
 
 εἴποι δ’ ἄν τις ταῦτα λέγειν ἕνα που καὶ δεύτερον ἐν ὅλῳ τῷ ἔθνει τῶν Ἰουδαίων ηὑρημένον δίκαιον. αὐτὸς οὖν ὁ εἷς καὶ σπάνιος, οἷον Ἱερεμίας ἤ τις ἕτερος ὅμοιος αὐτῷ, ἀποκλαιέσθω, καὶ ταύτας ἀναπεμπέτω τὰς φωνὰς, ἱκετεύων ῥυσθῆναι ἐξ ἀνοσίου ἔθνους· δηλούτω δὲ αὐτοὺς τοὺς ἐκ περιτομῆς καὶ ἀπὸ ἀνθρώπου ἀδίκου καὶ δολίου, ὡς ἂν μήποτε καὶ αὐτὸς γένοιτο ἄδικος καὶ δόλιος. παρακαλείτω δὲ τὸν θεὸν λέγων· σὺ εἶ ὁ θεὸς κραταίωμά μου , ἵνα τί με ἀπώσω, καταλιπών με ἐν μέσῳ τοιούτου λαοῦ; ἥρμοζε δὲ τὰ προκείμενα καὶ τῷ προφήτῃ Ἠλίᾳ, ὃς ἔλεγεν κατεντυγχάνων τοῦ λαοῦ· κύριε, τοὺς προφήτας σου ἀπέκτειναν, καὶ τὰ θυσιαστήριά σου κατέσκαψαν, κἀγὼ ὑπελίφθην μόνος, καὶ ζητοῦσι τὴν ψυχὴν μου λαβεῖν αὐτήν 
 . σαφῶς δὲ διδάσκει Ἱερεμίας ἐκλελοιπέναι πάντα δίκαιον ἐκ τοῦ λαοῦ, λέγων· περιδράμετε ἐν ταῖς ἀμφόδοις Ἱερουσαλὴμ καὶ ἐν ταῖς πλατείαις αὐτῆς, καὶ ἴδετε εἰ ἔστι συνιὼν καὶ ἵλεως ἔσομαι αὐτοῖς 
 . 
 Εἶτ’ ἐπεὶ δὲ τὸ πλῆθος τῶν κακῶν ἀνδρῶν θλίψιν παρεῖχε τῷ δικαίῳ, σκυθρωπάζειν ἐπὶ τούτῳ ἔλεγεν· ἵνα τί σκυθρωπάζων πορεύομαι ἐν τῷ ἐκθλίψαι ἐχθρόν; καὶ ἄλλως δὲ τῶν ἐχθρῶν καὶ πολεμίων θλιβόντων καὶ ἐπικρατεστέρων γιγνομένων τοῦ ἔθνους, ὁ τῷ θεῷ ἀνακείμενος ἐδάκνετο τὴν ψυχὴν ζήλου πληρούμενος ἐπὶ τῇ τῶν ἀθέων καὶ ἀσεβῶν ἀνδρῶν εὐπραγίᾳ. διὸ καὶ ἱκετηρίαν ἀνέπεμπεν, ὡς ἂν κρίνας ὁ θεὸς καὶ δικάσας αὐτῷ καὶ τὴν πρέπουσαν περὶ αὐτοῦ δίκην ἐξενεγκάμενος τὴν αὐτοῦ προσοφειλομένην ἀμοιβὴν τῶν αὐτοῦ κατορθωμάτων τῷ παντὶ πλήθει χαρίσοιτο, καὶ δι’ αὐτοῦ ῥύσαιτο τοὺς πάντας ἐκ χειρὸς τῶν πολεμίων· ἵν’, ὥσπερ κοινωνὸς αὐτὸς γέγονε τῆς τοῦ λαοῦ κακοπραγίας, οὕτως καὶ ὁ λαὸς μετάσχοι τῆς αὐτοῦ δικαιοπραγίας. ὥσπερ δὲ οἱ δίκαια ἔχοντες ἐν τοῖς δικαστηρίοις τοὺς δικαστὰς ἱκετεύουσιν ἐπακοῦσαι τῶν δικαίων αὐτῶν δικάσαι τε καὶ κρίναι αὐτοὺς ὀρθῶς, τὸν αὐτὸν τρόπον καὶ ὁ θεοφιλὴς διὰ τῶν προκειμένων τῷ θεῷ φησιν· κρῖνόν μοι, ὁ θεός , οὐχὶ κρῖνόν με· κατὰ δὲ τὸν Σύμμαχον · κρῖνόν μοι . σὺ γὰρ αὐτὸς γενοῦ μοι κριτὴς καὶ τὴν κρίσιν μου ταύτην κρῖνον καὶ ὑπερδίκησον τῆς δίκης μου, ἵνα τυχὼν ἐκδικίας συμβάλωμαι τῇ σωτηρίᾳ τοῦ παντὸς πλήθους τὰ ἐμαυτοῦ κατορθώματα.

Καὶ εἰσελεύσομαι πρὸς τὸ θυσιαστήριον τοῦ θεοῦ, 
 πρὸς τὸν θεὸν τὸν εὐφραίνοντα τὴν νεότητά μου· 
 ἐξομολογήσομαί σοι ὁ θεός μου ἐν κιθάρᾳ· 
 ἵνα τί περίλυπος εἶ, ἡ ψυχή μου, καὶ ἵνα τί συνταράσσεις με; 
 ἔλπισον ἐπὶ τὸν θεόν, ὅτι ἐξομολογήσομαι αὐτῷ· 
 σωτήριον τοῦ προσώπου μου καὶ ὁ θεός μου. 
 
 
 Νοήσεις καὶ οὕτως· τοῦ παρὰ σοὶ φωτὸς καὶ τῆς παρὰ σοὶ ἀληθείας τυχὼν ὁδηγηθήσομαι, ὑπὸ μὲν τοῦ φωτὸς φωτιζόμενος, ὑπὸ δὲ τῆς σῆς ἀληθείας χειραγωγούμενος ἐπὶ τὸ ὄρος τὸ ἅγιόν σου τὸ ἐπουράνιον καὶ ἐπὶ τὰ αὐτόθι σκηνώματά σου , περὶ ὧν καὶ ἐν τῷ πρὸ τούτου ἔλεγον, ὅτι διελεύσομαι ἐν τόπῳ σκηνῆς θαυμαστῆς ἕως τοῦ οἴκου τοῦ θεοῦ ἐν φωνῇ ἀγαλλιάσεως καὶ ἐξομολογήσεως ἤχους ἑορτάζοντος · ὡς ἂν δέ σοι τῷ θεῷ ἱερωμένος ἐπὶ τὰ ἐνδοτάτω καὶ μέχρι τοῦ θυσιαστηρίου ἥξω, καὶ πρὸς σὲ τὸν θεὸν ἐλεύσομαι τὸν εὐφραίνοντα τὴν νεότητά μου τὴν πνευματικήν. κιθάραν δὲ τὸ σῶμά φησι, δι’ οὗ ἀνακρούεσθαι πέφυκεν ὁ νοῦς, καὶ διὰ τῶν αἰσθητηρίων ὥσπερ διὰ χορδῶν τὴν τῷ θεῷ πρέπουσαν μελῳδίαν ἀναπέμπειν εἴωθε. σαφῶς οὖν διὰ τούτων ὁ χορὸς ὁ προφητικὸς παρακαλεῖ τὸ φῶς ἀποσταλῆναι τοῦ θεοῦ καὶ τὴν ἀλήθειαν αὐτοῦ, ὡς μηδέπω τότε φαῖνον ἐπὶ τῆς γῆς μηδὲ τῆς ἀληθείας ὑπαρχούσης πῶς σὺν ἀνθρώποις, ὅτε ταύτας ἠφείει τὰς φωνάς. φῶς δὲ ἀποστελλόμενον ἕτερον ὂν εἴη τοῦ ἀποστέλλοντος, περὶ τούτου εἴρηται· ἦν τὸ φῶς τὸ φωτίζον πάντα ἄνθρωπον ἐρχόμενον εἰς τὸν κόσμον . διδάσκει δὲ καὶ αὐτὸς ὁ σωτὴρ αὐτοπροσώπως λέγων· ἐγώ εἰμι τὸ φῶς καὶ ἡ ἀλήθεια καὶ ἡ ζωή. 
 ἵνα τί περίλυπος εἶ, ἡ ψυχή μου, καὶ ἵνα τί συνταράσσεις με; ἔλπισον ἐπὶ τὸν θεὸν, ὅτι ἐξομολογήσομαι αὐτῷ, σωτήριον τοῦ προσώπου μου καὶ ὁ θεός μου. Σύμμαχος δέ· τί καταρέεις, ψυχή μου, καὶ τί θορυβεῖς ἐπ’ ἐμέ; ἀνάμεινον τὸν θεόν∙ εἰς ἀεὶ γὰρ ἐξομολογήσομαι αὐτῷ, τῇ σωτηρίᾳ τοῦ προσώπου μου καὶ θεῷ μου . ἀνάμεινον, φησίν, ἵνα καὶ αὐτὴ δυνηθῇς ποτε εἰπεῖν· ὑπομένων ὑπέμεινα τὸν κύριον, καὶ προσέσχε μοι. ἀλλὰ καὶ ἔλπισον ἐπὶ τὸν θεόν· ἡ γὰρ ἐλπὶς οὐ καταισχύνει. τί γὰρ καὶ χρὴ ταράττεσθαι; τί δὲ περίλυπον γίνεσθαι, τοιούτων προσδοκωμένων ἀγαθῶν; ἔτι γὰρ μικρὸν ὅσον ὁ ἐρχόμενος ἥξει, καὶ οὐ χρονιεῖ, καὶ τὸ φῶς ἀποσταλήσεται, καὶ ἡ ἀλήθεια παραγενήσεται, καὶ τὰ προφητευθέντα τέλους τεύξεται· καὶ τέλος παντὸς λόγου τὸ σωτήριόν ἐστι τοῦ προσώπου, αὐτὸς ὁ θεός μου. ἐπειδ’ ἂν γὰρ καταξιωθῶ παραστὰς τῷ θεῷ πρόσωπον πρὸς πρόσωπον ἐποπτεῦσαι τὸ σωτήριον, περὶ οὗ πολὺς ὁ λόγος διὰ πασῶν τῶν γραφῶν, τότε δὲ αὐτῷ ἐξομολογήσομαι ὡς ἂν θεῷ μου καὶ σωτῆρί μου· καλῶς δὲ συνῆψε τὸ φῶς τῇ ἀληθείᾳ· ὅπερ γὰρ φῶς αἰσθητὸν ὀφθαλμοῖς σώματος, τοῦτο ἀλήθεια τοῖς τῆς ψυχῆς ὀφθαλμοῖς ἐνατενίζουσι τῇ φύσει τῶν πραγμάτων, καὶ μηκέτι ἀπατωμένοις, δι’ αὐτῆς δὲ τῆς τῶν ὄντων καταλήψεως φωτιζομένοις καὶ γνῶσιν τῆς ἀληθείας ἀναλαμβάνουσιν. ἑρμήνευσεν τοίνυν αὐτὸς ὁ λόγος τοῦ νοητοῦ φωτὸς τὴν ἐνέργειαν ἀληθείας οὖσαν παραστατικήν. εἰκότως οὖν ὁ σωτὴρ ταῦτα παραδιδοὺς τοῖς αὑτοῦ μαθηταῖς ἐδίδασκε λέγων· ἐγώ εἰμι τὸ φῶς καὶ ἡ ἀλήθεια καὶ ἡ ζωή . 
 
 Katenist: καὶ ἑκάστη δὲ τῶν λοιπῶν ἐκδόσεων ἁρμόσεις ἀκολούθως τὸ τέλος, εἴτε τοῖς ἐν Βαβυλῶνι ταῦτα λέγουσιν εἴτε τοῖς ἐξ ἐθνῶν μήπω πεπιστευκόσιν.

Εἰς τὸ τέλος· τοῖς υἱοῖς Κορέ, εἰς σύνεσιν. 
 
 
 Ἀλλ’ οὐδὲ οἱ προκείμενοι λόγοι ψαλμὸν κατὰ τὴν προγραφὴν περιέχουσιν οὐδὲ ᾠδὴν οὐδὲ ὕμνον οὐδέ τι τῶν τοιούτων, ἐπεὶ μηδὲ τὰ τῆς διανοίας τῶν ἐν αὐτοῖς φερομένων τοιαύτης ἔχεται θεωρίας. ἱκετηρίαι δέ εἰσιν ὅμοιαι ταῖς ἔμπροσθεν καὶ περὶ τῆς αὐτῆς ὑποθέσεως, λέγω δὲ περὶ τῆς ἀποπτώσεως τοῦ Ἰουδαίων ἔθνους ἐκ προσώπου τῶν προφητῶν προσπεφωνημέναι διὰ τῶν υἱῶν Κορέ . διασαφοῦσι δ’ ἐπὶ τοῦ παρόντος λευκότερον ἐκφαίνοντες τὴν διάνοιαν, δι’ ἣν ἐν τοῖς ἔμπροσθεν ἀπεκλαύσαντο. διεξέρχονται γοῦν τὰ συμβεβηκότα πάθη τῷ λαῷ, ὅθεν διεγείρουσιν ἡμᾶς εἰς σύνεσιν , καὶ εἰς τὸ τέλος ἀναπέμπουσι διὰ τῆς προγραφῆς διὰ τὸ μέλλειν ἐπὶ τέλει ταῦτα συμβαίνειν, εἰ καὶ ὡς ἤδη συμβεβηκότα αὐτὰ οἱ υἱοὶ Κορὲ προφητικῶς ἐθέσπιζον. διὰ μὲν οὖν τῶν ἔμπροσθεν ἀπεκλαύσαντο καὶ τὰς ἑαυτῶν ἐξήγγειλαν τῷ θεῷ λύπας, ἐν δὲ τοῖς προκειμένοις καὶ αὐτὰ τὰ πάθη διεξέρχονται.

Ὁ θεός, ἐν τοῖς ὠσὶν ἡμῶν ἠκούσαμεν, 
 οἱ πατέρες ἡμῶν ἀνήγγειλαν ἡμῖν 
 ἔργον, ὃ εἰργάσω ἐν ταῖς ἡμέραις αὐτῶν, ἐν ἡμέραις ἀρχαίαις. 
 
 
 Οἱ γὰρ κατὰ τὴν αἰχμαλωσίαν γενόμενοι καὶ κατὰ τὴν διασπορὰν τοῦ ἔθνους οὐκ αὐτοὶ τῶν πάλαι πεπραγμένων κατὰ τοὺς χρόνους Μωυσέως ὑπῆρχον, ἀλλ’ οὐδὲ τῶν ἐπὶ Ἰησοῦ τοῦ Ναυῆ. ἀκοῇ δὲ ταῦτα μαθόντες ᾔδεσαν ἐκ πατέρων διαδοχῆς καὶ τῶν ἐν τῇ ἱστορίᾳ τῶν θεοπνεύστων γραφῶν κειμένων. φασὶν οὖν, ἅπερ πάλαι ταῖς ἡμετέραις παρελάβομεν ἀκοαῖς. ταῦτα ἱκετεύομεν καὶ καθ’ ἡμᾶς γενέσθαι· εἰς γὰρ ὢν καὶ ὁ αὐτὸς θεὸς τότε καὶ νῦν τὰ δυνατὰ πράττειν δυνατὸς εἶ. 
 
 Ἠ χείρ σου ἔθνη ἐξολόθρευσεν καὶ κατεφύτευσεν αὐτούς, 
 ἐκάκωσας λαοὺς καὶ ἐξέβαλες αὐτούς. 
 οὐ γὰρ ἐν τῇ ῥομφαίᾳ αὐτῶν ἐκληρονόμησαν γῆν, 
 καὶ ὁ βραχίων αὐτῶν οὐκ ἔσωσεν αὐτούς, 
 ἀλλ’ ἡ δεξιά σου καὶ ὁ βραχίων σου 
 καὶ ὁ φωτισμὸς τοῦ προσώπου σου, ὅτι ηὐδόκησας ἐν αὐτοῖς. 
 
 
 Διὸ δεόμεθα καὶ παρακαλοῦμεν, ἱν’ ὥσπερ ἐπήμυνας ἀδικουμένοις ποτὲ τοῖς ἡμετέροις προπάτορσιν. οὕτως καὶ ἡμῶν ἐπισκοπὴν ποιήσοιτο, ὅπως δὲ διὰ Ἰησοῦ τοῦ Ναυῆ νικητὰς τοὺς πατέρας τῶν ταῦτα λεγόντων εἰργάσατο καὶ ὡς τῶν πάλαι κρατούντων τῆς χώρας ἀλλοφυλῶν ἐθνῶν περιγεγόνασιν. οὐδὲν δεῖ λέγειν παρὸν ἐκ τῆς ἱστορίας ἀναλέγεσθαι. ἀλλ` οὐκ ἦσαν, φασίν, οἱ πατέρες ἡμῶν οἱ ταῦτα κατωρθωκότες, αλλ’ ἡ χείρ σου καὶ ἡ δεξιά σου καὶ ὁ φωτισμὸς τοῦ προσώπου σου · τούτων τοιγαροῦν καὶ ἡμεῖς δεόμεθα. εἰ δὲ καὶ πλείοσιν ὀνόμασιν προενήνεκται ταῦτα, ὅμως δ’ οὖν καθ’ ἑνὸς ὑποκειμένου νοεῖται· τὸν γὰρ σωτήριον λόγον τὸν ἐν ἀρχῆ πρὸς τὸν θεὸν θεὸν ὄντα κατὰ διαφόρους ἐπινοίας χεῖρα τοῦ θεοῦ καὶ δεξιὰν αὐτοῦ καὶ βραχίονα καὶ φῶς αἱ θεῖαι ὀνομάζουσιν γραφαί· ὁ δ’ αὐτός ἐστιν σοφία θεοῦ καὶ δικαιοσύνη καὶ ἁγιασμὸς καὶ ἀπολύτρωσις 
 . 
 Οἱ οὖν τὰς προκειμένας φωνὰς διεξιόντες ὁμολογοῦσι παρά τῶν πατέρων μεμαθηκέναι, τίς ποτ’ ἦν ὁ ἐν τῇ ἐρήμῳ προπορευόμενος αὐτῶν θεὸς καὶ ὁ διὰ τοῦ Μωυσέως διαδόχου πάντας αὐτοῖς τοὺς ἐχθροὺς καὶ πολεμίους καθυποτάττων. αὐτὸ δὴ οὖν ἐκεῖνο τὸ φῶς καὶ τὸν βραχίονα καὶ τὴν δεξιάν σου χεῖρα τὴν τοῖς πατράσιν ἡμῶν συμπράξασαν καὶ νῦν ἐπιλάμψαι ἱκετεύομεν. διδάσκονται τοίνυν οἱ ἐκπεσόντες καὶ ἐν διασπορᾷ γενόμενοι τοῦ λαοῦ μὴ ἀγνοεῖν τὸν βραχίονα τοῦ θεοῦ καὶ τὴν δεξιὰν αὐτοῦ καὶ τὸ ἐξ αὐτοῦ ἀπαυγάζον φῶς, δι’ οὗ καὶ οἱ πατέρες αὐτῶν κρείττους τῶν ἐθρῶν καὶ πολεμίων γεγόνασιν.

3 3 
 
 
 Σὺ εἶ αὐτὸς ὁ βασιλεύς μου καὶ ὁ θεός μου, 
 ὁ ἔντελλόμενος τὰς σωτηρίας Ἰακώβ· 
 ἐν σοὶ τοὺς ἐχθροὺς ἡμῶν κερατιοῦμεν 
 καὶ ἐν τῷ ὀνόματι σου ἐξουδενώσομεν τοὺς ἐπανισταμένους ἡμῖν. 
 οὐ γὰρ ἐπὶ τῷ τόξῳ μου ἐλπιῶ, 
 καὶ ἡ ῥομφαία μου οὐ σώσει με· 
 ἔσωσας γὰρ ἡμᾶς ἐκ τῶν θλιβόντων ἡμᾶς 
 καὶ τοὺς μισοῦντας ἡμᾶς κατῄσχυνας. 
 ἐν τῷ θεῷ ἐπαινεθησόμεθα ὅλην τὴν ἡμέραν 
 καὶ ἐν τῷ ὀνόματί σου ἐξομολογησόμεθα εἰς τὸν αἰῶνα. 
 διάψαλμα. 
 
 
 Ἀντὶ τοῦ· ὁ ἐντελλόμενος τὰς σωτηρίας Ἰακώβ , ὁ Σύμμαχος · σὺ εἶ ὁ βασιλεύς μου· ὁ θεὸς, ἔντειλαι περὶ τῆς σωτηρίας Ἰακώβ. ἐν σοὶ τοὺς ἐχθροὺς ἡμῶν κερατιοῦμεν . οἱ μὲν ἐν τῷ λαῷ κατορθοῦντες οἵ τε ἐν αὐτῷ προφῆται, ταῦτα ἂν εἴποιεν ὁμολογοῦντες μὴ οἰκείᾳ δυνάμει μηδὲ τόξῳ καὶ ῥομφαίᾳ ἑαυτοῖς τὰ τῆς σωτηρίας περιποιεῖσθαι, τῇ δὲ τοῦ κέρως αὐτῶν δυνάμει. κέρατα δὲ ἡ τοῦ Δανιὴλ γραφὴ τὰς βασιλείας ὀνομάζει, τῶν δὲ ἁγίων κέρας λέλεκται αὐτὸς ὁ κύριος. διό φησιν· ἐν σοὶ τοὺς ἐχθροὺς ἡμῶν κερατιοῦμεν . καὶ ἐν ἑτέροις λέλεκται· ὑπερασπιστής μου καὶ κέρας σωτηρίας μου εἶ 
 . τοίνυν αὐτός ἐστι τὸ κέρας . ζητεῖ, ὅπως λέλεκται ἀλλαχοῦ· ἡ ἐξομολόγησις αὐτοῦ ἐπὶ γῆς καὶ οὐρανοῦ, καὶ ὑψώσει κέρας λαοῦ αὐτοῦ 
 ὡς ἑτέρου ὄντος τοῦ ὑψοῦντος τὸ προδεδηλωμένον κέρας . ὅρα οὖν, εἰ μὴ σαφῶς ὁ τοῦ θεοῦ λόγος αὐτὸς ὁ κύριος εἴη ἂν τὸ κέρας τοῦ λαοῦ, ὁ δὲ ὑψῶν αὐτὸν ὁ γεννήσας αὐτὸν πατήρ. ἐπειδὴ γὰρ ἐταπείνωσεν ἑαυτὸν μέχρι θανάτου, θανάτου δὲ σταυροῦ, διὰ τοῦτο ὁ θεὸς αὐτὸν ὑπερύψωσε 
 , κατὰ τὸν ἀπόστολον. τούτῳ οὖν τῷ κέρατι ἑαυτῶν καὶ τῷ βασιλεῖ θαρσοῦντες ὁμολογοῦσι μὴ τόξῳ μηδὲ ῥομφαίᾳ μηδὲ οἰκείᾳ ἀρετῇ τῶν ἐχθρῶν περιγενήσεσθαι, ἀλλὰ τῇ τοῦ βασιλέως αὐτῶν δυνάμει. 
 Εἶτ’ ἐπειδὴ βασιλέα καὶ κέρας ἐκτήσαντο αὐτὸν τὸν κύριον, εἰκότως τοῖς ἐχθροῖς μὴ ὑποχείριοι γενήσεσθαί φασι· κρείττους δὲ τῶν πολεμίων ὑπάρξαι. τοῦτο γοῦν δηλοῦσι λέγοντες· ἔσωσας ἡμᾶς ἐκ τῶν θλιβόντων ἡμᾶς, καὶ τοὺς μισοῦντας ἡμᾶς κατῄσχυνας . καὶ ἐπειδήπερ οἱ μὲν ἐχθροὶ αἰσχύνην κατεχέαντο, αὐτοὶ δὲ οὐκ οἰκείᾳ δυνάμει, τῇ δὲ τοῦ κέρως αὐτῶν ἐσώθησαν, εἰκότως ἐπισυνάπτουσι λέγοντες· ἐν τῷ θεῷ ἐπαινεθησόμεθα ὅλην τὴν ἡμέραν , ἢ κατὰ τὸν Ἀκύλαν · ἐν τῷ θεῷ καυχησόμεθα , ἢ κατὰ τὸν Σύμμαχον · τὸν θεὸν ὑμνοῦμεν ὅλην τὴν ἡμέραν, καὶ τῷ ὀνόματί σου ἐξομολογησόμεθα εἰς τὸν αἰῶνα . τὴν δὲ ἐξομολόγησιν ἀντὶ εὐχαριστίας παραλαμβάνειν εἰώθασιν αἱ γραφαὶ ὥστε εἰκότως καὶ καυχᾶσθαι καὶ ὑμνεῖν καὶ ἐπαινεῖν καὶ ἐπαινεῖσθαι εὐχαριστεῖν τε καὶ ἐξομολογεῖσθαι οἱ σεσωσμένοι τῇ τοῦ βασιλέως αὐτῶν ἀρετῇ φασιν. ἀλλὰ ταῦτα μὲν ἐκ προσώπου τοῦ χοροῦ τῶν προφητῶν εἴρηται, τὰ δ’ ἑξῆς ἐπιφερόμενα πάλιν οἱ αὐτοὶ ἰδιοποιούμενοι τὰ τῷ πλήθει συμβεβηκότα διεξέρχονται.

Νυνὶ δὲ ἀπώσω καὶ κατῄσχυνας ἡμᾶς 
 καὶ οὐκ ἐξελεύσῃ ἐν ταῖς δυνάμεσιν ἡμῶν· 
 ἀπέστρεψας ἡμᾶς ὀπίσω παρὰ τοὺς ἐχθροὺς ἡμῶν, 
 καὶ οἱ μισοῦντες ἡμᾶς διήρπαζον ἑαυτοῖς. 
 ἔδωκας ἡμᾶς ὡς πρόβατα βρώσεως 
 καὶ ἐν τοῖς ἔθνεσιν διέσπειρας ἡμᾶς· 
 ἀπέδου τὸν λαόν σου ἄνευ τιμῆς, 
 καὶ οὐκ ἦν πλῆθος ἐν τοῖς ἀλαλάγμασιν ἡμῶν. 
 ἔθου ἡμᾶς ὄνειδος τοῖς γείτοσιν ἡμῶν, 
 μυκτηρισμὸν καὶ χλευασμὸν τοῖς κύκλῳ ἡμῶν· 
 ἔθου ἡμᾶς εἰς παραβολὴν ἐν τοῖς ἔθνεσιν, 
 κίνησιν κεφαλῆς ἐν τοῖς λαοῖς. 
 ὅλην τὴν ἡμέραν ἡ ἐντροπή μου κατεναντίον μού ἐστιν, 
 καὶ ἡ αἰσχύνη τοῦ προσώπου μου ἐκάλυψέν με 
 ἀπὸ φωνῆς ὀνειδίζοντος καὶ παραλαλοῦντος, 
 ἀπὸ προσώπου ἐχθροῦ καὶ ἐκδιώκοντος. 
 
 
 Ἐπεὶ τὸ πλῆθος τοῦ παντὸς Ἰουδαίων ἔθνους ἐν παντοίαις ἀσεβείαις καὶ παρανομίαις ἐξητασμένον, οὐκ ἦν ἀλλότριον τοῦ σώματος τοῦ προφητικοῦ, εἰκότως τὰ τῷ πλήθει συμβάντα ἰδιοποιούμενοι οἱ τὰ πρῶτα εἰρηκότες μέσου διαψάλματος παρεμβληθέντος εἰς παράτασιν τῆς μεταβολῆς τῶν λεχθησομένων προφέρονται· οἱ μὲν οὖν πατέρες ἡμῶν ἀνήγγειλαν ἡμῖν, καὶ τοῖς ἡμετέροις ἠκούσαμεν ὠσὶν ὁποῖα κατειργάσω ἐν ταῖς ἡμέραις αὐτῶν , καὶ τὰ ἑξῆς. νυνὶ δὲ ὀφθαλμοῖς οὐ τοιαῦτα ὁρῶμεν, τὰ δὲ τούτοις ἐναντία· ἀπώσω γὰρ ἡμᾶς , σὺ ὁ θεός, ὁ πάλαι τοὺς πατέρας ἡμῶν διασώσας διὰ τὰς ἡμετέρας ἁμαρτίας τοὺς πάλαι ἐπὶ σοὶ μέγα φρονοῦντας καὶ ἐν σοὶ καυχωμένους κατῄσχυνας ἐρήμους καταλιπὼν καὶ ἀβοηθήτους ἐν τῇ πρὸς τοὺς πολεμίους συμβολῇ· οὐδὲ γὰρ συνεξῆλθες ταῖς δυνάμεσιν ἡμῶν , ἢ κατὰ τὸν Σύμμαχον · ταῖς στρατεύσασιν ἡμῶν καὶ διὰ τοῦτο ἀπέστρεψας ἡμᾶς εἰς τὰ ὀπίσω παρὰ τοὺς ἐχθροὺς ἡμῶν , ἢ κατὰ τὸν Σύμμαχον · ἔταξας ἡμᾶς ἐσχάτους παντὸς ἐναντίου, καὶ οἱ μισοῦντες ἡμᾶς διαρπάζουσιν ἑαυτοῖς. ἔδωκας ἡμᾶς ὡς βοσκήματα βρώσεως, καὶ εἰς τὰ ἔθνη ἐλίκμησας ἡμᾶς. ἀπέδου τὸν λαόν σου οὐχ ὑπάρξεως, καὶ οὐ πολλὴν ἐποίησας τὴν τιμὴν αὐτῶν· προπηλακισμὸν μετὰ χλευασμοῦ τοῖς κύκλῳ ἡμῶν. ἐποίησας ἡμᾶς παραβολὴν ἐν τοῖς ἔθνεσι, κίνησιν κεφαλῆς ἐν ταῖς φυλαῖς. δι’ ὅλης ἡμέρας ἡ ἀσχημόνησίς μου ἄντικρύς μου, καὶ ὁ καταισχυμμὸς τοῦ προσώπου μου καλύπτει με ἀπὸ φωνῆς ὀνειδίζοντος καὶ βλασφημοῦντος, ἀπὸ προσώπου ἐχθροῦ καὶ τιμωροῦντος ἑαυτῷ 
 . τοσαῦτα κατὰ τὸν Σύμμαχον ὁ χορὸς ὁ προφητικὸς ἐν τῇ πρὸς τὸν θεὸν ἱκετηρίᾳ διεξῆλθεν εἰς ἑαυτὸν ἀναλαμβάνων τὰ τοῦ λαοῦ πάθη. σεσαφήνισται τοίνυν ἐν τοῖς προκειμένοις, δι’ ἣν ἔμπροσθεν ἀπεκλαύσαντο.

Ταῦτα πάντα ἦλθεν ἐφ’ ἡμᾶς, καὶ οὐκ ἐπελαθόμεθά σου 
 καὶ οὐκ ἠδικήσαμεν ἐν διαθήκῃ σου, 
 καὶ οὐκ ἀπέστη εἰς τὰ ὀπίσω ἡ καρδία ἡμῶν· 
 καὶ ἐξέκλινας τὰς τρίβους ἡμῶν ἀπὸ τῆς ὁδοῦ σου. 
 
 
 Ὥσπερ ἀσεβήσαντός ποτε τοῦ λαοῦ ἐπὶ τῆς ἐρήμου, ἔπειτα παραδοθέντος τῷ ὀλοθρευτῇ, λαβὼν Ἀαρὼν τὸ θυμιατήριον προσήνεγκεν ὑπὲρ τοῦ λαοῦ τὸ θυμίαμα, καὶ ἱλάσθη ὁ θεὸς τῷ πλήθει διὰ τὴν τοῦ ἱερέως ἀναφοράν, τὸν αὐτὸν τρόπον καὶ ὁ χορὸς ὁ προφητικὸς καὶ οἱ ἐν τῷ λαῷ κατορθοῦντες τὴν λογικὴν αὐτῶν θυσίαν 
 διὰ τῆς ὑπὲρ τοῦ λαοῦ εὐχῆς ἀναπέμπουσι τὰ οἰκεῖα κατορθώματα ἀντὶ θυσίας καὶ θυμιάματος εὐόδους ὑπὲρ τοῦ πλήθους τῷ θεῷ προσάγοντες· οὐ γὰρ ἁρμόζει ταῦτα τῷ πλήθει λέγειν οὐδὲ τοῖς διὰ τὰς ἀσεβείας αὐτῶν τοῖς ἐχθροῖς παραδεδομένοις· ἀλλ’ ὥσπερ τὰ πάθη τοῦ λαοῦ εἰς ἑαυτοὺς ἀνελάμβανον οἱ προφῆται, καὶ αὐτοὶ ταῦτα πεπονθέναι ἔφασκον. οὕτω τὰ ἑαυτὸν κατορθώματα κοινοποιοῦσιν εἰς πάντας· οὐ γὰρ ἠγνόουν ἑαυτοὺς εἶναι μέλη τοῦ παντὸς σώματος ἀκόλουθόν τε ἦν πάσχοντος μέλους ἑνὸς συμπάσχειν πάντα τὰ μέλη καὶ δοξαζομένου πάλιν μέλους συγχαίρειν πάντα τὰ μέλη. πάντα τοίνυν, φασίν, ἃ προειρήκαμεν πεπόνθαμεν, ἀλλ’ ἡμᾶς τούτων οὐδὲν παρεκίνησε τῆς περὶ σοῦ μνήμης, καὶ οὐκ ἠδικήσαμεν ἐν διαθήκῃ σου , ἢ κατὰ τὸν Σύμμαχον · οὐδὲ παρελογισάμεθα τὴν συνθήκην σου οὐδὲ ἀπέστη εἰς τὰ ὀπίσω ἡ καρδία ἡμῶν . ἀντὶ δέ· καὶ ἐξέκλινας τὰς τρίβους ἡμῶν ἀπὸ τῆς ὁδοῦ σου , ὁ Σύμμαχος σαφέστερον ἐξέδωκεν εἰπών· οὐδὲ μετετέθη τὰ ὑπορθοῦντα ἡμᾶς ἀπὸ τῆς ὁδοῦ σου, ἀλλὰ συνὲν ἐταπείνωσας ἡμᾶς ἐν τόπῳ κακώσεως , ἢ κατὰ τὸν Ἀκύλαν · συνέθλασας ἡμᾶς ἐν τόπῳ ἀοικήτῳ καὶ ἐπεπώμασας ἡμῖν σκιὰν θανάτου· μέχρις γὰρ σκιᾶς θανάτου ἠγωνισάμεθα· ἡμεῖς δὲ καὶ εἰς αὐτὸν φθάσαντες τὸν θάνατον oὐκ ἐπελαθόμεθά σου οὐδὲ παρέβημεν τὰς πρὸς σὲ συνθήκας .

Εἰ ἐπελαθόμεθα τοῦ ὀνόματος τοῦ θεοῦ ἡμῶν, 
 καὶ εἰ διεπετάσαμεν τὰς χεῖρας ἡμῶν πρὸς θεὸν ἀλλότριον∙ 
 οὐχὶ ὁ θεὸς ἐκζητήσει ταῦτα; 
 αὐτὸς γὰρ γινώσκει τὰ κρύφια τῆς καρδίας. 
 ὅτι ἕνεκα σοῦ θανατούμεθα ὅλην τὴν ἡμέραν, 
 ἐλογίσθημεν ὡς πρόβατα σφαγῆς. 
 ἐξεγέρθητι· ἵνα τί ὑπνοῖς, κύριε; 
 ἀνάστηθι καὶ μὴ ἀπώσῃ εἰς τέλος. 
 
 
 Σὲ μάρτυρα, φησίν, ἀνακαλούμεθα κριτήν τε καὶ ἐξεταστὴν τῶν ἡμετέρων λόγων τῶν τε κατὰ διάνοιαν λανθανόντων τοὺς πολλοὺς λογισμῶν. αὐτὸς γοῦν οἶσθα, εἰ τοσαῦτα παθόντες καὶ ταπεινωθέντες ἐν τόπῳ κακώσεως καὶ καλυφθέντες ὑπὸ τῆς σκιᾶς τοῦ θανάτου 
 λήθην τοῦ ὀνόματός σου πεποιήμεθα· καὶ εἰ μὴ ἐπὶ τῷ σῷ ὀνόματι παρρησίας γέμοντες ἐκαυχώμεθα, εἰ δὲ καὶ ἀπογνόντες τὴν παρὰ σοῦ βοήθειαν, ἐπὶ ἕτερόν τινα ἤλθομεν ἑτέρῳ θεῷ χεῖρας ἀναπετάσαντες· καὶ τούτων σὺ κριτὴς τυγχάνεις. οἶσθα δὲ καὶ τὰ κρυφία τῆς καρδίας καὶ τοὺς λογισμοὺς αὐτούς, ἐν οἷς καθ’ ἑκάστην ἡμέραν ἕνεκα τῆς εὐσεβείας θανατούμεθα · ὁ γὰρ τῇ προθέσει λογισάμενος ἐφ’ ἑκάστῳ πειρασμῷ τὸν ὑπὲρ ἀληθείας ἀναδέξασθαι θάνατον δυνάμει ὁ τοιοῦτος τέθνηκε. καὶ ὁ ἀπόστολος δὲ τοῦτο ἔλεγεν, ἐπειδὴ συνεχεῖς ἦσαν καὶ ἐπάλληλοι οἱ διωγμοὶ καὶ οἱ περισπασμοὶ θάνατον ἀπειλοῦντες αὐτῷ. ὁ δὲ καθ’ ἕκαστον πειρασμὸν παρεσκεύαστο ἐνστατικῶς μέχρι θανάτου ἀγωνίσασθαι. διὸ εἰκότως καθ’ ἡμέραν ἀποθνήσκειν ἔλεγε. 
 Ταύτῃ οὖν τῇ διανοίᾳ καὶ οἱ πάλαι τοῦ θεοῦ προφῆται διὰ τῶν προκειμένων ταῦτα ἔφασκον· ἐν γὰρ τοῖς κρυφίοις ἡμῶν ἐθανατούμεθα πᾶσαν ἡμέραν. ἀλλὰ γὰρ καὶ ἐλογίσθημεν ὡς πρόβατα σφαγῆς · ἅπαξ γὰρ ἑαυτοὺς παραδεδωκότες ὥσπερ εἰς θυσίαν ἀντὶ παντὸς τοῦ λαοῦ τῷ λογισμῷ καὶ τῇ προθέσει ἐσφαγιάσθημεν, ὡς αὐτὸς σὺ ὁ θεὸς μαρτυρεῖς· μόνος γὰρ γινώσκεις τὰ κρύφια τῆς καρδίας . ἐπεὶ τοίνυν τοσαῦτα πεπόνθαμεν, εἰκότως μετὰ παρρησίας ἐπιστρέφομέν σε πρὸς ἡμᾶς καὶ διεγείρομεν ὥσπερ καθεύδοντα καί φαμεν· ἵνα τί ὑπνοῖς, κύριε; ἀνάστηθι, καὶ μὴ ἀπώσῃ εἰς τέλος , ἢ κατὰ τὸν Σύμμαχον · ἵνα τί ὡς ὁ ὑπνῶν εἶ, δέσποτα; ἐξύπνισον, καὶ μὴ ἀποβάλῃ εἰς τέλος . εἰ γὰρ καὶ ἐκ μέρους ἀπώσω διὰ τὰς ἁμαρτίας τοῦ λαοῦ, ἀλλ’ ἱκετεύομεν μὴ εἰς τέλος ἀπώσασθαι, τὰ δ’ ἡμέτερα παραδέξασθαι κατορθώματα ὑπὲρ τοῦ παντὸς λαοῦ.

Ἵνα τί τὸ πρόσωπόν σου ἀποστρέφεις; 
 ἐπιλανθάνῃ τῆς πτωχείας καὶ τῆς θλίψεως ἡμῶν; 
 ὅτι ἐταπεινώθη εἰς χοῦν ἡ ψυχὴ ἡμῶν, 
 ἐκολλήθη εἰς γῆν ἡ γαστὴρ ἡμῶν. 
 ἀνάστα, κύριε, βοήθησον ἡμῖν 
 καὶ λύτρωσαι ἡμᾶς ἕνεκεν τοῦ ὀνόματός σου. 
 
 
 Σύμμαχος · ἵνα τί τὸ πρόσωπόν σου κρύπτεις, ἐπιλανθάνῃ τῆς κακώσεως ἡμῶν καὶ θλίψεως; κρύπτεις μὲν τὸ ἑαυτοῦ πρόσωπον, ὁ θεὸς, καὶ ἀποστρέφεις πρὸς τὸ μὴ βλέπειν τὰ αἰσχρὰ καὶ ἀπρεπῆ, καὶ τῆς σῆς θέας ἀλλότρια. ἀλλ’ ἐπεὶ ἡμεῖς ἐπὶ τοῖς λεχθεῖσι κατορθώμασι παρρησίαν ἄγομεν· ἵνα τί τὸ πρόσωπόν σου κρύπτεις; τοσαῦτα δὲ πασχόντων καὶ κακοπαθούντων τῆς σῆς ἕνεκεν εὐσεβείας, ἵνα τί ἐπιλανθάνῃ τῆς κακώσεως ἡμῶν; ἤτοι τῆς πτωχείας κατὰ τοὺς Ἑβδομήκοντα· εἰ γὰρ καὶ μεγάλα ταῦτα ὡς πρὸς ἡμᾶς τὰ κατορθώματα, ἀλλ’ ὡς πρὸς σὲ πάντα πτωχὰ καὶ σμικρὰ καὶ ὀλίγιστα. πλὴν ὡς ἐξ ἡμῶν μεγάλα. διὸ ἱκετεύομεν μὴ λήθην ποιήσασθαι τῆς ἡμετέρας πτωχείας· μνησθῆναι δὲ καὶ τῆς θλίψεως ἡμῶν, ἧς ὑπεμείναμέν σου χάριν. καὶ ἐπεὶ ἡ ψυχὴ ἡμῶν εἰς χοῦν τεταπείνωται , συγγνῶναι ταῖς ἀσθενείαις ἡμῶν ἱκετεύομεν. καὶ ἀλλαχοῦ δὲ τῷ αὐτῷ λόγῳ δυσωπεῖ τὸν θεὸν λέγων· μνήσθητι, ὅτι χούς ἐσμεν· ἄνθρωπος ὡσεὶ χόρτος αἱ ἡμέραι αὐτοῦ 
 . ἀλλὰ καί· ἡ γαστὴρ ἡμῶν ἐκολλήθη εἰς γῆν . δέον γὰρ αὐτὴν πεπληρῶσθαι ναμάτων ἁγίων καὶ πηγῆς ὕδατος ζῶντος ἁλλομένου εἰς ζωὴν αἰώνιον 
 , ἐξ ἀνυδρίας ὑπερβαλλούσης ἡ γαστὴρ ἡμῶν ἐκολλήθη εἰς γῆν . 
 
 Γαστέρα δὲ ψυχῆς νόει τὸ μνημονικὸν αὐτῆς ἢ καὶ τὸ ἡγεμονικόν, ἐν ᾧ πάντα συνάγει τὰ μαθήματα καὶ τὰ θεωρήματα, ἐν ᾧ καὶ σπέρματα ὑποδεξαμένη κύει, καὶ τελεσφορήσασα γεννᾷ πνεῦμα σωτηρίας κατὰ τὸν φήσαντα· ἐκ τοῦ φόβου σου, κύριε, ἐν γαστρὶ ἐλάβομεν καὶ ὠδινήσαμεν, καὶ ἐτέκομεν πνεῦμα σωτηρίας 
 . τοσαῦτα δυσωπητικὰ οἱ πάλαι τοῦ θεοῦ προφῆται, καὶ οἱ κατορθοῦντες ἐν τῷ λαῷ δεηθέντες ἱκετεύουσι καὶ λυτρώσεως τυχεῖν· ὃ δὴ καὶ γεγένηται· ἔτι γὰρ λαλούντων αὐτῶν εἰσακούσας ὁ θεὸς μεταβάλλει τοὺς ὀδυρμοὺς αὐτῶν ἐπὶ τὸ φαιδρότερον. διόπερ ἑξῆς οἱ τοσαῦτα ἀποκλαυσάμενοι ὑπὲρ τῶν ἀλλοιωθησομένων προφητεύουσι καὶ ᾠδὴν ᾄδουσι τὴν ὑπὲρ τοῦ ἀγαπητοῦ 
 , δι’ οὗ τὴν τῶν κακῶν ἐλευθερίαν καὶ τῶν ψυχῶν τὴν ἀπολύτρωσιν ὁ ἀγαθὸς θεὸς ἐπακούσας τῶν εὐξαμένων τῷ παντὶ γένει τῶν ἀνθρώπων ἐδωρήσατο.

Εἰς τὸ τέλος, ὑπὲρ τῶν ἀλλοιωθησομένων· τοῖς υἱοῖς Κορε εἰς σύνεσιν· ᾠδὴ ὑπὲρ τοῦ ἀγαπητοῦ. 
 
 
 
 Ἐξηρεύξατο ἡ καρδία μου λόγον ἀγαθόν, 
 λέγω ἐγὼ τὰ ἔργα μου τῷ βασιλεῖ, 
 ἡ γλῶσσά μου κάλαμος γραμματέως ὀξυγράφου. 
 
 
 Οἱ τὰ τοσαῦτα διὰ τῶν ἔμπροσθεν ἀποκλαυσάμενοι ἐντεῦθεν ᾠδὰς καὶ ᾄσματα ἀντὶ τῶν προτέρων ὀδυρμῶν ᾄδουσι τῆς ἀπὸ τῶν σκυθρωπῶν μεταβολῆς αἴτιον αὐτοῖς γεγονέναι τὸν ἀγαπητὸν τοῦ θεοῦ δηλοῦντες, ὃν καὶ δι’ ὅλης τῆς ᾠδῆς ἀνυμνοῦσιν. ἀλλ’ ἐπείπερ ταῦτα μακροῖς ὕστερον χρόνοις γίγνεσθαι ἤμελλεν, εἰκότως εἰς τὸ τέλος ἐπιγράφουσι τὴν προφητείαν ἢ ἐπινίκιον ἢ τῷ νικοποιῷ διὰ τὰ κατὰ τῶν νοητῶν πολεμίων νικητήρια. προσέθηκαν δὲ τῇ ἐπιγραφῇ τὸ ὑπὲρ τῶν ἀλλοιωθησομένων , ἐπειδὴ καὶ αὐτοὶ οἱ ταῦτα φάσκοντες ἀλλοίωσιν τὴν ἀπὸ τῶν σκυθρωπῶν λόγων ἐπὶ τὴν φαιδροτέραν ᾠδὴν πεποίηνται. οὐ μὴν ἀλλὰ καὶ τὰ ἐμφερόμενα δι’ ὅλης τῆς ᾠδῆς πλείστης πεπλήρωται ἀλλοιώσεως· ὅ τε γὰρ ἀγαπητὸς τοῦ θεοῦ ἑαυτὸν κενώσας καὶ μορφὴν δούλου λαβὼν σχήματι εὑρεθεὶς ὡς ἄνθρωπος 
 ἀλλοίωσιν οὐ τὴν τυχοῦσαν ἔδοξεν ὑπομένειν ἀναλλοίωτος ὢν καὶ ἄτρεπτος ὡς θεός.

Οἵ τε δι’ αὐτοῦ τῆς ὑπὸ τὸν διάβολον αἰχμαλωσίας λυτρωθέντες εἰς ἐλευθερίαν τε τὴν ὑπὸ τῷ θεῷ μετενηνεγμένοι τὴν καλλίστην ἀληθῶς αὐτοὶ ἀλλοίωσιν ὑπομεμενήκασιν. διὸ καὶ ἡ ἐμφερομένη τοῖς λόγοις βασίλισσα κελεύεται λήθην ποιήσασθαι τοῦ λαοῦ ἑαυτῆς καὶ τοῦ οἴκου τοῦ πατρὸς ἑαυτῆς· καὶ θυγάτηρ δὲ Τύρου ἀλλόφυλος ἐπὶ τὴν καλὴν μεταβολὴν ταύτην καλεῖται· παρθένοι τε καὶ υἱοί τινες ἀντὶ πατέρων γενώμενοι λαοί τε ἐξομολογούμενοι τῷ θεῷ τῆς αὐτῆς ἠξιώθησαν ἀλλοιώσεως. ὧν δὴ ἕνεκα πάντων ὑπὲρ τῶν ἀλλοιωθησομένων προγέγραπται ἡ ᾠδή. κατὰ δὲ τὸν Ἀκύλαν ἐπὶ τοῖς κρίνοις · κατὰ δὲ τὸν Σύμμαχον ὑπὲρ τῶν ἀνθῶν . οἱ γὰρ ἀλλοιωθέντες οὗτοι εὐωδίας πνεύσαντες καὶ ἄνθη νεαρὰ τῆς ἐκκλησίας γενόμενοι τοῦτον ὠνομάσθησαν τὸν τρόπον. διό, ἵνα ταῦτα νοηθῇ, ἀναγκαίως πρόσκειται τῇ προγραφῇ τὸ εἰς σύνεσιν, καὶ ἵνα συνῶμεν, ὡς ὁ πᾶς λόγος ᾠδὴν περιέχει ὑπὲρ τοῦ ἀγαπητοῦ , ἢ κατὰ τὸν Σύμμαχον · ᾄσμα εἰς τὸν ἀγαπητόν . ἔνθα δὴ γενόμενος πάντα, ὅσα περὶ ἀγαπητοῦ εἴρηται, συνάξεις, οἷον ἐν Ἡσαΐᾳ· ᾄσω δὴ τῷ ἠγαπημένῳ ᾆσμα τοῦ ἀγαπητοῦ τῷ ἀμπελῶνί μου. ἀμπελῶν ἐγενήθη τῷ ἠγαπημένῳ 
 , δι’ ὧν σημαίνεται ἀμπελὼν μὲν ὁ οἶκος τοῦ Ἰσραήλ· τοῦτο γὰρ ἑξῆς ὁ λόγος δηλοῖ. ἠγαπημένος δὲ καὶ ἀγαπητὸς ὁ μονογενὴς τοῦ θεοῦ υἱός, οὗ μερὶς γέγονε καὶ κλῆρος πρότερος ὁ δηλωθεὶς ἀμπελών. ἐπεὶ δὲ πᾶς ἠγαπημένος καὶ ἀγαπητὸς ἔχει τὸν ἀγαπῶντα, σαφῶς διὰ τούτων ὁ λόγος παρίστησι τὸν ἀμπελῶνα κτῆμα γεγονέναι τοῦ 
 ἀγαπητοῦ τοῦ θεοῦ, περὶ οὗ ἡ προκειμένη ᾠδὴ εἴρηται ὑπὲρ τοῦ ἀγαπητοῦ . καὶ ἐν ψαλμοῖς δὲ λέλεκται· κύριος δώσει ῥῆμα τοῖς εὐαγγελιζομένοις δυνάμει πολλῇ, ὁ βασιλεὺς τῶν δυνάμεων τοῦ ἀγαπητοῦ 
 , σαφῶς δὲ κἀνταῦθα ἰδίως μνημονευομένου κυρίου τοῦ θεοῦ τῶν ὅλων καὶ πάλιν ἰδίως τοῦ ἀγαπητοῦ καὶ ἐν τῇ τρίτῃ τάξει τῶν εὐαγγελιζομένων τὸν ἀγαπητόν , οἷς ἄνωθεν δίδοσθαι 
 ῥῆμα ἐξ αὐτοῦ τοῦ θεοῦ ἄνωθεν λέλεκται, ἡ περὶ τοῦ σωτῆρος ἡμῶν συνίσταται μαρτυρία. καὶ ἐν ἑτέρῳ δὲ αὖθις εἴρηται· καὶ 
 ὁ ἠγαπημένος ὡς υἱὸς μονοκερώτων 
 . προσκείσθω τούτοις καὶ τὸ ἐπισφράγισμα τῶν ὅλων τὸ σωτήριον εὐαγγέλιον, ἐν φωνῇ πατρικῇ τὸν ἀγαπητὸν ἄνωθεν παρ’ ἀνθρώποις ἐδείκνυ βοώσῃ· οὗτός ἐστιν ὁ υἱός μου ὁ ἀγαπητός, ἐν ᾧ εὐδόκησα 
 . τοσούτων ἀποδεδειγμένων περὶ τοῦ ἀγαπητοῦ σαφὴς ἂν εἴη λοιπὸν καὶ ἀναμφίλεκτος ἡ προκειμένη προφητεία διὰ τῆς προγραφῆς φήσασα· ᾠδὴ ὑπὲρ τοῦ ἀγαπητοῦ . ὅτι δὲ ὁ Χριστὸς ἦν οὗτος ἕτερος ὢν παρὰ τὸν χρίσαντα αὐτὸν πατέρα προϊὼν ἑξῆς ὁ λόγος ἐν αὐτῷ τῷ ψαλμῷ παρίστησιν. ταῦτα μὲν οὖν εἰς τὴν προγραφὴν εἰρήσθω· τὰ δ’ ἑξῆς πάλιν ὁ χορὸς ὁ προφητικὸς διεξέρχεται ὁ καὶ τὰ πρῶτα διεξελθών.

Τινὲς ᾠήθησαν ὡς ἐκ προσώπου τοῦ πατρὸς λέγεσθαι τὸν ψαλμὸν ἤτοι τὴν ᾠδὴν περὶ τοῦ ἐν ἀρχῇ ὄντος πρὸς αὐτὸν λόγου, ὃν ἐκ τῆς οἱονὶ καρδίας ἢ αὐτῶν τῶν σπλάγχνων, φησίν, προήγαγεν· καὶ ἀπὸ ἀγαθῆς καρδίας ἀγαθὸς λόγος προῆλθεν. ἐμοὶ δὲ δοκεῖ ταῦτα ἐπὶ τὸ προφητικὸν ἀναφέρεσθαι πρόσωπον· τὰ γὰρ ἐφ’ ἑξῆς τοῦ ῥητοῦ οὐκέτι ὁμοίως ἐξομαλίζει ἡμῖν τὴν περὶ τοῦ πατρὸς ἐξήγησιν· οὔτε γὰρ ἂν περὶ τῆς ἑαυτοῦ γλώσσης ὁ πατὴρ εἶπεν, ὅτι ἡ γλῶσσά μου κάλαμος γραμματέως ὀξυγράφου . ὡραῖος κάλλει παρὰ τοὺς υἱοὺς τῶν ἀνθρώπων . οὐ γὰρ ἐκ τῆς πρὸς τοὺς ἀνθρώπους συγκρίσεως τὴν ὑπεροχὴν τοῦ κάλλους ἔχει. καὶ προϊὼν δέ φησίν· διὰ τοῦτο ἔχρισέ σε ὁ θεὸς ὁ θεός σου ἔλαιον ἀγαλλιάσεως · οὐ γὰρ εἶπεν· ἔχρισά σε ἐγὼ ὁ θεός, ἀλλ’ ἔχρισέ σε , ὥστε ἐκ τούτου παρίστασθαι ἕτερον εἶναι τὸ διαλεγόμενον πρόσωπον. ποῖον οὖν ἐστι τοῦτο ἢ ὁ προφήτης ὁ χωρήσας τὴν τοῦ ἁγίου πνεύματος εἰς ἑαυτὸν γενομένην ἐνέργειαν;

Ἡ γλῶσσά μου κάλαμος γραμματέως ὀξυγράφου. 
 
 
 Ἀντὶ δὲ τοῦ ἐξερεύξατο ἡ καρδία μου , ὁ Σύμμαχος ἐκινήθη , φησίν, ἡ καρδία μου λόγῳ ἀγαθῷ · ὡς γὰρ ἑτέρου ἀπαγγείλαντος τὸν λόγον αὐτὸς κεκινῆσθαί φησι διὰ τῆς ἀκοῆς. ἐν δὲ τῷ φάσκειν· λέγω ἐγὼ τὰ ἔργα μου τῷ βασιλεῖ , οὐδέτερον δηλοῦσι βασιλέα ἢ τὸν ἀγαπητὸν αὐτόν, ᾧ καὶ τὰ ἑξῆς προσπεφώνηται. τούτῳ γάρ, φησίν, τὰ ἔργα μου διηγήσομαι· ἢ κατὰ τὸν Ἀκύλαν καὶ τὸν Σύμμαχον · τὰ δικαιώματά μου ἐξαγγέλλω . πολλῆς δὲ γέμων παρρησίας ἐπ’ ἀγαθοῖς ἔργοις ὁ τῶν προφητῶν χορὸς ταῦτα λέγειν τεθάρσηκεν. εἰ δὲ καὶ γνῶναι ποθείς, τίνα ἦν τῶν προφητῶν τὰ ἔργα, μάθοις ἂν διὰ τῶν ἔμπροσθεν, ἐν οἷς ἔφασκον· ταῦτα πάντα ἦλθεν ἐφ’ ἡμᾶς, καὶ οὐκ ἐπελαθόμεθά σου, καὶ οὐκ ἠδικήσαμεν ἐν διαθήκῃ σου 
 · καὶ πάλιν· ὅτι ἕνεκά σου θανατούμεθα ὅλην τὴν ἡμέραν 
 . μέγα δὲ ἦν ἔργον καὶ τὸ διὰ γλώττης τὰ μέλλοντα προφητεύειν, καὶ τῷ βασιλεῖ διακονεῖσθαι τὴν εὐαγγελικὴν ᾠδήν. ἀντὶ δὲ τοῦ κάλαμος γραμματέως ὀξυγράφου , ὁ μὲν Ἀκύλας · σχοῖνος γραμματέως ταχινοῦ · ὁ δὲ Σύμμαχος · ἡ γλῶσσά μου , φησίν, γραφεῖον γραφέως ταχεινοῦ . σφόδρα δὲ θαυμαστῶς τὴν ἑαυτοῦ γλῶσσαν οὐ χεῖρα γραμματέως ἐπιστήμονος, οὐδὲ γραμματέα φησίν, ἀλλὰ κάλαμον γραμματέως ὀξυγράφου · δηλῶν, ὅτι ὄργανον ἦν ἡ προφητικὴ γλῶσσα ἑτέρου τοῦ χρωμένου αὐτῇ, ἁγίου πνεύματος, ὅπερ ἦν ὁ γραμματεύς, οὗ γραφεῖον καὶ κάλαμος ἐτύγχανεν ἡ τῶν προφητῶν γλῶσσα , ὥσθ’ ἕτερον εἶναι τὸν ὀξυγράφον γραμματέα , δηλαδὴ τὸ πνεῦμα τὸ ἅγιον, καὶ ἕτερον τὸν προφήτην καὶ τρίτον τὴν γλῶσσαν τὴν προφητικήν, ἣ καλάμου καὶ γραφείου χώραν ἐπεῖχεν ὄργανον τυγχάνουσα τοῦ χρωμένου αὐτὴν ἁγίου πνεύματος.

Εἰδέναι δὲ δεῖ, ὡς κατὰ τὴν τῶν Ἑβδομήκοντα ἑρμηνείαν συνῆπται ἡ διάνοια τῷ καλάμῳ τοῦ γραμματέως ὑφ’ ἕνα τε στίχον τὸ ὅλον ἀπείληπται λόγιον οὕτως ἔχον· ἡ γλῶσσά μου κάλαμος γραμματέως ὀξυγράφου· ὡραῖος κάλλει παρὰ τοὺς υἱοὺς τῶν ἀνθρώπων . ἐπεὶ δὲ ἡ Ἑβραϊκὴ λέξις καὶ οἱ λοιποὶ ἑρμηνευταὶ τὴν τῶν ἀνωτέρω διάνοιαν περιγράψαντες ἀπὸ ἑτέρας ἀρχῆς τὴν ἔκθεσιν ἐποιήσαντο, εἰκότως καὶ ἡμεῖς ἐξ ἑτέρας ἀρχῆς τό· ὡραῖος κάλλει παρὰ τοὺς υἱοὺς τῶν ἀνθρώπων , παρεθήκαμεν. ὁ μὲν οὖν Ἀκύλας τοῦτον ἡρμήνευσε τὸν τρόπον· κάλλει ἐκαλλιώθης ἀπὸ υἱῶν ἀνθρώπων , ὁ δὲ Σύμμαχος · κάλλει καλὸς εἶ παρὰ τοὺς υἱοὺς τῶν ἀνθρώπων , ἡ δὲ πέμπτη ἔκδοσις· κάλλει ὡραιώθης παρὰ τοὺς υἱοὺς τῶν ἀνθρώπων , ὥστε εἶναι τὰ πρῶτα τῆς ᾠδῆς ἀντὶ προοιμίου λελεγμένα. μέλλων γὰρ εὐαγγελίζεσθαι τὸν ὑπὲρ τοῦ ἀγαπητοῦ λόγον καὶ τὴν ὑπὲρ αὐτοῦ προφέρειν ᾠδὴν ὁ προφητικὸς χορὸς προοιμίῳ κέχρηται στήσας τὸ προοίμιον ἕως τοῦ· ἡ γλῶσσά μου κάλαμος γραμματέως ὀξυγράφου . ἐντεῦθεν δὲ λοιπὸν ἀπάρχεται τῆς εἰς πρόσωπον τοῦ ἀγαπητοῦ ᾠδῆς ἀναφωνεῖ τε πρὸς αὐτόν· ὡραῖος 
 
 εἶ 
 κάλλει , καλὸς εἶ ἢ κάλλει ἐκαλλιώθης ἢ κάλλει ὡραιώθης , ὦ ἀγαπητέ , 
 παρὰ τοὺς υἱοὺς τῶν ἀνθρώπων . εἰ γὰρ καὶ τὰ μάλιστα εἷς τις γέγονας καὶ αὐτὸς τῶν υἱῶν τῶν ἀνθρώπων καὶ κατηριθμήθης τοῖς ἐπὶ γῆς πολιτευσαμένοις, ἀλλ’ οὐκ ἔστι παραβαλεῖν τῷ κάλλει σου ἕτερον, δῆλον δέ, ὅτι τῷ κατὰ τὴν ἀρετήν· οὕτω γὰρ οὔτε δόξειεν ἐναντία τούτοις Ἡσαΐας λέγειν φήσας· καὶ ἴδομεν αὐτόν, καὶ οὐκ εἶχεν εἶδος οὐδὲ κάλλος· ἀλλὰ τὸ εἶδος αὐτοῦ ἄτιμον ἐκλεῖπον παρὰ τοὺς υἱοὺς τῶν ἀνθρώπων 
 . ἐκεῖνα γὰρ τὸν σταυρὸν καὶ τὸ πάθος προανεφώνει, ἃ παροινίας καὶ ὕβρεως ὑπῆρχε μεστά. διὸ δὴ καὶ ἐπήγαγεν ὁ προφήτης· ἄνθρωπος ἐν πληγῇ ὢν καὶ εἰδὼς φέρειν μαλακίαν ἠτιμάσθη καὶ οὐκ ἐλογίσθη 
 . ὁ δὲ ψαλμὸς κάλλος αὐτοῦ καλεῖ, καθ’ ἃ εἴρηται, οὐ τὸ τοῦ σώματος, ἀλλὰ τὸ τῆς ἀρετῆς τὸ ἁμαρτίας οὐ δεξάμενον σπῖλον. 
 Τούτοις ἑξῆς εἴρηται· ἐξεχύθη ἡ χάρις ἐν χείλεσί σου· διὰ τοῦτο εὐλόγησέ σε ὁ θεὸς εἰς τὸν αἰῶνα . Μωϋσῆς μὲν οὖν εὗρε μίαν τινὰ χάριν, καὶ Νῶε πάλιν εὗρέ τινα χάριν ἐνώπιον τοῦ θεοῦ, καὶ ἕκαστος τῶν δικαίων χάριτος μετέσχεν. ἐπὶ δὲ τοῦ ἀγαπητοῦ πᾶσα ἡ πατρικὴ εἰς αὐτὸν ἐκενώθη χάρις· ἦν γὰρ ὁ πατὴρ λαλῶν ἐν υἱῷ· ἔνθεν καὶ ἡ διακονησαμένη τὴν εἰς ἀνθρώπους αὐτοῦ πάροδον κεχαριτωμένη 
 ἐλέχθη. ἐν αὐτῷ γὰρ εὐδόκησε πᾶν τὸ πλήρωμα τῆς θεότητος κατοικῆσαι σωματικῶς 
 .διὸ πάντες οἱ ἅγιοι ἐκ τοῦ πληρώματος 
 αὐτοῦ εἰλήφασιν.

Περίζωσαι τὴν ῥομφαίαν σου ἐπὶ τὸν μηρόν σου, δυνατέ, 
 τῇ ὡραιότητί σου καὶ τῷ κάλλει σου 
 ἕνεκεν ἀληθείας καὶ πραότητος καὶ δικαιοσύνης, 
 καὶ ὁδηγήσει σε θαυμαστῶς ἡ δεξιά σου. 
 
 
 Ἐπιβάλεις δὲ καὶ οὕτως· τὸ πρῶτον ἔργον τοῦ ἀγαπητοῦ ἡ χάρις ἡ ἐν τοῖς χείλεσιν αὐτοῦ κεχυμένη κατὰ τὴν ἀποδοθεῖσαν διάνοιαν· καὶ καθ’ ἕτερον δὲ τρόπον ἡ χάρις καὶ ἡ ἀλήθεια διὰ Ἰησοῦ Χριστοῦ ἐγένετο 
 . ἐπειδὴ πάντα χαριζόμενος ἔπραττε τοῖς μὲν ἀφιεὶς τὰς ἁμαρτίας, τῶν δὲ τὰς νόσους καὶ τὰς μαλακίας ἰώμενος, τοῖς δὲ τὸ ἅγιον πνεῦμα δωρούμενος. διὸ πρὸς αὐτὸν εἰκότως εἴρητο· ἐξεχύθη ἡ χάρις ἐν χείλεσί σου . 
 Τούτοις ἑξῆς οἱ πρόσθεν ἀποκλαυσάμενοι καὶ τὴν ὑπὸ τοῖς πολεμίοις δουλείαν ἑαυτῶν ὑπογράψαντες εὐκαίρως τὸν ἀγαπητὸν ἱκετεύουσι σπεῦσαι καὶ μέχρις αὐτῶν ἐλθεῖν φραξάμενον ὅπλοις πολεμικοῖς διὰ τοὺς ἐπικειμένους ἐχθρούς, ὡς ἂν τροπωσάμενος αὐτοὺς τὴν ὑπ’ αὐτοῖς αἰχμαλωσίαν ὑπεξαγάγοι. διό φασιν· περίζωσαι τὴν ῥομφαίαν σου ἐπὶ τὸν μηρόν σου, δυνατέ · ὡραῖος μὲν γὰρ εἶ καὶ καλός , πλὴν ἀλλὰ πρὸς τῇ ὡραιότητί σου καὶ πρὸς τῷ κάλλει σου ἀνάλαβε τὴν σαυτοῦ πανοπλίαν δι’ ἡμᾶς τοὺς σοὺς ἱκέτας ῥομφαίαν τε περιθοῦ τῷ σαυτοῦ μηρῷ, καὶ οὕτως τὴν σὴν δύναμιν ἀναλαβὼν ἔντεινόν σου τὰ τόξα. ἔπειτα βαλὼν τοὺς ἐχθροὺς κατευοδοῦ καὶ βασίλευε . ῥομφαίαν δὲ τοῦ ἀγαπητοῦ νόει τὴν δύναμιν τὴν τῶν ἐχθρῶν καθαιρετικὴν καὶ κολαστήριον. ζῶν γὰρ ὁ λόγος τοῦ θεοῦ καὶ ἐνεργὴς καὶ τομώτερος ὑπὲρ πᾶσαν μάχαιραν δίστομον 
 . καὶ ἄλλως δὲ ῥομφαίας θεοῦ ὁ προφήτης μέμνηται Ἰεζεκιὴλ ὧδε λέγων· τάδε λέγει· ἀδοναῒ κύριος· εἶπον· ῥομφαία, ῥομφαία, ὀξύνου καὶ θυμώθητι, ὅπως σφάξῃς σφάγια· ὀξύνου, ὅπως γένῃ εἰς στίλβωσιν ἑτοίμη εἰς παράλυσιν 
 , καὶ πάλιν· ἀνάκραγε καὶ ὀλόλυξον, υἱὲ ἀνθρώπου· ὅτι αὕτη ἐγένετο ἐν τῷ λαῷ μου· αὕτη ἐν τοῖς ἀφηγουμένοις τοῦ Ἰσραήλ 
 ,καὶ ἑξῆς· διάταξον σεαυτῷ δύο ὁδοὺς τοῦ εἰσελθεῖν ῥομφαίαν βασιλέως Βαβυλῶνος· ἐκ χώρας μιᾶς ἐξελεύσονται 
 , καὶ τὰ τούτοις ἀκόλουθα, δι’ ὧν ῥομφαίαν τοῦ κυρίου λέγει τὴν ῥομφαίαν τοῦ Ναβουχοδονόσορ τὴν ἐπαχθεῖσαν τῷ λαῷ. ἔχεις δὲ καὶ ἐν τοῖς εὐαγγελίοις, ὡς ὁ ποιῶν γάμους τῷ υἱῷ αὐτοῦ βασιλεὺς τοὺς παραιτησαμένους τὴν κλῆσιν καὶ ἀνελόντας τοὺς βασιλικοὺς δούλους παραδίδωσιν εἰς σφαγήν· καὶ πέμψας , φησίν, τὸ στράτευμα αὐτοῦ ἐνέπρησε τὴν πόλιν αὐτῶν 
 . στράτευμα δὲ τοῦ βασιλέως τὴν Ῥωμαϊκὴν χεῖρα σημαίνει τὴν πολιορκήσασαν τὴν Ἱερουσαλήμ. ἐπεὶ τοίνυν χρεία ἦν καὶ τοιαύτης ῥομφαίας κατὰ τῶν ἐπαναστάντων τῷ ἀγαπητῷ , εἰκότως φησὶν ἡ προφητεία εἰς αὐτοῦ πρόσωπον· περίζωσαι τὴν ῥομφαίαν σου ἐπὶ τὸν μηρόν σου, δυνατέ. τῇ ὡραιότητί σου καὶ τῷ κάλλει σου, καὶ ἔντεινον, καὶ κατευοδοῦ καὶ βασίλευε . 
 Εἶτ’ ἐπιλέγει· ἕνεκεν ἀληθείας καὶ πραύτητος καὶ δικαιοσύνης, καὶ ὁδηγήσει σε θαυμαστῶς ἡ δεξιά σου . ταῦτα δὲ ὁμοίως τοῖς ἄλλοις ἐξηγήσατο· τὰ βέλη σου ἠκονημένα, λαοὶ ὑποκάτω σου πεσοῦνται, ἐν καρδίᾳ τῶν ἐχθρῶν τοῦ βασιλέως · ὃ δὴ καθ’ ὑπερβατὸν κεῖται. συνάψεις δὲ τὴν διάνοιαν τοῦτον τὸν τρόπον· τὰ βέλη σου ἠκονημένα ἐν καρδίᾳ τῶν ἐχθρῶν τοῦ βασιλέως. πρῶτον μὲν γάρ φησιν· τὰ βέλη σου ἠκονημένα γενήσεται κατὰ τῆς καρδίας τῶν σῶν ἐχθρῶν· ἔπειτα λαοὶ ὑποκάτω σου πεσοῦνται ἐλαθέντων τοῖς σοῖς βέλεσι τῶν ἐχθρῶν. τὸ τηνικαῦτα γοῦν ἐλευθερίας τυχόντες οἱ λαοὶ καὶ ἀναπνεύσαντες τῶν πιεζούντων αὐτοὺς κακῶν τοῖς σοῖς ὑποδραμοῦνται ποσί. βέλη δὲ τοῦ ἀγαπητοῦ ἀποστελλόμενα κατὰ τῆς καρδίας τῶν ἐχθρῶν ἀοράτους τινὰς καὶ ἀφανεῖς πληγὰς νοήσεις κατὰ τῶν ἀρχόντων τοῦ αἰῶνος τούτου· οἷς βέλεσι τιτρωσκόμενοί ποτε οἱ δαίμονες ἔλεγον· 
 ἔα, τί ἡμῖν καὶ σοὶ, υἱὲ τοῦ θεοῦ; ἦλθες πρὸ καιροῦ βασανίσαι ἡμᾶς . βέλη δὲ αὐτοῦ καὶ οἱ εὔστοχοι λόγοι καθικνούμενοι τῶν ἀκροωμένων βάλλοντες καὶ τιτρώσκοντες εὐαισθήτους ψυχάς· λόγοι γὰρ σοφῶν φησιν ὡς τὰ βούκεντρα· ἐκ τούτων τῶν βελῶν τιτρώσκονται αἱ παραδεξάμεναι τὴν πίστιν ψυχαί, καὶ εἰς τὴν ἄκραν τοῦ θεοῦ ἀγάπην ἐκκαυθεῖσαι λέγουσιν παραπλησίως τῇ νύμφῃ τὸ Τετρωμένη ἀγάπη ἐγώ εἰμι· νοήσεις δὲ ἠκονημένα βέλη, καὶ τοὺς ἀποστελλομένους ἐπισπεῖραι πάσῃ τῇ οἰκουμένῃ τὸ Εὐαγγέλιον· οἳ διὰ τὸ ἠκονῆσθαι ἔλαμπον τοῖς τῆς δικαιοσύνης ἔργοις, καὶ λεπτῶς ἐπὶ τὰς τῶν διδασκομένων ψυχὰς παρεδύοντο· ταῦτα γὰρ τὰ βέλη πανταχοῦ προπεμπόμενα, παρεσκεύαζον τοὺς λαοὺς ὑποκάτω πίπτειν τοῦ Χριστοῦ. οὐδεὶς δὲ θεομάχος καὶ ἀλαζὼν καὶ ὑπερήφανος. ὑποκάτω πίπτει τοῦ θεοῦ, ἀλλ’ οἱ τὴν ἐκπτώσεως ὑποταγὴν καταδεξάμενοι· τὰ γὰρ βέλη ταῖς καρδίαις ἐμπεσόντα τῶν ποτε ἐχθρῶν τοῦ βασιλέως ἕλκει αὐτοὺς εἰς τὸν περὶ τῆς ἀληθείας πόθον· ὥστε ἐχθροὺς ὄντας τῷ θεῷ καταλλαγῆναι αὐτῷ διὰ τῶν διδαγμάτων·

Ὁ θρόνος σου, ὁ θεός, εἰς τὸν αἰῶνα τοῦ αἰῶνος, 
 ῥάβδος εὐθύτητος ἡ ῥάβδος τῆς βασιλείας σου. 
 ἠγάπησας δικαιοσύνην καὶ ἐμίσησας ἀνομίαν· 
 διὰ τοῦτο ἔχρισέν σε ὁ θεὸς ὁ θεός σου 
 ἔλαιον ἀγαλλιάσεως παρὰ τοὺς μετόχους σου. 
 
 
 Ὅτι μὲν ὡραῖος καὶ καλὸς καὶ χάριτος πλήρης εὐλογημένος τε βασιλεὺς καὶ τῶν ἐχθρῶν νικητὴς ὁ ἀγαπητὸς τοῦ θεοῦ ἦν, ἐκ τῶν ἔμπροσθεν μεμαθήκαμεν· ὅτι δὲ πρὸς ἐκείνοις πᾶσι καὶ θεὸς ἦν, διὰ τῶν προκειμένων διδασκόμεθα· εἰς αὐτοῦ γὰρ πρόσωπον τὸ πνεῦμα τὸ ἅγιον ἀναφωνεῖ λέγον· ὁ θρόνος σου, ὁ θεός, εἰς τὸν αἰῶνα τοῦ αἰῶνος , ἢ κατὰ τὸν Ἀκύλαν · ὁ θρόνος σου, θεέ, εἰς αἰῶνα καὶ ἔτι . ἐπεὶ δὲ καὶ βασιλέα αὐτὸν ὠνόμασε διὰ τῶν ἔμπροσθεν, εἰκότως ἐπιλέγει· ῥάβδος εὐθύτητος ἡ ῥάβδος τῆς βασιλείας σου . οὐδὲν γὰρ ἐν αὐτῷ σκολιὸν οὐδὲ στραγγαλιῶδες, καὶ ἵνα μή τις Ἰουδαϊκῶς ἐκδεξάμενος ὑπολάβοι θνητόν τινα τοῖς πολλοῖς ὅμοιον ἔσεσθαι βασιλέα τὸν ἀγαπητὸν τοῦ θεοῦ, ἀναγκαίως διδάσκει, ὡς ἄρα ἐξ αἰῶνος ἦν ὁ θρόνος τῆς βασιλείας αὐτοῦ διαρκῶν τε καὶ διαμένων ἔσται εἰς τὸν αἰῶνα τοῦ αἰῶνος. ταῦτα δέ, ὅτι μὴ εἰς πρόσωπον τοῦ πατρὸς ἀναπεφώνηται, ἀλλ’ εἰς τὸ τοῦ ἀγαπητοῦ καὶ μονογενοῦς υἱοῦ προϊὼν διασαφεῖ λέγων· ἠγάπησας δικαιοσύνην, καὶ ἐμίσησας ἀνομίαν . διὰ τοῦτο ἔχρισέ σε ὁ θεὸς ὁ θεός σου . θεὸς γὰρ ἐν τούτοις χρειόμενος ὑπὸ θεοῦ, τίς ἂν εἴη ἢ ὁ ἐν εὐαγγελίοις θεολογούμενος· καὶ ὁ λόγος ἦν πρὸς τὸν θεόν, καὶ θεὸς ἦν ὁ λόγος 
 ; οὗτος οὖν ὁ θεὸς λόγος ἠγάπησε δικαιοσύνην, καὶ ἐμίσησεν ἀνομίαν . ἀνθ’ οὗ ὁ Ἀκύλας ἀκριβέστερον ἡρμήνευσεν εἰπών· ἠγάπησε δικαιοσύνην, καὶ ἐμίσησεν ἀσέβημα . κρίσει γὰρ ὀρθῇ τοὺς ὑπ’ αὐτῷ δικαίους ἀγαπᾷ, μισεῖ δὲ τοὺς ἐναντίους. διὸ χρίεται κρείττονι ἢ παρὰ τοὺς μετόχους αὐτοὺς ἐλαίῳ τῷ καλουμένῳ ἀγαλλιάσεως καὶ χρίεται ὑπὸ τοῦ θεοῦ τοῦ ἑαυτοῦ πατρὸς ἢ ἐλαίῳ χαρᾶς κατὰ τὸν Ἀκύλαν , ἢ ἐλαίῳ ἀγλαϊσμοῦ κατὰ τὸν Σύμμαχον . πολλῶν δὲ ὄντων τῶν μετόχων αὐτοῦ ἢ ἑταίρων αὐτοῦ τῶν τῆς αὐτοῦ χάριτος μετεσχηκότων, οἳ καὶ εἴποιεν ἄν· μέτοχοι τοῦ Χριστοῦ γεγόναμεν 
 . 
 Ἀνέγνωσαν δέ τινες τὴν προκειμένην λέξιν ὧδέ πως· διὰ τοῦτο ἔχρισέ σε, θεέ, ὁ θεός σου , καὶ ταύτῃ γε κέχρηνται τῇ ἀναγνώσει τῇ Ἑβραϊκῇ λέξει δουλεύσαντες. ἐπειδήπερ Ἐλωεὶμ ὁ θεὸς ἐν τῇ Ἑβραϊκῇ ὠνόμασται γραφῇ, ὅπερ ἡρμήνευσεν ὁ Ἀκύλας θεὲ εἰπών· ἐν ἀρχῇ θρόνος σου, θεέ, αἰῶνα καὶ ἔτι . οἱ μὲν οὖν Ἑβδομήκοντα καὶ ὁ Σύμμαχος · ὁ θρόνος σου, ὁ θεός , εἰρήκασιν· ὁ δὲ Ἀκύλας · θεέ , δουλεύσας τῇ Ἑβραϊκῇ λέξει, περιεχούσῃ Ἐλωείμ. ἀλλ’ ὁ αὐτὸς Ἀκύλας ὁ νῦν θεὲ εἰρηκὼς προϊὼν ἑξῆς δεύτερον εἰρημένου τοῦ Ἐλωεὶμ ἐν τῷ· διὰ τοῦτο ἔχρισέ σε ὁ θεός , οὐκέτι, θεέ , ἡρμήνευσεν, ἀλλὰ, θεὸς εἰπών· ἐπὶ τούτῳ ἤλιψέν σε ὁ θεὸς ὁ θεός σου δέον ἑαυτῷ συμφώνῳ καὶ ἐνταῦθα θεὲ εἰπεῖν ἐπὶ τῆς αὐτῆς λέξεως· οὕτω δὲ ἑρμηνεύσας εἶπεν ἄν· διὰ τοῦτο ἔχρισέ σε, θεέ, ὁ θεός σου .

Σμύρνα καὶ στακτὴ καὶ κασία ἀπὸ τῶν ἱματίων σου, 
 ἀπὸ βάρεων ἐλεφαντίνων, ἐξ ὧν εὔφρανάν σε. 
 
 
 Ἀντὶ δὲ βάρεων ἐλεφαντίνων ὁ Ἀκύλας · ἀπὸ ναῶν ὀδόντος εἴρηκε· ναοὶ γὰρ ἐνταῦθα εἴρηνται τοῦ νυμφίου αἱ ἐκκλησίαι καὶ αἱ Χριστῷ ἀνακείμεναι ψυχαὶ ἐν λογικῇ τροφῇ πᾶσαν ἔχοντες τὴν δύναμιν. τροφῆς δὲ καὶ λόγων σύμβολον οἱ ὀδόντες. ἔνθεν καὶ αὐτοῦ τοῦ Χριστοῦ οἱ ὀδόντες λευκοὶ λέγονται εἶναι ὑπὲρ γάλα ἐν τῇ περὶ αὐτοῦ φασκούσῃ προφητείᾳ· χαρωποὶ οἱ ὀφθαλμοὶ αὐτοῦ ἀπὸ οἴνου, καὶ λευκοὶ ὀδόντες αὐτοῦ ἢ γάλα 
 . κατὰ δὲ τοὺς λοιποὺς ἑρμηνευτὰς ἐλεφάντινοι οἱ ναοὶ ἢ αἱ βάρεις αὐτοῦ λέγονται διὰ τὸ νεκροῦ ζώου τυχεῖν τὸν ἐξ ἐλέφαντος κόσμον οἵ τε ἐν τῇ ἐκκλησίᾳ εὐδοκιμοῦντες οὐκ ἄλλως διαλάμπουσιν ἢ νεκρώσαντες τὰ μέλη τὰ ἐπὶ τῆς γῆς 
 , κατὰ τὴν ἀποστολικὴν παραγγελίαν. 
 
 Παρέστη ἡ βασίλισσα ἐκ δεξιῶν σου, ἐν ἱματισμῷ διαχρύσῳ 
 περιβεβλημένη, καὶ πεποικιλμένη. 
 
 
 Αἱ μὲν θυγατέρες τῶν βασιλέων , Χριστοῦ δηλαδὴ καὶ τῆς ἐκκλησίας αὐτοῦ, αἱ κατὰ μέρος ἦσαν ψυχαί. αὐτὴ δὲ ἡ βασίλισσα ἡ μήτηρ τῶν θυγατέρων 
 παρέστη ἐκ δεξιῶν αὐτοῦ ἐν ἱματισμῷ διαχρύσῳ περιβεβλημένη, πεποικιλμένη . τίς δ’ ἂν εἴη αὕτη, ἀλλ’ ἢ πᾶσα καθολικὴ ἐκκλησία ἡ ἀπὸ περάτων γῆς ἕως περάτων ἐκ πάντων ἐθνῶν συνειλεγμένη; ἣν αὐτὸς ἑαυτῷ ᾠκοδόμησεν ἐπὶ τὴν πέτραν πρὸς τὸ μὴ πύλας ᾅδου κατισχύειν αὐτῆς. κυριώτερον δ’ ἂν εἴποις διὰ τούτων τὴν ἐπουράνιον δηλοῦσθαι ἐκκλησίαν, ἥτις ἐστὶ μήτηρ τῶν ἐπὶ γῆς ἁγίων ἀνδρῶν. τοῦτο γοῦν ἐδίδαξεν ὁ θεῖος ἀπόστολος εἰπών· ἡ δὲ ἄνω Ἱερουσαλὴμ ἐλευθέρα ἐστíν, ἥτις ἐστὶ μήτηρ ἡμῶν 
 . καλεῖ δ’ αὐτὴν καὶ πόλιν θεοῦ ζῶντος Ἱερουσαλὴμ ἐπουράνιον ἐν μυριάσιν ἀγγέλων πανηγύρει, καὶ ἐκκλησίαν πρωτοτόκων ἀπογεγραμμένων ἐν οὐρανοῖς, συνεστῶσαν 
 . αὕτη μὲν οὖν εἴη ἂν ἡ τελεία Χριστοῦ νύμφη. ταύτης δ’ οὐκ ἂν ἁμάρτοις θυγατέρα φήσας ὑπάρχειν τὴν ἐπὶ γῆς ἐκκλησίαν. βασίλισσα δ’ ἐκείνη, ὡς ἂν ἤδη συμβασιλεύουσα τῷ ἑαυτῆς νυμφίῳ, δι’ ὃ ἐκ δεξιῶν παρεστάναι τοῦ βασιλέως εἴρηται ἅτε νύμφην οὖσαν αὐτοῦ, καὶ τὰ παρ’ αὐτοῦ σπέρματα δεχομένη κύουσάν τε καὶ τίκτουσαν διὰ παντὸς πνεῦμα σωτηρίας, ἣ καὶ τὸ βασιλικὸν ἔνδυμα περιτίθησι τὸ φωτοειδὲς τῆς ἀφθαρσίας ἔνδυμα, ὃ δὴ πνευματικὸν δι’ ὅλου τυγχάνον ταῖς κατ’ οὐρανὸν ἀγγελικαῖς δυνάμεσι περιβέβληται. τοῦτο δὲ καὶ διάχρυσον ὁ παρὼν λόγος ὠνόμασε. τὸ δὲ περιβεβλημένη καὶ πεποικιλμένη οὔτε ἐν τῇ Ἑβραϊκῇ ἀναγνώσει οὔτε παρὰ τοῖς λοιποῖς ἑρμηνευταῖς φέρεται. διὸ ὠβέλισται.

Πᾶσα ἡ δόξα τῆς θυγατρὸς τοῦ βασιλέως ἔσωθεν 
 ἐν κροσσωτοῖς χρυσοῖς περιβεβλημένη πεποικιλμένη. 
 
 
 Νοήσεις, φησίν, πῶς κροσσοῖς χρυσοῖς περιβέβληται Παύλου λέγοντος ἀκούων· ἐκ μέρους γινώσκομεν καὶ ἐκ μέρους προφητεύομεν 
 . ἡ γὰρ γνῶσις ἡ ἐκ μέρους ἐν ἄκροις μόνοις χρυσίου τὸν κόσμον αὐτῇ περιτίθησιν· ὅταν δ’ ἔλθῃ τὸ τέλειον , φησίν, τὸ ἐκ μέρους καταργηθήσεται 
 . ἐπειδὰν εἰς τὴν ἐπουράνιον ἐκκλησίαν μεταστῇ ἥ τε ὡς ἐπὶ γῆς παιδοτροφουμένη, τὸ τηνικαῦτα ἀποθήσεται μὲν τὰ κροσσωτὰ τὰ χρυσᾶ , τὴν ἐκ μέρους γνῶσιν, ἐν ἱματισμῷ δὲ χρυσῷ τελείᾳ τῇ γνώσει κοσμηθήσεται.

Ἀπενεχθήσονται τῷ βασιλεῖ παρθένοι ὀπίσω αὐτῆς, 
 αἱ πλησίον αὐτῆς ἀπενεχθήσονταί· 
 ἀπενεχθήσονται ἐν εὐφροσύνῃ καὶ ἐν ἀγαλλιάσει 
 ἀχθήσονται εἰς ναὸν βασιλέως. 
 
 
 Ἡ διὰ τῶν ἔμπροσθεν πολλάκις ὠνομασμένη θυγάτηρ 
 
 οὐκ ἐπὶ γῆς εἰς τὸ παντελὲς διαμενεῖ, μετατεθήσεται δὲ κατὰ καιρόν. ἀλλ’ οὐ πᾶσα ἀθρόως τῆς τοιαύτης μεταβάσεως ἀξιωθήσεται, ἐν μέρει δὲ αἱ πρώτῳ βαθμῷ ἐν αὐτῇ τετιμημέναι ἀπενεχθήσονται τῷ βασιλεῖ. αὗται δέ εἰσιν αἱ τὴν ἐν Χριστῷ ἁγνείαν κατορθώσασαι ψυχῇ καὶ σώματι καὶ πνεύματι καθηγιασμέναι. 
 Μετὰ δὲ τὸ πρῶτον τάγμα αἱ πλησίον αὐτῆς ἀπενεχθήσονται · πολλαὶ γὰρ μοναὶ παρὰ τῷ πατρί 
 . αὗται δέ εἰσιν αἱ τὸν ἔγγιστα τόπον τῶν παρθένων ἐπέχουσαι διὰ σεμνοῦ καὶ σώφρονος βίου. ὅπως δὲ ἀπενεχθήσονται παρίστησι λέγων· ἐν εὐφροσύνῃ καὶ ἀγαλλιάσει . νοήσεις δε, ὅπως εἴρηται τοῦτο παραθεὶς τὴν ἀποστολικὴν φωνὴν ᾗ φησιν· ἁρπαγησόμεθα ἐν νεφέλαις εἰς ἀπάντησιν τοῦ κυρίου εἰς ἀέρα, καὶ οὕτω πάντοτε σὺν κυρίῳ ἐσόμεθα 
 . οὐ γὰρ ἐλεύσονται οὐδὲ ἀπελεύσονται τῷ βασιλεῖ παρθένοι , ἀλλ’ ἀπενεχθήσονται ἄλλων αὐτὰς ἀπαγόντων. ἀγγέλων δηλαδὴ θείων μετεωριζόντων αὐτὰς καὶ εἰς ὕψος ἐπαιρόντων, ὡς ἂν εὐμαρῆ τὴν ἄνω ποιήσαιντο πορείαν. ἀπενεχθήσονται δ’ ἐν εὐφροσύνῃ καὶ ἀγαλλιάσει , καὶ εἰσαχθήσονται εἰς ναὸν βασιλέως , εἰς τὸν οἶκον τὸν βασιλικὸν τῆς τῶν οὐρανῶν βασιλείας καταξιούμεναι. ναὸς δὲ οἶκος θεοῦ ἐστιν· ἐπεὶ οὖν ὁ οἶκος καὶ βασιλέως ἐστίν, σαφῶς παρίσταται θεὸς ὢν ὁ βασιλεύς ·

Ἀντὶ τῶν πατέρων σου ἐγενήθησαν υἱοί σου· 
 καταστήσεις αὐτοὺς ἄρχοντας ἐπὶ πᾶσαν τὴν γῆν. 
 
 
 Τούτων τὴν διάνοιαν σαφέστερον ἀποδεδώκασιν οἱ λοιποί, ὁ μὲν Ἀκύλας εἰπών· ἀντὶ τῶν πατέρων σου ἔσονταί σοι υἱοί , ὁ δὲ Σύμμαχος · ἀντὶ πατέρων ἐγένοντο υἱοί σου . ἡ δ’ ἑρμηνεία τοῦ λόγου ταύτην ἔχει τὴν διάνοιαν· οἱ υἱοί σου οἱ ἐν σοὶ καὶ ὑπὸ σοῦ γεγενημένοι ἀντὶ πατέρων γενήσονταί σοι· ἕξεις γὰρ αὐτοὺς πατέρας, οὓς αὐτὴ γεγέννηκας. νοήσεις δὲ τοῦ λόγου τὸ ἀποτέλεσμα ἐπιστήσας, ὅπως οἱ ἐξ ἐθνῶν ἀλλόφυλοι προσελθόντες τῇ ἐκκλησίᾳ τοῦ θεοῦ καὶ ἀναγεννηθέντες ἐν αὐτῇ, υἱοὶ αὐτῆς γίγνονται· κἄπειτα ἐπιδιδόντες τῇ προκοπῇ πατέρες αὐτῆς καθίστανται προαγόμενοι εἰς τὴν αὐτῆς προστασίαν καὶ τῆς ἱερατικῆς λειτουργίας καταξιούμενοι. πῶς δ’ ἕξεις αὐτοὺς ἀντὶ πατέρων διερμηνεύει σαφέστερον λέγων· καταστήσεις αὐτοὺς ἄρχοντας ἐπὶ πᾶσαν τὴν γῆν . λέγει δὲ ταῦτα πρὸς τὴν ἐπὶ γῆς ἐκκλησίαν ὁ λόγος τὴν ἀπὸ περάτων ἕως περάτων διήκουσαν, ἐφ’ ἣν ἄρχοντας καὶ πατέρας τοὺς ἰδίους υἱοὺς αὕτη ἡ ἐκκλησία τοῦ θεοῦ καθίστησιν.

Μνησθήσομαι τοῦ ὀνόματός σου, 
 ἐν πάσῃ γενεᾷ καὶ γενεᾷ· 
 διὰ τοῦτο λαοὶ ἐξομολογήσονταί σοι· 
 εἰς τὸν αἰῶνα καὶ εἰς τὸν αἰῶνα τοῦ αἰῶνος. 
 
 
 Σύμμαχος · ἀναμνήσω τὸ ὄνομά σου κατὰ πᾶσαν γενεάν, διὰ τοῦτο λαοὶ ὑμνήσουσίν σε εἰς αἰῶνα διηνεκῶς . 
 Ἡ προλεχθεῖσα θυγάτηρ τῶν βασιλέων, αὕτη δὲ ἦν ἡ ἐπὶ γῆς ἐκκλησία συναισθομένη τῆς δυνάμεως τοῦ πατρικοῦ ὀνόματος , ἐπειδήπερ ἐχαρίσατο αὐτῷ ὄνομα τὸ ὑπὲρ πᾶν ὄνομα· ἵνα ἐν τῷ ὀνόματι Ἰησοῦ πᾶν γόνυ κάμψῃ ἐπουρανίων καὶ ἐπιγείων καὶ καταχθονίων 
 , μετὰ τὰς πρὸς αὐτὴν λεχθείσας ἐπαγγελίας πιστεύσασα ταῖς φωναῖς χαρᾶς τε καὶ εὐφροσύνης πληρωθεῖσα εὐχαριστήριον ὕμνον ἀναπέμπει τῷ μεγάλῳ αὐτὴν καταξιώσαντι κυρίῳ καί φησιν· μνησθήσομαι τοῦ ὀνόματός σου ἐν πάσῃ γενεᾷ καὶ γενεᾷ . τοῦτο δὲ καὶ αὐτοῖς ἔργοις πληροῦσαι διατελεῖ· χριστιανὴ μὲν κεκλημένη, ἀγαλλομένη δὲ καὶ σεμνυνομένη τῷ Χριστῷ ὀνόματι . καὶ ἐπειδήπερ ἐγὼ ἡ σὴ θυγάτηρ οὐ διαλείπω τοῦ σοῦ ὀνόματος μνημονεύουσα , εἰκότως διὰ τοῦτο καὶ οἱ ὑπ’ ἐμὲ λαοὶ κατὰ μέρος συναγόμενοι ἐξομολογήσονταί σοι εἰς τὸν αἰῶνα καὶ εἰς τὸν αἰῶνα τοῦ αἰῶνος .

407v-408r (LXX:Ps:45:1) - ευς 
 119r (LXX:Ps:45:1) - ευς 
 
 
 
 
 
 Εἰς τὸ τέλος· ὑπὲρ τῶν υἱῶν Κορε, ὑπὲρ τῶν κρυφίων ψαλμός. 
 
 
 
 Προφητικὸς ὢν ὁ ψαλμὸς εἰς μέλλοντάς τε χρόνους ἀναπεμπόμενος εἰς τὸ
 τέλος ἐπιγέγραπται, ἢ διὰ τὰς ἐν αὐτῷ νίκας τὰς κατὰ τῶν πολεμίων ἐμφερομένας
 ἐπινίκιος τυγχάνει, ἢ τῷ νικοποιῷ θεῷ ἀνάκειται. ἀντὶ δὲ τοῦ ὑπὲρ τῶν υἱῶν Κορὲ
 παρέκειτο ἔξωθεν ‘τοῖς υἱοῖς Κορὲ’ (τούτοις γὰρ εἴρηται ὁ ψαλμός), ἢ τῶν υἱῶν
 Κορὲ τυγχάνει κατὰ τὸν Ἀκύλαν καὶ τὸν Σύμμαχον . ἔστιν δὲ καὶ αὐτὸς ὅμοιος τῷ
 πρὸ αὐτοῦ ᾠδὴ κατὰ τὸν Σύμμαχον , ἀλλ’ ἡ μὲν ὑπὲρ τοῦ ἀγαπητοῦ ἐλέγετο, ἡ δὲ
 μετὰ χεῖρας ᾠδὴ ὑπὲρ τῶν κρυφίων τῶν ἐν αὐτῇ προφητευομένων. ἀπόκρυφα γὰρ καὶ
 λανθάνοντα τὴν τῶν πολλῶν γνῶσιν θεσπίζει. ἀναφωνεῖται δὲ τὰ λεγόμενα ἐκ
 προσώπου τῶν ἀποστόλων.

408v-409v (LXX:Ps:45:3-4) - anonym 
 119v (LXX:Ps:45:2-3) - ευς 
 
 
 
 
 
 διὰ τοῦτο οὐ φοβηθησόμεθα ἐν τῷ ταράττεσθαι τὴν γῆν 
 καὶ μετατίθεσθαι ὄρη ἐν καρδίαις θαλασσῶν. 
 ἤχησαν καὶ ἐταράχθησαν τὰ ὄρη ἐν τῇ κραταιότητι αὐτοῦ. 
 διάψαλμα. 
 
 
 Νοήσεις δὲ καὶ ἄλλως τὴν σύγχυσιν τῆς γῆς καὶ τὴν ταραχὴν αὐτῆς ἀκούων τοῦ
 σωτῆρος λέγοντος· πῦρ ἦλθον βαλεῖν ἐπὶ τὴν γῆν· καὶ τί θέλω εἰ ἤδη
 ἀνήφθη ; καὶ πάλιν· μὴ νομίσητε, ὅτι ἦλθον βαλεῖν εἰρήνην ἐπὶ
 τὴν γῆν· οὐκ ἦλθον βαλεῖν εἰρήνην, ἀλλὰ μάχαιραν. ἦλθον γὰρ διχάσαι ἄνθρωπον
 κατὰ τοῦ πατρὸς, καὶ θυγατέρα κατὰ τῆς μητρὸς, καὶ νύμφην κατὰ τῆς πενθερᾶς,
 καὶ ἐχθροὶ τοῦ ἀνθρώπου οἱ οἰκιακοὶ αὐτοῦ, ὡσεὶ σαφέστερον ἔλεγε·
 καὶ ἐχθροὺς ἑκάστου ποιῆσαι τοὺς οἰκιακοὺς αὐτοῦ. τί χρὴ λέγειν, ὡς καὶ πόλεις
 ὅλαι καὶ δῆμοι ἔθνη τε παντοῖα ἐπὶ τῷ εὐαγγελικῷ λόγῳ συνεχύθησαν λυομένης
 αὐτοῖς τῆς παλαιᾶς δεισιδαιμονίας; ἀλλὰ τούτων ταραττομένων καὶ συγχεομένων οἱ
 τῆς ἐκκλησίας υἱοὶ καὶ προεστῶτες αὐτῆς φασιν· οὐ φοβηθησόμεθα .
 ἰδιοποιοῦνται δὲ τὸν θεὸν λέγοντες· ὁ θεὸς ἡμῶν , πρὸς
 ἀντιδιαστολὴν τῶν πεπλανημένων παρὰ τοῖς ἔθνεσιν ὀνομαζομένων θεῶν. καὶ εἰ μὲν
 ἄνθρωποι μόνοι ἐταράσσοντο, ἀπήρκει εἰπεῖν· ἐν τῷ ταράσσεσθαι τὴν γῆν οὐ
 φοβηθησόμεθα . ἐπεὶ δὲ καὶ ἀφανεῖς δυνάμεις καὶ δαίμονες πονηροὶ ἐπὶ
 τῷ σωτηρίῳ λόγῳ κλόνον καὶ σάλον ἐπεπόνθεσαν, εἰκότως καὶ περὶ τούτων, ὥσπερ
 κρυφίων καὶ λανθανόντων τοὺς τῶν ἄλλων ὀφθαλμοὺς, ᾐνίττετο φάσκων καὶ
 μετατίθεσθαι ὄρη ἐν καρδίᾳ θαλασσῶν . ἤχησαν 
 καὶ ἐταράχθησαν τὰ ὄρη ἐν τῇ κραταιότητι αὐτοῦ . 
 νοήσεις δὲ ταῦτα τὰ ὄρη τὰ πνευματικὰ τῆς πονηρίας ἀπὸ τῆς
 εὐαγγελικῆς διδασκαλίας. ὁπηνίκα γὰρ τὸν σεληνιαζόμενον ὁ σωτὴρ ἰάσατο,
 ἐπιφέρει λέγων τοῖς μαθηταῖς· ἀμὴν λέγω ὑμῖν, ἐὰν ἔχητε πίστιν ὡς κόκκον
 σινάπεως, ἐρεῖτε τῷ ὄρει τούτῳ· μετάβηθι ἐνθεν ἐκεῖ· καὶ μεταβήσεται, καὶ
 οὐδὲν ἀδυνατήσει ὑμῖν, ὄρος ὀνομάζων τὸ προδηλωθὲν δαιμόνιον. πῶς
 δ’ ἐν καρδίᾳ θαλασσῶν μετατίθεται τὰ ὄρη, μάθοις ἂν ἀπὸ τοῦ κατὰ Λουκᾶν
 εὐαγγελίου, ἔνθα εἴρηται, ὅτι παρεκάλουν τὸν σωτῆρα οἱ δαίμονες, ἵνα μὴ ἐπιτάξῃ
 αὐτοῖς εἰς τὴν ἄβυσσον ἀπελθεῖν. τὴν δὲ ἄβυσσον εἴωθεν ἡ γραφὴ καλεῖν θαλάσσας,
 ὡς ἐν τῷ Ἰὼβ εἴρηται· ἦλθες δ’ ἐπὶ γῆς θαλάσσης · ἐν δὲ
 ἴχνεσιν ἀβύσσου περιεπάτησας . περὶ ταύτης τῆς ἀβύσσου καὶ Μωϋσῆς ἐν
 τῇ κοσμοποιίᾳ ἐδίδασκε λέγων· καὶ σκότος ἐπάνω τῆς ἀβύσσου . ἀλλὰ
 τούτων γινομένων· ἡμεῖς, φησίν, οὐ φοβηθησόμεθα ἠχούντων καὶ
 θολουμένων τῶν ὑδάτων αὐτῶν καὶ σειομένων ὀρέων ἐν τῷ παραδοξασμῷ αὐτοῦ κατὰ
 τὸν Σύμμαχον . ἐνδοξασμὸς δὲ ἦν τοῦ σωτῆρος ἡ τῆς ἐκκλησίας αὔξησις καὶ
 πληθυσμὸς τῶν εἰς αὐτὸν πιστευόντων, ἥ τε ἀνατροπὴ τῆς πολυθέου πλάνης. ταῦτα
 γὰρ οὐ μόνον τὴν δόξαν τοῦ σωτῆρος παρίστησιν, ἀλλὰ καὶ τὴν κραταιότητα αὐτοῦ
 καὶ τὴν ἔνθεον ἰσχῦν.

410v (LXX:Ps:45:5a) - ευς 
 120r (LXX:Ps:45:4-5) - ευς 
 
 
 
 
 
 τοῦ ποταμοῦ τὰ ὁρμήματα εὐφραίνουσιν τῆν πόλιν τοῦ θεοῦ· 
 
 
 Τὸ διάψαλμα διαστολὴν εἰργάσατο τῆς τῶν προλεχθέντων διανοίας πρὸς τὰ μέλλοντα
 ῥηθήσεσθαι. διόπερ ὡς ἐπὶ ἕτερον τάγμα διαβὰς ὁ λόγος, πάλιν δι’ αἰνιγμῶν τῆς
 ἐκκλησίας τοῦ θεοῦ τὴν εἰρηνικὴν κατάστασιν σημαίνει, ἣν πόλιν τοῦ
 θεοῦ ὀνομάζει διὰ τὸ θεοσεβὲς πολίτευμα. θεοῦ δὲ
 πόλις τὸ τῶν κατὰ θεὸν πολιτευομένων σύστημα. τοῦτο δὲ τὴν σύμπασαν
 οἰκουμένην πληροῖ, ἐπειδήπερ ἀπὸ ἀνατολῶν ἡλίου μέχρι δυσμῶν ἔστιν εὑρεῖν διὰ
 τῆς ἐκκλησίας συνισταμένην τὴν τοιαύτην τοῦ θεοῦ πόλιν, ἥτις, τὸν οὐράνιον
 ἔχουσα λόγον πηγάζοντα ἐν αὐτῇ καὶ ἀνομβροῦντα, πάσης θεϊκῆς εὐφροσύνης
 πληροῦται. Ἀκύλας δὲ καὶ Σύμμαχος · τοῦ ποταμοῦ, φασὶν, αἱ δ ιαιρέσεις
 εὐφραίνουσι τὴν πόλιν τοῦ θεοῦ. νοήσεις δὲ τὰς διαιρέσεις ἀκούων
 Παύλου λέγοντος· διαιρέσεις δὲ χαρισμάτων εἰσὶ, τὸ δ’ αὐτὸ πνεῦμα· καὶ
 διαιρέσεις διακονιῶν εἰσιν, ὁ δὲ αὐτὸς κύριος· καὶ διαιρέσεις εἰσὶν
 ἐνεργημάτων, ὁ δ’ αὐτὸς θεὸς, ὁ ἐνεργῶν τὰ πάντα ἐν πᾶσιν .

411r-411v (LXX:Ps:45:5b) - ευς 
 120r (LXX:Ps:45:4-5) - ευς 
 
 
 
 
 
 ἡγίασε τὸ σκήνωμα αὐτοῦ ὁ ὕψιστος. 
 
 
 Κατὰ δὲ τὸν Σύμμαχον · τὸ ἅγιον τῆς σκηνώσεως τοῦ ὑψίστου. μεγάλης γὰρ οὔσης καὶ
 πολλῆς τῆς πόλεως ἔστι τι αὐτῆς τὸ ἐξαίρετον. τῶν γὰρ ἐν τῇ ἐκκλησίᾳ πολὺ μὲν
 τὸ ἄλλο πλῆθος, σπάνιοι δὲ οἱ τῇ ἁγιωσύνῃ προσανακείμενοι καὶ τὴν ἐντολὴν τὴν
 λέγουσαν· ἅγιοι ἔσεσθε, ὅτι ἐγὼ κύριος ὁ θεὸς ὑμῶν ἅγιος 
 φυλάττοντες. καὶ ἐν τούτοις τε τοῖς ἁγίοις ἡ κατασκήνωσις λέλεκται εἶναι τοῦ
 ὑψίστου. ἐν μόνοις γὰρ αὐτοῖς χώραν ἔχει ἡ φάσκουσα τοῦ θεοῦ φωνή·
 ἐνοικήσω ἐν αὐτοῖς καὶ ἐμπεριπατήσω. καὶ ἔσομαι αὐτῶν θεὸς, καὶ αὐτοὶ
 ἔσονταί μοι λαός .

411v-412r (LXX:Ps:45:6) - ευς 
 120v (LXX:Ps:45:6-7) - θεο 
 
 
 
 
 
 ὁ θεὸς ἐν μέσῳ αὐτῆς, οὐ σαλευθήσεται· 
 βοηθήσει αὐτῇ τὸ πρὸς πρωὶ πρωί. 
 
 
 Ἕτερος δὲ πάλιν φησίν· οἶμαι αὐτὸν αἰνίττεσθαι τὰς πρωϊνὰς συνόδους, ἐν αἷς
 εἰώθαμεν κατὰ τὰς ἀπανταχοῦ γῆς ἐκκλησίας συγκροτεῖσθαι. καὶ ἄλλως δὲ διεγείρει
 ἡμᾶς τὸ λόγιον καὶ παρορμᾷ ἐπὶ τὰς ἑωθινὰς προσευχάς, ἵν’ ὥσπερ τὰς ἀπαρχὰς τῆς
 ἑαυτῶν ζωῆς ἀναφέροιμεν αὐτῷ. κατὰ γὰρ τούτους τοὺς καιροὺς ἀτάραχος οὖσα
 μάλιστα ἡ κεκαθαρμένη διάνοια ἱερέως τρόπον λειτουργεῖν εἴωθεν τῷ θεῷ.

412r-413r (LXX:Ps:45:7-8) - ευς 
 120v (LXX:Ps:45:6-7) - ευς 
 
 
 
 
 
 ἐταράχθησαν ἔθνη, ἔκλιναν βασιλεῖαι· 
 ἔδωκεν φωνὴν αὐτοῦ, ἐσαλεύθη ἡ γῆ. 
 κύριος τῶν δυνάμεων μεθ’ ἡμῶν, 
 ἀντιλήπτωρ ἡμῶν ὁ θεὸς Ἰακώβ. 
 
 
 Ἐνταῦθα τοὺς τὴν γῆν οἰκοῦντας ἀνθρώπους εἰσάγει ταραττομένους, τάς τε ἐπὶ γῆς
 βασιλείας ὁπλιζομένας κατὰ τῆς ἐκκλησίας καὶ πόλεμον αἰρομένας κατὰ τοῦ
 εὐαγγελικοῦ λόγου. εἶθ’ ὥσπερ ἐν ταῖς συμβολαῖς ἐπικρατοῦντος τοῦ τῶν νικώντων
 μέρους τὸ ἐναντίον ταράττεται καὶ εἰς φυγὴν χωρεῖ, οὕτω καὶ νῦν νικῶντος τοῦ
 εὐαγγελικοῦ λόγου ἐταράχθησαν ἔθνη καὶ ἔκλιναν βασιλεῖαι, ἢ,
 περιετράπησαν βασιλεῖαι κατὰ τὸν Σύμμαχον . ἀλλὰ καὶ διδόντος φωνὴν
 αὐτοῦ διελύθη ἡ γῆ. τοῦ γὰρ εὐαγγελικοῦ λόγου νεωστὶ περιόντος εἰς τὸν βίον
 ξενιζόμενα τὰ ἔθνη καὶ τὴν προτέραν ἑαυτῶν δεισιδαιμονίαν διεκδικοῦντα
 συνεκινήθη, οἵ τε τούτων βασιλεῖς ἐπανέστησαν τῇ ἐκκλησίᾳ. ἀλλ’ ἐπεὶ ὁ
 θεὸς καταφυγὴ αὐτῆς ἦν, οἱ πάντες ἀνετράπησαν, πλέον οὐδὲν ἢ φωνὴν
 μόνην τοῦ σωτῆρος ἡμῶν δεδωκότος. ἔδωκε γὰρ φωνὴν αὐτοῦ,
 ἡ δ’ ἐσαλεύετο . ποίαν δὲ φωνὴν ἢ τὴν διὰ τοῦ κηρύγματος
 τῶν ἀποστόλων αὐτοῦ; εἰκότως οὖν πάλιν ἡμεῖς οἱ ἀνωτέρω εἰρηκότες· ὁ
 θεὸς ἡμῶν καταφυγὴ καὶ δύναμις τὴν αὐτὴν ὁμολογίαν ἐπαναλαμβάνομεν
 λέγοντες, ὅτι μὴ ἐξ ἡμετέρας δυνάμεως τὰ τοσαῦτα κατορθώματα, ἀλλ’ ἦν μεθ’ ἡμῶν
 ὁ ταῦτα ἐνεργῶν κύριος τῶν δυνάμεων . αὐτός τε ἦν
 ἀντιλήπτωρ ἡμῶν ὁ θεὸς Ἰακώβ . 
 εὐκαίρως δὲ καὶ ἐνταῦθα τοῦ θεοῦ Ἰακὼβ ἐμνημόνευσαν ἀναπέμποντες
 ἡμᾶς ἐπὶ τὸν ὀφθέντα τῷ Ἰακὼβ ἐν σχήματι ἀνδρός. ἐπάλαισε γὰρ, φησὶν, ἄνθρωπος
 μετ’ αὐτοῦ, ὃς καὶ εἶπεν αὐτῷ· οὐκ ἔτι κληθήσεται τὸ ὄνομά σου Ἰακὼβ,
 ἀλλ’ Ἰσραὴλ ἔσται τὸ ὄνομά σου, ὅτι ἐνίσχυσας μετὰ θεοῦ. καὶ ἀναστὰς Ἰακὼβ
 ἐκάλεσε τὸ ὄνομα τοῦ τόπου ἐκείνου εἶδος θεοῦ, εἰπών· εἶδον γὰρ θεὸν
 πρόσωπον πρὸς πρόσωπον . οὗτος γὰρ αὐτὸς ἐκεῖνος, ὁ ἐν ἀνθρώπου
 σχήματι τῷ Ἰακὼβ φανείς, αὐτὸς ἐστιν ὁ κύριος τῶν δυνάμεων ὁ μεθ’ ἡμῶν, καὶ
 αὐτός ἐστιν ἀντιλήπτωρ ἡμῶν ὁ θεὸς Ἰακώβ. δι’ αὐτοῦ γὰρ τὰ προγεγραμμένα πάντα
 κατορθώσαμεν.

413v-414r (LXX:Ps:45:9-10) - ευς 
 121r (LXX:Ps:45:8-10) - ευς 
 
 
 
 
 
 δεῦτε καὶ ἴδετε τὰ ἔργα τοῦ θεοῦ, 
 ἃ ἔθετο τέρατα ἐπὶ τῆς γῆς, 
 ἀνταναιρῶν πολέμους μέχρι τῶν περάτων τῆς γῆς 
 τόξον συντρίψει καὶ συγκλάσει ὅπλον 
 καὶ θυραιοὺς κατακαύσει ἐν πυρί. 
 
 
 Ἔστι γε ἐπιστήσαντα τοῖς χρόνοις καὶ πρὸς λέξιν αὐτὰ ταῦτα πεπληρωμένα
 παραλαβεῖν· εἴ γε πρὸ μὲν τῆς τοῦ σωτῆρος ἡμῶν ἐπιφανείας τοποκρατεῖαι καὶ
 τοπαρχίαι κατὰ χώρας ἦσαν καὶ κατὰ πόλεις, πόλεμοί τε συνίσταντο καθ’ ἑκάστην
 γωνίαν τῆς γῆς, ὡς καὶ αὐτοὺς τοὺς γεοπόνους τὴν χώραν ἐργαζομένους δοράτων καὶ
 ξιφῶν καὶ παντοίων πολεμικῶν ὅπλων ἐπιμελεῖσθαι, μετὰ δὲ τὴν σωτήριον
 θεοφάνειαν μόναρχος μὲν ἡ Ῥωμαίων βασιλεία ἐπικρατεῖν πλείστων ἐθνῶν ἤρξατο,
 διέτρεχε δὲ συναρξάμενον αὐτῇ τὸ σωτήριον εὐαγγέλιον εἰς πάντα τὰ ἔθνη,
 ἐπληροῦτο δὲ καὶ ἄλλη προφητεία ὧδέ πη ἀναφωνοῦσα διὰ Ἡσαΐου· καὶ
 συγκόψουσι τὰς μαχαίρας αὐτῶν εἰς ἄροτρα καὶ τὰς ζιβύνας αὐτῶν εἰς δρέπανα·
 καὶ οὐ μὴ λήψεται ἔθνος ἐπὶ ἔθνος μάχαιραν, καὶ οὐ μὴ μάθωσιν ἔτι
 πολεμεῖν . ταῦτα δὴ οὖν καὶ διὰ τῶν παρόντων δηλοῦται καὶ τέλους
 ἐτύγχανε, ῥητῶς μὲν κατὰ τὴν ἀποδοθεῖσαν ἱστορίαν, πρὸς δὲ διάνοιαν κατὰ τὴν
 τῶν νοητῶν καὶ ἀοράτων πολεμίων καθαίρεσιν. δόρατα δὲ καὶ ὅπλα καὶ θυραιοὺς τῶν
 ἀντικειμένων δυνάμεων ἐποίησαν εἶναι τὰ ἄψυχα ξόανα καὶ τὰ ἀγάλματα τῆς
 πολυθέου πλάνης, ἢ καὶ τοὺς ἀθέους ἄνδρας καὶ τοὺς δυσσεβεῖς λογισμοὺς τοὺς
 ταῖς διανοίαις τῶν ἀνθρώπων ὑποβαλλομένους ὑπὸ τῶν ἀοράτων πνευμάτων, δι’ ὧν
 κατατοξεύουσιν ἀκοντίζοντες τὰ πεπυρωμένα βέλη κατὰ τῶν
 ἀφράκτων καὶ μὴ τῇ πίστει πεφραγμένων ψυχῶν.

414v-415r (LXX:Ps:45:11) - ευς 
 121v (LXX:Ps:45:11f) - ευς 
 
 
 
 
 
 σχολάσατε καὶ γνῶτε ὅτι ἐγώ εἰμι ὁ θεὸς· 
 ὑψωθήσομαι ἐν τοῖς ἔθνεσιν, ὑψωθήσομαι ἐν τῇ γῇ. 
 
 
 Ἐπειδὴ λοιπὸν πέπαυτο τὰ τοῦ πολέμου καὶ λέλυτο τὰ τῆς ταραχῆς, εἰρήνη δὲ
 βαθεία δέδοτο τοῖς ἐπὶ γῆς ἅπασιν, εἰκότως βούλεται εἰς ἀγαθὸν χρῆσθαι τῷ καιρῷ
 καὶ σχολὴν ἀναλαβεῖν ψυχῆς σωτήριον. διό φησι· σχολάσατε καὶ 
 γνῶτε· οὐδὲ γὰρ ἑτέρως ἔστι γνώσεως μετασχεῖν θείας μὴ
 σχολάσαντα τῶν ἀφελκόντων ἐπὶ τἀναντία. ἔνθεν εἰκότως ὁ τῆς Αἰγύπτου βασιλεὺς
 πρὸς τὴν τοιαύτην διαβεβλημένος σχολὴν τοῖς φάσκουσιν· ὁδὸν τριῶν ἡμερῶν
 πορευσόμεθα, καὶ λατρεύσομεν κυρίῳ τῷ θεῷ ἡμῶν , ἀποκρίνεται λέγων·
 σχολάζετε, σχολασταί ἐστε . εἶτα μὴ βουλόμενος αὐτοὺς τῷ θεῷ
 σχολάζειν καταπονεῖ τῷ πηλῷ καὶ τῇ πλινθείᾳ. ἀλλ’ ἡμῖν γε οἱ καταστάντες
 ἄρχοντες ἐπὶ πᾶσαν τὴν γῆν ἐπιβοῶσι σχολάζειν, καρπὸν τῆς
 σχολῆς ἐπαγγελλόμενοι τὴν ἔνθεον γνῶσιν. λαλεῖ δὲ ὁ θεὸς δι’ αὐτῶν λέγων·
 γνῶτε, ὅτι ἐγώ εἰμι ὁ θεός, ἀλλὰ καὶ ὅτι ὑψωθήσομαι ἐν
 τοῖς ἔθνεσιν, ὑψωθήσομαι ἐν τῇ γῇ . πάλαι μὲν γὰρ παρὰ Ἰουδαίοις
 ἐγινωσκόμην μόνοις, ὅτε γνωστὸς ἐν τῇ Ἰουδαίᾳ ὁ θεὸς, ἐν τῷ Ἰσραὴλ μέγα
 τὸ ὄνομα αὐτοῦ, νυνὶ δὲ ὑμῖν παρακελεύομαι σχολὴν ἄγειν, ὡς ἂν
 μάθοιτε καὶ γνῶτε τίνα τρόπον καὶ παρὰ πᾶσι τοῖς ἔθνεσιν ὑψωθήσομαι,
 δοξαζόμενος παρ’ αὐτοῖς μᾶλλον ἢ παρὰ τοῖς πάλαι με εἰδέναι νομιζομένοις.

415v-416r (LXX:Ps:46:1-3) - ευς 
 122r (LXX:Ps:46:1-3) - ευς 
 
 
 
 
 
 Εἰς τὸ τέλος· ὑπὲρ τῶν υἱῶν Κορε, ψαλμός. 
 πάντα τὰ ἔθνη, κροτήσατε χεῖρας, 
 ἀλαλάξατε τῷ θεῷ ἐν φωνῇ ἀγαλλιάσεως, 
 ὅτι κύριος ὕψιστος φοβερὸς, 
 βασιλεὺς μέγας ἐπὶ πᾶσαν τὴν γῆν. 
 
 
 Δοκεῖ μοι τὰ τῆς προγραφῆς ἐσφαλμένως ἔχειν. οὐ γὰρ ὑπὲρ τῶν υἱῶν
 Κορὲ , ἀλλὰ τοῖς υἱοῖς Κορὲ ἢ τῶν υἱῶν
 Κορὲ ἐχρῆν ἐπιγεγράφθαι κατὰ τὰς ἔμπροσθεν προγραφάς. οἱ γοῦν λοιποὶ
 ἑρμηνευταὶ καὶ τὸ Ἑβραϊκὸν ὁμοίως ἔχουσι τοῖς ἔμπροσθεν. καὶ ἐπειδήπερ
 σαφέστατα τοῖς ἔθνεσιν ὁ λόγος παρακελεύεται οὐδὲν ἔχων ἐπικεκαλυμμένον,
 εἰκότως οὐδὲ τὰ τῆς προγραφῆς εἰς σύνεσιν ἡμᾶς παρορμᾷ οὐδὲ
 ὑπὲρ τῶν κρυφίων, ψαλμὸς δὲ ἁπλῶς εἴρηται ἢ μελῴδημα ἢ ᾆσμα
 κατὰ τοὺς λοιπούς. τὸ δὲ εἰς τὸ τέλος ἀναγκαίως πρόκειται διὰ τὸ
 ἐν ὑστέροις χρόνοις μέλλειν ἀποπληροῦσθαι τὴν πρόρρησιν. προστάττει δὲ τὸ
 πνεῦμα τὸ ἅγιον σφόδρα ἀκολούθως μετὰ τὰ προλεχθέντα περὶ τοῦ ἀγαπητοῦ καὶ περὶ
 τῶν τούτου κηρύκων πᾶσι τοῖς ἔθνεσιν εὐφροσύνης σύμβολα πράττειν διὰ τοῦ
 κροτεῖν μὲν τὰς χεῖρας, ὡς ἐπὶ γάμοις συντελουμένοις νυμφίου καὶ νύμφης,
 ἀλαλάζειν δὲ θεῷ, ὡς ἐπὶ βασιλέως εὐφημουμένου ἐπὶ τῇ κατὰ τῶν πολεμίων νίκῃ.
 καὶ εἰκότως μετὰ τὴν κατὰ τῶν πολεμίων νίκην τοῦ σωτῆρος τὴν νύμφην ἑαυτοῦ
 δηλαδὴ τὴν ἐκκλησίαν ἀπειληφότος πάντας παρακαλεῖ τὸ πνεῦμα τὸ ἅγιον σπεύδειν
 ἐπὶ τὴν ἑορτήν. διὸ βοᾷ πᾶσι τοῖς κατὰ τὴν οἰκουμένην ἔθνεσι λέγον·
 πάντα τὰ ἔθνη, κροτήσατε χεῖρας, ἀλαλάξατε τῷ θεῷ ἐν φωνῇ
 ἀγαλλιάσεως . τὸ δ’ αἴτιον τῆς παρακελεύσεως διδάσκει ἑξῆς φάσκον·
 ὅτι κύριος ὕψιστος, φοβερὸς, βασιλεὺς μέγας ἐπὶ πᾶσαν τὴν
 γῆν . πρότερον μὲν γὰρ κύριος αὐτὸς ὁ ὕψιστος μόνων τῶν κατ’ οὐρανὸν
 ἐβασίλευεν, ἠγνοεῖτο δὲ τοῖς ἐπὶ τῆς γῆς, ὅτε δαίμονες ἐκράτουν τῶν ἐπὶ γῆς
 ἀνθρώπων. νυνὶ δὲ διὰ τοῦ ἀγαπητοῦ ἐπέλαμψε τοῖς ἐπὶ γῆς τὴν αὐτοῦ χάριν, καὶ
 αὐτὸς ὁ ὑψιστος φοβερὸς γέγονεν ἐκείνοις τοῖς πολεμίοις τοῖς τὴν πολύθεον
 ἐνεργοῦσι πλάνην. πάντας γὰρ αὐτοὺς ἤλασε καὶ μακρὰν τῆς τῶν ἀνθρώπων ἐποίησεν
 ἀγέλης. σχολῆς δὲ γενομένης βασιλεὺς μέγας τῶν ἐπὶ πᾶσαν τὴν γῆν
 ἐθνῶν ἀνεκηρύττετο. διὸ τοῖς βασιλευομένοις κροτεῖν ταῖς χερσὶν ὁ λόγος
 παρακελεύεται, τουτέστιν ἔργοις καὶ πράξεσι, ὥσπερ εἰ φωνὰς ἀφιέναι ἀξίας τῆς
 τοῦ ὑψίστου βασιλείας καὶ ἀλαλάζειν δὲ αὐτῷ ἐν φωνῇ ἀγαλλιάσεως
 προστάττει, ὡς ἂν μὴ μόνον ἔργοις καὶ βίῳ, ἀλλὰ καὶ δόγμασιν ὀρθοῖς καὶ
 θεολογίαις ἀνυμνεῖν αὐτόν.

416v-417v (LXX:Ps:46:4-5) - ευς 
 122v (LXX:Ps:46:4-5) - ευς 
 
 
 
 
 
 ὑπέταξεν λαοὺς ἡμῖν 
 καὶ ἔθνη ὑπὸ τοὺς πόδας ἡμῶν· 
 ἐξελέξατο ἡμῖν τὴν κληρονομίαν ἑαυτοῦ, 
 τὴν καλλονὴν Ἰακὼβ, ἣν ἠγάπησεν. 
 διάψαλμα. 
 
 
 Ὅτι τοῖς υἱοῖς Κορὲ οὔτε λαοὶ ὑπετάγησαν, οὔτε ἔθνη ὑπὸ τοὺς πόδας αὐτῶν
 γεγένηνται, παντί τῳ δῆλον. οὐκοῦν ὡς ἐκ προσώπου τῶν ἀποστόλων ταῦτα εἴρηται.
 οὗτοι γὰρ προσταχθέντες ὑπ’ αὐτοῦ τοῦ σωτῆρος μαθητεῦσαι πάντα τὰ
 ἔθνη , ὑπὸ τῆς αὐτοῦ δυνάμεως ἐμπνευσθέντες, τὴν εἰς πάντα τὰ ἔθνη
 πορείαν στειλάμενοι διῆλθον καὶ τὰ βάρβαρα φῦλα καὶ τὴν οἰκουμένην διέδραμον
 σύμπασαν. εἰκότως οὖν ἐξ αὐτῶν προσώπου τοῖς τὸ κήρυγμα παραδεξαμένοις λέγεται
 ταῦτα, ὅτι εἰ καὶ μὴ σώματι καταλαμβάνεται καὶ σαρκὸς ὀφθαλμοῖς ὁ ὑφ’ ἡμῶν
 κηρυττόμενος κύριος, ἀλλ’ αὐτῷ ἔργῳ μάθετε τίς ποτέ ἐστι καὶ πηλίκος οὗτος. οὐχ
 ὁρᾶτε τοὺς κήρυκας ἡμᾶς τίνες ἐσμὲν καὶ ὁποῖοι ἄνδρες εὐτελεῖς καὶ ἰδιῶται;
 ὅμως γοῦν τοσοῦτον ὁ δι’ ἡμῶν ἰσχύει λόγος, ὡς τὴν σύμπασαν οἰκουμένην
 πληρῶσαι. πόθεν οὖν ἡ τοσαύτη δύναμις ἡ ὑποτάξασα ἡμῖν λαοὺς καὶ
 ἔθνη ὑπὸ τοὺς πόδας ἡμῶν , τοὺς μὲν προτέρους λαοὺς τοὺς
 πειθηνίους γενομένους τῇ ἡμετέρᾳ διδασκαλίᾳ, τὰ δὲ ἔθνη τοὺς ἔτι ἐν ἀπιστίᾳ
 μείναντας, οὓς ἐπαναστάντας πολλάκις καὶ πολεμῆσαι βεβουλημένους ἡμᾶς τε καὶ
 τὸν ὑφ’ ἡμῶν κηρυττόμενον λόγον ὁ μέγας βασιλεὺς ὑπέταξε τοῖς ἡμετέροις ποσίν,
 ὡς ἐπελθεῖν ἡμᾶς καὶ ἐπιβῆναι αὐτοῖς; αὐτίκα δ’ οὖν καὶ μὴ βουλομένων αὐτῶν
 ἡμεῖς ἐν μέσαις ταῖς αὐτῶν πόλεσί τε καὶ χώραις τῷ ἡμετέρῳ θεῷ συνεστησάμεθα
 ἐκκλησίας. 
 
 ἐξελέξατο δὲ ἡμῖν τὴν κληρονομίαν ἑαυτοῦ , ἣν ἐπηγγείλατο τῷ
 ἑαυτοῦ ἀγαπητῷ εἰπών· αἴτησαι παρ’ ἐμοῦ, καὶ δώσω σοι ἔθνη τὴν
 κληρονομίαν σου, καὶ τὴν κατάσχεσίν σου τὰ πέρατα τῆς γῆς . ταύτην
 οὖν δηλαδὴ τὴν ἐξ ἐθνῶν ἐκκλησίαν ἡμῖν τοῖς ἀποστόλοις αὐτοῦ ἐκλεξάμενος
 διένειμεν. ἐκλεκτὴ γάρ ἐστιν αὕτη κατ’ ἐκλογὴν ἐκ πάντων τῶν ἐθνῶν ὑποστᾶσα,
 καὶ οὐ κατὰ διαδοχὴν γένους. ἀντὶ δὲ τοῦ τὴν κληρονομίαν ἑαυτοῦ 
 οἱ λοιποὶ τὴν κληρονομίαν ἡμῶν ἢ τὴν κληρουχίαν
 ἡμῶν ἐκδεδώκασιν. ὥσπερ γὰρ ἐπὶ τοῦ προτέρου λαοῦ τὴν γῆν τῆς
 ἐπαγγελίας κλήρῳ διενείμαντο οἱ μετὰ Ἰησοῦ τοῦ Ναυῆ τοὺς πρὶν οἰκήτορας
 ἐκβαλόντες, τὸν αὐτὸν τρόπον καὶ οἱ τῆς τοῦ θεοῦ βασιλείας κήρυκες τὴν σύμπασαν
 οἰκουμένην διελθόντες κατεκληρώσαντο τοὺς προλεχθέντας λαοὺς τοὺς ἀφανεῖς καὶ
 ἀοράτους πολεμίους ἐλάσαντες. ταύτην τὴν κληρονομίαν τὴν καλλονὴν Ἰακὼβ
 εἶναί φασιν ἢ κατὰ τὸν Ἀκύλαν τὸ ὑπερφερὲς Ἰακώβ , κατὰ
 δὲ τὸν Σύμμαχον τὸν ἐνδοξασμὸν Ἰακώβ , κατὰ δὲ τὴν πέμπτην
 ἔκδοσιν τὸ καύχημα Ἰακώβ . ἡ γὰρ ἐκκλησία Χριστοῦ καύχημα καὶ
 δόξα τοῦ παλαιοῦ προφήτου Ἰακὼβ γέγονε διὰ τὰς αὐτοῦ τοῦ Ἰακὼβ περὶ τῶν ἐθνῶν
 προαναφωνήσεις. ἀδοξία γὰρ ἦν αὐτῷ τὸ μὴ ἐπαληθεῦσαι αὐτοῦ τοὺς λόγους, τὸ δὲ
 εἰς ἔργα κεχωρηκέναι δόξα καὶ καύχημα αὐτοῦ.

421v (LXX:Ps:46:10) - ευς 
 123v (LXX:Ps:46:10) - anonym 
 
 
 
 
 
 ἄρχοντες λαῶν συνήχθησαν μετὰ τοῦ θεοῦ Ἀβραὰμ, 
 ὅτι τοῦ θεοῦ οἱ κραταιοὶ τῆς γῆς, σφόδρα ἐπήρθησαν. 
 
 
 Μετὰ τῶν ἄλλων τῶν προλεχθέντων καὶ ἄρχοντες λαῶν ὑπὸ μίαν συνήχθησαν
 ἐκκλησίαν γενόμενοι λαὸς τοῦ θεοῦ Ἀβραάμ. οὕτως γὰρ ἡρμήνευσε
 θαυμαστῶς ἀποδοὺς ὁ Σύμμαχος εἰπών· ἄρχοντες λαῶν ἠθροίσθησαν, λαὸς τοῦ
 θεοῦ Ἀβραάμ . οἱ γὰρ πάλαι ἄρχοντες τῶν λαῶν οἱ εἰδωλολάτραι καὶ πάσῃ
 δεισιδαιμονίᾳ πλάνης ἐκδεδομένοι, οὗτοι λαὸς γεγόνασι τοῦ θεοῦ Ἀβραὰμ, τὸν θεὸν
 Ἀβραὰμ ἐπιγνόντες καὶ τοῦτον ἐν ταῖς εὐχαῖς ἀναβοώμενοι καὶ μετ’ αὐτοῦ
 ποιούμενοι τὴν σύνοδον. καὶ ὁ Θεοδοτίων δὲ, εἷς καὶ [ὁ] αὐτὸς τῶν ἐπιμελῶς
 ἑρμηνευσάντων τυγχάνων, ὁμοίως τῷ Συμμάχῳ ἑρμήνευσεν εἰπών· ἄρχοντες
 λαῶν συνήχθησαν, λαὸς τοῦ θεοῦ Ἀβραάμ . διὰ τί δὲ οἱ Ἑβδομήκοντα
 μετὰ τοῦ θεοῦ Ἀβραὰμ εἰρήκασι; ἐπειδὴ ἡ Ἑβραϊκὴ φωνὴ τοῖς
 αὐτοῖς στοιχείοις γράφει τὸ μετὰ καὶ τὸ λαός .
 εἴρηται γὰρ ἀμ Ἐλώμ, ὃ δύναται καὶ ‘μετὰ τοῦ θεοῦ’ λέγεσθαι καὶ
 ‘λαὸς τοῦ θεοῦ’.

422r-422v (LXX:Ps:47:1) - ευς 
 124r (LXX:Ps:47:1) - ευς 
 
 
 
 
 
 ᾠδὴ ψαλμοῦ τοῖς υἱοῖς Κορε· 
 
 
 Τρεῖς μὲν οἱ πρῶτοι ἐπιγεγραμμένοι τῶν υἱῶν Κορὲ συμφορᾶς καὶ
 λύπης περιεῖχον λόγους, ὁ δὲ τέταρτος μεταβολὴν ἐπὶ τὸ φαιδρότερον ἐδήλου. διὸ
 ᾠδὴ ἐτύγχανεν ὑπὲρ τοῦ ἀγαπητοῦ. ὡσαύτως καὶ ὁ
 πέμπτος ὑπὲρ τῶν κρυφίων ἦν. ἀλλὰ καὶ ὁ ἕκτος ὁμοίως
 ψαλμὸς ἦν. ὁ δὲ μετὰ χεῖρας μείζονα τῶν ἔμπροσθεν θεολογίαν
 περιέχων εἰκότως ᾠδὴ ψαλμοῦ τοῖς υἱοῖς Κορὲ ἐπιγέγραπται. κατὰ
 τὸ αὐτὸ γὰρ οἱ μὲν διὰ φωνῆς ἀναβοῶντες ὕμνουν τὸν θεὸν, οἱ δὲ δι’ ὀργάνων
 μουσικῶν τὴν αὐτὴν ἀνεκρούοντο ᾠδὴν τῷ μέλει σύμφωνον ποιούμενοι τὴν ἁρμονίαν.
 ὕμνον δὲ ὑπὲρ τῆς ἐκκλησίας ἀναπέμπουσι τῷ τὰς κατὰ τῶν πολεμίων νίκας ἀραμένῳ
 καὶ τὴν ἐκκλησίαν αὐτοῦ τῆς πικρᾶς καὶ χαλεπῆς δουλείας λυτρωσαμένῳ. ὁ μὲν οὖν
 πρὸ τούτου παρεκελεύετο τοῖς ἔθνεσι κροτεῖν καὶ ἀλαλάζειν τῷ θεῷ ἐν φωνῇ
 ἀγαλλιάσεως καὶ ψάλλειν αὐτῷ, ὅτι βασιλεὺς πάσης τῆς γῆς ὁ
 θεός, ψάλλειν τε συνετῶς , ἐπείπερ ἐβασίλευσεν ἐπὶ τὰ
 ἔθνη. ἔδει δὲ τοὺς κεκελευσμένους ταῦτα πράττειν καὶ τὸν τρόπον τοῦ ἀλαλαγμοῦ
 καὶ τὸν ψαλμὸν αὐτὸν ὡς παρὰ διδασκάλου μαθεῖν. διὸ ἀναγκαίως ὁ παρὼν λόγος
 τοῦτο διδάσκει. παιδεύεται τοίνυν τὰ ἔθνη τὰ ἐξ ἀθεότητος ἐπὶ τὴν ἔνθεον
 διδασκαλίαν μεταβεβλημένα τὸν ἑαυτῶν θεολογεῖν κύριον καὶ λέγειν· μέγας
 κύριος καὶ αἰνετὸς σφόδρα ἢ καὶ ὑμνητὸς σφόδρα κατὰ
 τοὺς λοιπούς. νοήσεις δὲ, ὅπως μέγας εἴρηται ἀναβλέψας εἰς τὸν οὐρανὸν καὶ τὸν
 σύμπαντα περιαθρήσας κόσμον κατὰ τὸν Ἡσαΐαν φήσαντα· ἐπάρατε εἰς ὕψος
 τοὺς ὀφθαλμοὺς ὑμῶν καὶ ἴδετε, τίς κατέδειξε ταῦτα πάντα. ἐκ μεγέθους
 γὰρ καὶ καλλονῆς κτισμάτων ἀναλόγως ὁ γενεσιουργὸς θεωρεῖται,
 οὐ σωματικῷ μεγέθει, δυνάμει δὲ ἀκαταλήπτῳ. ἀλλὰ καὶ σοφίᾳ μέγας ἐστὶ
 καὶ ἀγαθότητι καὶ ἀνεξικακίᾳ καὶ φιλανθρωπίᾳ ταῖς τε λοιπαῖς ἐπινοουμέναις ἐν
 αὐτῷ θεϊκαῖς δυνάμεσι. διὸ λέλεκται· καὶ τοῖς διαλογισμοῖς σου οὐκ ἔστι
 τίς ὁμοιωθήσεται .

422v-423v (LXX:Ps:47:2-3a) - ευς 
 124r (LXX:Ps:45:2-3a) - ευς 
 
 
 
 
 
 Μέγας κύριος καὶ αἰνετὸς σφόδρα 
 ἐν πόλει τοῦ θεοῦ ἡμῶν, ἐν ὄρει ἁγίῳ αὐτοῦ, 
 εὖ ῥίζων ἐν ἀγαλλιάματι πάσης τῆς γῆς. 
 
 
 Μέγας οὖν κύριος ὁ τοὺς πολεμίους τῶν ἐθνῶν ἀθέους τινὰς ὄντας δαίμονας ἐκποδὼν
 πεποιημένος, ὁ τὴν ἑαυτοῦ βασιλείαν ἐπὶ γῆς συστησάμενος καὶ τὰ καθ’ ἕκαστον
 τῶν ἔμπροσθεν κατηριθμημένων ἐν ἀνθρώποις ἐπιτελέσας. οὐ μόνον δὲ μέγας ἐστίν,
 ἀλλὰ καὶ ὑμνητὸς σφόδρα, οὐ μὴν παρὰ πᾶσιν, οὐδὲ ἐν παντὶ τόπῳ,
 ἀλλ’ ἐν τῇ πόλει τοῦ θεοῦ ἡμῶν καὶ ἐν τῷ ὄρει τῷ ἁγίῳ αὐτοῦ, 
 ἐπείπερ οἱ ἐκτὸς τῆς αὐτοῦ πόλεως ἀμαθεῖς ὄντες τῆς ἐνθέου διδασκαλίας οὐκ
 ἴσασιν αὐτὸν ὑμνεῖν οὐδ’ ἐπαξίως θεολογεῖν. διόπερ τὴν σεβάσμιον προσηγορίαν
 ἐπὶ τὴν ἄψυχον ὕλην καταβεβλήκασιν, ἢ ζώων ἀλόγων γένη, ἢ ἐπὶ τὰ στοιχεῖα, γῆν,
 ὕδωρ, ἀέρα, πῦρ, ἢ ἐπὶ τὰ μέρη τοῦ κόσμου. καὶ ἄλλοι ἄλλως πως περὶ θεοῦ
 ἐδόξασαν ἀσεβῶς. καὶ διὰ τοῦτο τῆς πόλεως ὄντες ἀλλότριοι τοῦ θεοῦ ἀποπεπτώκασι
 τοῦ ἀληθοῦς ὕμνου. πόλις δὲ τοῦ θεοῦ ἡμῶν ἡ ἐκκλησία, ἣν καὶ τὰ ἀνωτέρω ἐδήλου
 λόγια, δι’ ὧν εἴρητο· τοῦ ποταμοῦ τὰ ὁρμήματα εὐφραίνουσι τὴν πόλιν τοῦ
 θεοῦ· ἡγίασε τὸ σκήνωμα αὐτοῦ ὁ ὕψιστος . καὶ ταῦτα μὲν περὶ τῆς κατὰ
 γῆν ἐκκλησίας, περὶ ἧς εἴρηται· ἐνοικήσω ἐν αὐτοῖς καὶ ἐμπεριπατήσω· καὶ
 ἔσομαι αὐτῶν θεός, καὶ αὐτοὶ ἔσονταί μοι λαός . εἰ δ’ ἔστι τις ἄλλη
 κρείττων ταύτης πόλις, ἧς τεχνίτης καὶ δημιουργὸς αὐτός, θέα
 ὅπως καὶ ἐν ταύτῃ μέγας καὶ ὑμνητὸς καὶ αἰνετός ἐστι σφόδρα, κατ’ ἀξίαν
 νοούμενος ἐν αὐτῇ καὶ θεολογούμενος. ποῖ δὲ γῆς ᾠκοδόμηται ἡ πόλις αὕτη, ὁ μὲν
 ψαλμὸς διδάσκει λέγων· ἐν ὄρει ἁγίῳ αὐτοῦ εὐρίζῳ, τουτέστι τῷ εὖ
 τεθεμελιωμένῳ καὶ ἐρριζωμένῳ, καὶ τῷ ἀγαλλιάματι πάσης τῆς γῆς .
 ποῖον δ’ ἂν εἴη τοῦτο τὸ ὄρος, ὁ μέγας ἀπόστολος διδάξει λέγων·
 προσεληλύθαμεν Σιὼν ὄρει καὶ πόλει θεοῦ ζῶντος Ἱερουσαλὴμ ἐπουρανίῳ,
 καὶ μυριάσιν ἀγγέλων πανηγύρει καὶ ἐκκλησίᾳ πρωτοτόκων ἀπογεγραμμένων ἐν
 οὐρανοῖς . ταύτην δὲ αὐτὴν εἶναι τὴν πόλιν τοῦ θεοῦ τὴν ἀληθινὴν ὁ
 αὐτὸς παρίστη λέγων· ἡ δὲ ἄνω Ἱερουσαλὴμ ἐλευθέρα ἐστὶν, ἥτις ἐστὶ μήτηρ
 ἡμῶν . ὄρος δὲ τοῦ θεοῦ ἐπάξιον αὐτὸς ὁ οὐρανός. ἐπειδὴ δὲ καὶ τοὺς
 ἐπὶ γῆς ἀνθρώπους οὐκ ἀπηξίωσε τῆς οἰκείας βασιλείας (τοῦτο γὰρ ἐδήλου ὁ πρὸ
 τούτου ψαλμὸς λέγων· βασιλεὺς πάσης τῆς γῆς ὁ θεὸς, ψάλατε συνετῶς·
 ἐβασίλευσεν ὁ θεὸς ἐπὶ τὰ ἔθνη), εἰκότως καὶ ἐπὶ τῆς γῆς συνέστη
 αὐτῷ πόλις, τὸ θεοσεβὲς δηλαδὴ πολίτευμα τὸ καθ’ ὅλης τῆς οἰκουμένης διὰ τοῦ
 εὐαγγελικοῦ συστᾶν κηρύγματος. ὄρος δὲ τοῦ θεοῦ, ἐν ᾧ τὸ
 πολίτευμα τοῦτο συνέστηκε, μὴ ὄκνει λέγειν τὸν λόγον τοῦ θεοῦ ἤτοι τὸν Χριστόν,
 ἐπείπερ ἐπὶ τὴν πέτραν ᾠκοδόμηται αὐτοῦ ἡ ἐκκλησία, αὐτός τε ἦν ἡ πέτρα. οὗτος
 οὖν καὶ ὄρος καὶ πέτρα καὶ θεμέλιος τῆς ἐκκλησίας αὐτὸς ἂν μόνος εἴη κατὰ τὸν
 φάσκοντα· θεμέλιον γὰρ ἄλλον οὐδεὶς δύναται θεῖναι παρὰ τὸν κείμενον, ὅς
 ἐστιν Ἰησοῦς Χριστός.

423v-424r (LXX:Ps:47:3bc) - ευς 
 124v (LXX:Ps:47:3bc) - anonym 
 
 
 
 
 
 ὄρη Σιὼν, τὰ πλευρὰ τοῦ Βορρᾶ, 
 ἡ πόλις τοῦ βασιλέως τοῦ μεγάλου, 
 
 
 Διόπερ καὶ τὰ πλευρὰ τοῦ Βορρᾶ ἐπέχειν λέγεται. παρὰ μὲν οὖν τοῖς παλαιοῖς
 ἐλέγετο· ἀπὸ Βορρᾶ ἐκκαυθήσεται τὰ κακὰ ἐπὶ πάντας τοὺς κατοικοῦντας τὴν
 γῆν . ἐπεὶ δὲ ἡ βασιλεία τοῦ θεοῦ ἐπὶ τῆς γῆς συστᾶσα ἤλασε τοὺς τὰ
 πλευρὰ τοῦ Βορρᾶ πάλαι κρατοῦντας καὶ τὸν ἐν αὐτοῖς λέβητα τὸν ὑποκαιόμενον
 ἔσβεσε, κρείττων τε γεγένηται τῶν κακῶν τῶν πάλαι τὸν Βορρᾶν πληρούντων,
 εἰκότως ἐνταῦθα τὸ προλεχθὲν ὄρος διήκειν λέγεται ἐπὶ τὰ πλευρὰ τοῦ Βορρᾶ. ἐπεὶ
 δὲ καὶ μέχρι τῶν πάλαι εἰδωλολατρῶν ἐθνῶν ἡ τοῦ βασιλέως ἐξεχύθη χάρις, δύο δὲ
 νοουμένων κατὰ τὰς γεωγραφίας τῆς ὅλης γῆς μερῶν, τοῦ μὲν κατὰ τὸ μεσημβρινὸν
 καὶ νότιον κλίμα, ὃ δή φασιν εἶναι τῆς ἀντοικουμένης, τοῦ δ’ ἑτέρου κατὰ τὸ
 βόρρειον, ἐν ᾧ οἰκοῦμεν ἡμεῖς, εἰκότως ὁ παρὼν λόγος τὴν καθ’ ἡμᾶς οἰκουμένην
 σημαίνων τὰ πλευρὰ τοῦ Βορρᾶ ὠνόμασεν. ἄλλως δὲ οὐκ ἔστι ταῦτα δέξασθαι ἢ μόνως
 οὕτως· ἐπειδήπερ ἡ ἐκκλησία τοῦ θεοῦ πεπληρωκυῖα τὰ πλευρὰ τοῦ Βορρᾶ
 καὶ πᾶσαν τὴν βόρρειον οἰκουμένην ὀφθαλμοῖς ὁρᾶται, διὸ λέλεκται·
 ὄρη Σιὼν, τὰ πλευρὰ τοῦ Βορρᾶ, ἡ πόλις τοῦ βασιλέως τοῦ
 μεγάλου .

424v-426r (LXX:Ps:47:4-8) - ευς 
 125r (LXX:Ps:47:4-8) - anonym 
 
 
 
 
 
 Ὁ θεὸς ἐν ταῖς βάρεσιν αὐτῆς ἐπιγινώσκεται, 
 ὅταν ἀντιλαμβάνηται αὐτῆς. 
 ὅτι ἰδοὺ οἱ βασιλεῖς συνήχθησαν, 
 διήλθοσαν ἐπὶ τὸ αὐτό· 
 αὐτοὶ ἰδόντες οὕτως ἐθαύμασαν, 
 ἐταράχθησαν, ἐσαλεύθησαν, 
 τρόμος ἐπελάβετο αὐτῶν, 
 ἐκεῖ ὠδῖνες ὡς τικτούσης. 
 ἐν πνεύματι βιαίῳ συντρίψεις πλοῖα θαρσεῖς. 
 
 
 Πάλιν κἀνταῦθα σημεῖα τῆς παρουσίας τοῦ θεοῦ τῆς ἐν τῇ πόλει αὐτοῦ τῇ
 προλεχθείσῃ δίδωσιν. ὥσπερ γὰρ ἐν τοῖς ἀνωτέρω εἴρητο· ὁ θεὸς ἐν μέσῳ
 αὐτῆς, καὶ οὐ σαλευθήσεται. βοηθήσει αὐτῇ ὁ θεὸς τὸ πρὸς πρωῒ πρωΐ.
 ἐταράχθησαν ἔθνη, ἔκλιναν βασιλεῖαι, ἔδωκε φωνὴν αὐτοῦ, ἐσαλεύθη ἡ γῆ,
 τὸν αὐτὸν τρόπον καὶ νῦν τὸ ἐναργὲς τῆς παρουσίας τοῦ θεοῦ τῆς ἐν τῇ
 πόλει αὐτοῦ παρίστησι λέγων· ὁ θεὸς ἐν ταῖς βάρεσιν αὐτῆς γινώσκεται,
 ὅταν ἀντιλαμβάνηται αὐτῆς. ἀντὶ δὲ τοῦ ἐν ταῖς βάρεσιν
 αὐτῆς ὁ Σύμμαχος ἐν τοῖς βασιλείοις αὐτῆς γνωσθήσεται 
 εἴρηκεν. ἀφανοῦς γὰρ ὄντος τοῦ θεοῦ καὶ ἀοράτου τότε μάλιστα ἡ παρουσία αὐτοῦ
 γινώσκεται, ὅταν πολεμίων ἐπιθεμένων τῇ αὐτοῦ πόλει τὴν ἀντίληψιν αὐτοῦ παρέχῃ.
 βάρεις δὲ τῆς πόλεως τίνας ἂν εἴποις ἢ τὰς ἀφωρισμένας κατὰ χώρας καὶ κατὰ
 τόπους ἐκκλησίας; τὸ μὲν γὰρ πᾶν θεοσεβὲς πολίτευμα τὸ καθ’ ὅλης τῆς οἰκουμένης
 συνεστὼς ἡ μεγάλη νοεῖται πόλις τοῦ βασιλέως, αἱ δὲ κατὰ τόπον ἐκκλησίαι
 τυγχάνουσιν αἱ βάρεις, ὧν μέσος ἀεὶ ὢν ὁ εἰρηκὼς θεός· ὅπου δύο καὶ
 τρεῖς συνηγμένοι, ἐκεῖ εἰμι ἐν μέσῳ αὐτῶν, καὶ ἰδοὺ ἐγὼ μεθ’
 ὑμῶν εἰμι πάσας τὰς ἡμέρας ἕως τῆς συντελείας τοῦ αἰῶνος. τότε
 γινώσκεται, ἐπειδὰν πολεμίων ἐπιθεμένων ἀντιλαμβάνηται τῆς ἑαυτοῦ πόλεως καὶ
 τῶν βάρεων αὐτῆς. 
 ἑξῆς τούτοις συνῆπται ἡ τῶν πολεμίων κατὰ τῆς ἐκκλησίας τοῦ θεοῦ ἔφοδος·
 διὸ εἴρηται· ὅτι ἰδοὺ οἱ βασιλεῖς συνήχθησαν, διήλθοσαν ἐπὶ τὸ
 αὐτό . κατὰ δὲ τὸν Σύμμαχον · ἰδοὺ γὰρ, φησὶν,
 οἱ βασιλεῖς συνετάξαντο, ἦλθον ὁμοῦ . ποῖοι δὲ βασιλεῖς ἢ οἱ
 ἐχθροὶ τοῦ θεοσεβοῦς πολιτεύματος συνετάξαντο ἀλλήλοις καὶ νόμους ἐγγράφους
 ἔθεντο τοῦ πολεμεῖν τὴν ἐκκλησίαν τοῦ θεοῦ; πλὴν τὸ μέγα θαῦμα τοῦ ἐν ταῖς
 βάρεσιν αὐτῆς γινωσκομένου θεοῦ τότε δείκνυται, ἐπειδὰν οἱ βασιλεῖς συναχθέντες
 πόλεμον ἄρωνται κατὰ τῆς ἐκκλησίας αὐτοῦ, διωγμούς τε κινοῦντες καὶ μυρίας
 ἐπιβουλὰς κατ’ αὐτῆς βουλευόμενοι μηδὲν ἰσχύωσι. διὸ ἐπιλέγει· αὐτοὶ
 ἰδόντες οὕτως ἐθαύμασαν. ἔργῳ γὰρ τὴν δύναμιν αὐτοῦ παραλαβόντες
 οὕτως ἐθαύμασαν , πρὸ τούτου μὴ θαυμάσαντες. εἶτα
 ἐταράχθησαν , ὡς ἂν θεοῦ πολέμιοι καταστάντες·
 ἐσαλεύθησάν τε καὶ τρόμος ἐπελάβετο αὐτῶν. ἐκεῖ ὠδῖνες ὡς
 τικτούσης . λοιπὸν γὰρ ὑπέπιπτεν αὐτῶν τοῖς ὀφθαλμοῖς ὁ περὶ τῆς
 κρίσεως τοῦ θεοῦ λόγος τοῦ ὑπ’ αὐτῶν πολεμουμένου. διὸ κατὰ τὸν Σύμμαχον 
 εἴρηται· αὐτοὶ ἰδόντες οὕτως ἐθαύμασαν, ἐταράχθησαν, ἐξεπλάγησαν, φρίκη
 κατέσχεν αὐτοὺς, ὠδῖνες ὡς τικτούσης . Ὤδινον γὰρ κατὰ τὸ λελεγμένον·
 ἰδοὺ ὠδίνησεν ἀδικίαν, συνέλαβε πόνον καὶ ἔτεκεν ἀνομίαν. λάκκον
 ὤρυξε καὶ ἀνέσκαψεν αὐτὸν, καὶ ἐμπεσεῖται εἰς βόθρον ὃν εἰργάσατο.
 ἐπιστρέψει ὁ πόνος αὐτοῦ εἰς κεφαλὴν αὐτοῦ, καὶ ἐπὶ κορυφὴν αὐτοῦ ἡ ἀδικία
 αὐτοῦ καταβήσεται . 
 ταῦτα δι’ ἔργων πληρούμενα ὀφθαλμοῖς αὐτοῖς ἡμεῖς παρειλήφαμεν, ἃ καὶ εἰκὸς
 τοῖς μεθ’ ἡμᾶς ἀπίστοις μηδὲ ἀκοῇ πιστεύεσθαι λεγόμενα. πάντες γοῦν οἱ καθ’
 ἡμᾶς τῆς ἐκκλησίας τοῦ θεοῦ πολέμιοι καταστάντες ἄρχοντες τοῦ αἰῶνος τούτου καὶ
 τύραννοι, θεηλάτοις μάστιξιν αἰκισθέντες οἱ μὲν σήψεις τοῦ σώματος ὑπέμειναν,
 ὡς καὶ σκώληκας ἐξ αὐτῶν ἔτι ζώντων μετ’ ἀφορήτου δυσωδίας βρύειν, οἱ δὲ τὰς
 ὄψεις ἔτι ζῶντες ἐπηρώθησαν, ὡς καὶ εἰς συναίσθησιν ἐλθεῖν τῆς καταλαβούσης
 αὐτοὺς θεηλάτου μάστιγος, παλινῳδίαν τε ᾆσαι καὶ τὸν τῆς ἐκκλησίας θεὸν μέγαν
 εἶναι καὶ ἀληθῆ καὶ μόνον κύριον ὁμολογῆσαι, προστάξαι τε σὺν πολλῇ σπουδῆ
 ἀνανεοῦσθαι καὶ οἰκοδομεῖν τὴν πάλαι πρὸς αὐτὸν πολεμηθεῖσαν τοῦ θεοῦ πόλιν. 
 τὸ δ’ ἑξῆς εἰρημένον· ἐν πνεύματι βιαίῳ συντρίψεις πλοῖα
 Θαρσεῖς, ἢ κατὰ τὸν Ἀκύλαν · ἐν πνεύματι καύσωνος συντρίβεις νῆας
 Θαρσεῖς , ἢ κατὰ τὸν Σύμμαχον · δι’ ἀνέμου βιαίου κατεάξεις
 ναῦς Θαρσεῖς , νοήσεις ἐπιστήσας ὡς νῆες Θαρσεῖς ἐλέγοντο πλοῦτον
 μέγαν φέρειν τῷ Σολομῶντι ποτὲ κατὰ τὴν ἱστορίαν τὴν ἐν ταῖς βασιλείαις
 κειμένην. οὕτως οὖν καὶ τῶν προλεχθέντων βασιλέων τὸν πλοῦτον καὶ τὴν
 δυναστείαν συντριβήσεσθαι, ὁλόστολόν τε καὶ κατὰ βυθῶν χωρήσειν παντελῶς τε
 ἀφανισθήσεσθαι, ὁ λόγος ᾐνίξατο διὰ τῶν νηῶν Θαρσεῖς τῶν συντριβομένων.

427v (LXX:Ps:47:9) - ευς 
 125v (LXX:Ps:47:9-11) - anonym 
 
 
 
 
 
 Καθάπερ ἠκούσαμεν, οὕτως καὶ ἴδομεν 
 ἐν πόλει κυρίου τῶν δυνάμεων, 
 ἐν πόλει τοῦ θεοῦ ἡμῶν· 
 ὁ θεὸς ἐθεμελίωσεν αὐτὴν εἰς τὸν αἰῶνα. 
 διάψαλμα. 
 
 
 Λεχθείη ταῦτα καὶ ὡς ἐκ προσώπου τῶν ἱερῶν ἀποστόλων, οἳ πάλαι μὲν ἤκουον
 [αὐτὸ] μόνον τῶν προφητικῶν φωνῶν ἐκ τῶν ἱερῶν ἀναγνωσμάτων, νυνὶ δὲ αὐτοῖς
 πράγμασι τὰ ἀποτελέσματα τῶν προρρήσεων ὀφθαλμοῖς ὁρῶντες φασί· καθάπερ
 ἠκούσαμεν, οὕτως καὶ ἴδομεν . διὸ τοῖς ταῦτα φάσκουσιν ἔλεγεν ὁ
 σωτήρ· πολλοὶ προφῆται καὶ δίκαιοι ἐπεθύμησαν ἰδεῖν ἃ ὑμεῖς
 βλέπετε · καὶ ὑμῶν δὲ μακάριοι οἱ ὀφθαλμοὶ, ὅτι
 βλέπουσιν . ἁρμόζοι δ’ ἂν καὶ ἡμῖν ἡ τοιαύτη φωνὴ τὰ ὅμοια
 τεθεαμένοις κατὰ τοὺς ἡμετέρους χρόνους, ἃ δὴ καὶ ἐπληροῦτο ἐν τῇ προλεχθείσῃ
 πόλει, ἣν οὐκ ἄνθρωπος, ἀλλ’ αὐτὸς ὁ θεὸς ἐθεμελίωσεν εἰς τὸν
 αἰῶνα . μάλιστα γὰρ τότε αὐτῆς φαίνεται ὁ θεμέλιος αἰώνιος ἥ τε
 οἰκοδομὴ οὐκ ἐξ ἀνθρώπων ἱδρυμένη, ἀλλ’ ἐξ αὐτοῦ θεοῦ, ἐπειδὰν τοσούτων
 πολεμίων πολιορκούντων ἀήττητος καὶ ἀκαθαίρετος διαμένῃ.

429v-430r (LXX:Ps:47:11c-12) - ευς 
 126r (LXX:Ps:47:12f) - ευς 
 
 
 
 
 
 δικαιοσύνης πλήρης ἡ δεξιά σου. 
 εὐφρανθήτω ὄρος Σιων, 
 καὶ αγγαλιάσθωσαν αἱ θυγατέρες τῆς Ιουδαίας 
 ἕνεκα τῶν κριμάτων σου, κύριε. 
 
 
 Ἐπειδήπερ ἡ δεξιὰ αὐτοῦ, ἡ εὐεργετικὴ καὶ πάντων τῶν ἀγαθῶν πάροχος, πεπλήρωται
 ἰσότητος καὶ δικαιοσύνης, οὐκ ἔστι τε προσωποληψία παρ’ αὐτῷ, εἰκότως τὸ
 εὐαγγέλιον πᾶσιν ἐκηρύττετο τοῖς ἔθνεσι. διό φησιν ὁ ἀπόστολος· οὐ γὰρ
 ἐπαισχύνομαι τὸ εὐαγγέλιον. δύναμις γὰρ θεοῦ ἐστιν εἰς σωτηρίαν παντὶ τῷ
 πιστεύοντι, Ἰουδαίῳ τε πρῶτον καὶ Ἕλληνι. δικαιοσύνη γὰρ θεοῦ ἐν αὐτῷ
 ἀποκαλύπτεται . τούτοις ἀκολούθως ἐπιλέγεται ἑξῆς· εὐφρανθήτω
 ὄρος Σιών . τοῦτο δὲ καὶ διὰ τῶν ἔμπροσθεν ἐδηλοῦτο, ἐφ’ ᾧ
 τεθεμελίωτο ἡ ἐκκλησία. ἡ πέτρα οὖν καὶ τὸ ὄρος αὐτὸς ἦν ὁ Χριστός. χαίρει
 τοίνυν καὶ πάσης εὐφροσύνης πληροῦται ἐπὶ τῇ μεγάλῃ ἐπ’ αὐτῷ οἰκοδομῇ καὶ τῇ
 ἀκαταμαχήτῳ πόλει, καὶ συγχαίρει τοῖς σωζομένοις ὁ σώζων αὐτοὺς κύριος, ἀλλὰ
 καὶ αἱ θυγατέρες τῆς Ἰουδαίας ἀγαλλιῶνται ἕνεκεν τῶν κριμάτων τοῦ θεοῦ. τίνες
 δ’ ἂν εἶεν αὗται, ἀλλ’ αἱ ἀποστολικαὶ ψυχαὶ καὶ πᾶς ὁ τῶν μαθητῶν καὶ
 εὐαγγελιστῶν τοῦ κυρίου καὶ σωτῆρος ἡμῶν Ἰησοῦ Χριστοῦ χορὸς ἐξ Ἰουδαίων
 γεγενημένος; ἔχαιρόν γε μὴν καὶ πάσης ἀγαλλιάσεως καὶ θυμηδίας ἐπληροῦντο διὰ
 τὰ δίκαια κρίματα τοῦ θεοῦ, ἐπείπερ δι’ αὐτῶν πᾶσιν ὁμοῦ τοῖς ἔθνεσι καὶ πᾶσιν
 ἀνθρώποις ἐκηρύττετο τὸ σωτήριον εὐαγγέλιον.

430r-431r (LXX:Ps:47:13-15) - anonym (cont.) 
 126r (LXX:Ps:47:12f) - anonym 
 
 
 
 
 κυκλώσατε Σιὼν καὶ περιλάβετε αὐτὴν, 
 διηγήσασθε ἐν τοῖς πύργοις αὐτῆς. 
 θέσθε τὰς καρδίας ὑμῶν εἰς τὴν δύναμιν αὐτῆς, 
 καὶ καταδιέλεσθε τὰς βάρεις αὐτῆς, 
 ὅπως ἂν διηγήσησθε εἰς γενεὰν ἑτέραν. 
 ὅτι οὗτός ἐστιν ὁ θεὸς ὁ θεὸς ἡμῶν, 
 αὐτὸς ποιμανεῖ ἡμᾶς εἰς τοὺς αἰῶνας. 
 
 
 τὰ μὲν προλεχθέντα πάντα θεολογίαν περιέχει τοῦ τὰ τοσαῦτα ἐν ἀνθρώποις
 κατορθωκότος, τὰ δὲ προκείμενα προσφωνεῖται εἰς πρόσωπόν τινων, ὡς ἂν τὴν
 προλεχθεῖσαν πόλιν τοῦ θεοῦ διαλάβοιεν κυκλώσαντες αὐτὴν καὶ ταῖς χερσὶ
 περιλαβόντες, ὡς ἂν πανταχόθεν αὐτὴν περιστοιχισάμενοι φυλάττοιεν. τίσι δὲ ἄρα
 προστάττεται ταῦτα ποιεῖν; οἶμαι, ὅτι ταῖς τὴν ἐκκλησίαν τοῦ θεοῦ καὶ τὸ ἐν
 αὐτῇ θεοσεβὲς πολίτευμα φρουρούσαις θείαις δυνάμεσιν, ἀγγέλοις τε ἁγίοις.
 τούτοις οὖν αὐτοῖς τὸ πνεῦμα τὸ ἅγιον προσφωνεῖ λέγον· κυκλώσατε
 Σιὼν 
 καὶ περιλάβετε αὐτήν ἤγουν περιτειχίσατε κατὰ τὸν
 Σύμμαχον . ἀντὶ δὲ τοῦ· διηγήσασθε ἐν τοῖς πύργοις αὐτῆς ὁ μὲν
 Ἀκύλας ψηφίσατε , φησὶ, πύργους αὐτῆς , ὁ δὲ
 Σύμμαχος · ἀριθμήσατε . μάλιστα γὰρ τὰ ἐξοχώτατα τῶν οἰκοδομημάτων
 καὶ τὰ ὀχυρότατα τῆς πόλεως, ὡς ἂν κρείττονα καὶ τῶν λοιπῶν ἀναγκαιότερα,
 παραδέδοται σὺν ἀριθμῷ τοῖς εἰρημένοις φρουροῖς φυλάττειν ἐπιμελῶς, ὡς ἂν
 παραδῶσιν ἔμπαλιν σῶον καὶ πλήρη ὃν παρειλήφασι ἀριθμόν. 
 νοήσεις δὲ τὸ λεγόμενον ἀπὸ τῆς σωτηρίου φωνῆς, δι’ ἧς τοῖς αὐτοῦ μαθηταῖς καὶ
 ἀποστόλοις, τοῖς ὡσπερεὶ πύργοις ἐξέχουσι καὶ διαφέρουσι τῆς λοιπῆς οἰκοδομῆς,
 ἔλεγεν ὑμῶν δὲ καὶ αἱ τρίχες τῆς κεφαλῆς πᾶσαι ἠριθμημέναι
 εἰσίν . ὁ γὰρ εἰς τοσοῦτον ὕψος αὐτοὺς ἐπάρας καὶ πύργους τῆς ἐκκλησίας
 αὐτοῦ καταστήσας, ὡς ἂν μή τινα πάθοιεν ὑπὸ τῶν ἐχθρῶν, μείζοσιν αὐτοὺς
 φύλαξιν, ἁγίοις ἀγγέλοις, παραδίδωσιν. ἔνθεν ἐν ταῖς Πράξεσι τῶν ἀποστόλων
 εἰδότες, ὡς ἕκαστος τῶν μαθητῶν τοῦ σωτῆρος ἀγγέλοις τισὶ παραδέδοται, τῆς
 παιδίσκης ἀπαγγειλάσης, ὡς ἄρα Πέτρος εἴη ὁ τὴν θύραν παίσας, οἱ λοιποὶ μαθηταὶ
 ἔφασαν· μήποτε ἄγγελος αὐτοῦ ἐστι ; διδάσκει δ’ οὖν καὶ περὶ τῶν
 μικρῶν τῶν ἐν τῇ ἐκκλησίᾳ ὁ σωτὴρ λέγων· οἱ γὰρ ἄγγελοι αὐτῶν διὰ παντὸς
 βλέπουσι τὸ πρόσωπον τοῦ πατρός μου τοῦ ἐν τοῖς οὐρανοῖς . εἰκότως
 οὖν προστάττει ὁ παρὼν λόγος τούτοις αὐτοῖς λέγων· ἀριθμήσατε τοὺς
 πύργους αὐτῆς. 
 
 εἶθ’ ἑξῆς τό· τάξατε τὰς καρδίας ὑμῶν εἰς τὴν δύναμιν αὐτῆς καὶ
 καταδιέλεσθε τὰς βάρεις αὐτῆς, κατὰ δὲ τὸν Σύμμαχον · τάξατε
 τὰς καρδίας ὑμῶν εἰς τὸν περίβολον αὐτῆς, διαμετρήσατε τὰ βασίλεια
 αὐτῆς . πάντα ταῦτα προστάττονται ποιεῖν οἱ φρουροὶ τῆς ἐκκλησίας.
 παρεμβαλεῖ γὰρ ἄγγελος κυρίου κύκλῳ τῶν φοβουμένων αὐτὸν καὶ ῥύσεται
 αὐτούς . ποίας δὲ βάρεις φησὶν ἢ περὶ ὧν καὶ ἀνωτέρω ἐλέγετο·
 ὁ θεὸς ἐν ταῖς βάρεσιν αὐτῆς γινώσκεται, ὅταν ἀντιλαμβάνηται
 αὐτῆς ; ἐλέγομεν δὲ πόλιν μὲν νοεῖσθαι πᾶν τὸ θεοσεβὲς πολίτευμα τὸ
 καθ’ ὅλης τῆς οἰκουμένης, βάρεις δὲ αὐτῆς τὰς κατὰ μέρος καὶ κατὰ τόπον
 ἐκκλησίας. αὐτὰς οὖν ταύτας τὰς κατὰ μέρος ὁ παρὼν προστάττει λόγος
 καταδιελέσθαι. βούλεται γὰρ ἕκαστον τῶν ἀγγέλων ἀφωρισμένως ἐκκλησιῶν τινων
 φρουρὸν ἐπιστῆσαι. εἶτ’ ἐπιλέγει τούτοις· ὅπως ἂν διηγήσησθε εἰς γενεὰν
 ἑτέραν . ἀγγέλων γὰρ ἦν τὸ εἰς γενεὰς διαφόρους δύνασθαι τὰς ἀρετὰς
 τοῦ θεοῦ διηγήσασθαι. καὶ ὅτι οὗτός ἐστιν ὁ θεὸς ὁ θεὸς ἡμῶν εἰς τὸν
 αἰῶνα καὶ εἰς τὸν αἰῶνα τοῦ αἰῶνος · αὐτὸς ποιμανεῖ ἡμᾶς εἰς
 τοὺς αἰῶνας . ὑμεῖς μὲν γὰρ φρουροὶ ἂν εἴητε καὶ ὥσπερ ποίμνης
 φύλακες, ὁ δὲ τῶν θρεμμάτων ποιμὴν ἄλλος ἂν εἴη. τίς δὲ οὗτος ἢ ὁ εἰπών·
 ἐγώ εἰμι ὁ ποιμὴν ὁ καλός, ὑφ’ ὃν ποιμαινόμενοι εἴποιμεν ἂν
 ἐγκαίρως· κύριος ποιμαίνει με καὶ οὐδέν με ὑστερήσει ;

433v-434r (LXX:Ps:48:1) - ευς 
 127r (LXX:Ps:48:1-2) - ευς 
 
 
 
 
 
 Εἰς τὸ τέλος· τοῖς υἱοῖς Κορε ψαλμός. 
 
 
 Ἔδει δὲ τοὺς υἱοὺς Κορὲ τὰ πρῶτα κατὰ καιρὸν ἐκθεμένους καὶ τὰ δεύτερα
 εὐαγγελισαμένους, ἐπὶ τούτοις τε τὴν τῶν ἐθνῶν κλῆσιν κηρύξαντας τά τε περὶ τῆς
 ἐκκλησίας τοῦ θεοῦ παραδόντας, μετὰ πάντα διαμαρτύρασθαι τὰ περὶ τῆς συντελείας
 τοῦ παρόντος βίου καὶ τοῦ θείου δικαιωτηρίου· ἐν ᾧ πᾶν τὸ ποίημα ἄξει ὁ
 θεὸς εἰς κρίσιν , καὶ πάντες παραστησόμεθα τῷ βήματι τοῦ Θεοῦ,
 ἵνα κομίσηται ἕκαστος τὰ διὰ τοῦ σώματος, πρὸς ἃ ἔπραξεν, εἴτ’ ἀγαθὸν εἴτε
 φαῦλον . ἀναγκαίως τοίνυν πάντα καλεῖ τὰ ἔθνη ἐπὶ τὴν τῶν
 λεχθησομένων ἀκρόασιν. ὡς γὰρ ἐπὶ τὴν σωτηρίαν πᾶν γένος ἀνθρώπων παρεκάλει,
 τὸν αὐτὸν τρόπον καὶ ἐπὶ τὴν διδασκαλίαν τῆς θείας κρίσεως ὁμοῦ πάντας
 ἀνακαλεῖται φάσκων·

435r (LXX:Ps:48:2-3) - ευς 
 127r (LXX:Ps:48:1-2) - anonym 
 
 
 
 
 
 Ἀκούσατε ταῦτα, πάντα τὰ ἔθνη, 
 ἐνωτίσασθε, πάντες οἱ κατοικοῦντες τὴν οἰκουμένην, 
 οἵ τε γηγενεῖς καὶ οἱ υἱοὶ τῶν ἀνθρώπων, 
 ἐπὶ τὸ αὐτὸ πλούσιος καὶ πένης. 
 
 
 Νοήσεις καὶ οὕτως. Ἐπειδὴ τῶν ἐθνῶν τὰ μὲν ἀγριώτερα τυγχάνει ἐν ἐρήμοις
 σκηνοποιούμενα, τὰ δὲ τὸν πολιτικὸν μετέρχεται βίον καὶ τὰς γεωργουμένας χώρας
 οἰκεῖ, ἀναγκαίως διαστολῇ κέχρηται καὶ μετὰ τὴν κοινὴν κλῆσιν τῶν ἐθνῶν ἴδιον
 εἰσάγει τάγμα τὸ τῶν οἰκούντων τὴν οἰκουμένην. διό φησιν· ἐνωτίσασθε,
 πάντες οἱ κατοικοῦντες τὴν οἰκουμένην, ἢ κατὰ τὸν Ἀκύλαν καὶ τὸν
 Σύμμαχον οἱ κατοικοῦντες τὴν κατάδυσιν . οὕτω δὲ καλεῖ τὰς πόλεις
 καὶ τὰς κώμας καὶ τοὺς οἴκους, ἐν οἷς καταδύνουσιν οἱ ἐν αὐτοῖς κατοικοῦντες.
 εἶτα πάλιν διαιρεῖ τοὺς οἰκήτορας τῆς γῆς φάσκων· οἵ τε γηγενεῖς καὶ οἱ
 υἱοὶ τῶν ἀνθρώπων, ἐπεὶ μὴ μόνον ἐλευθέρους, ἀλλὰ καὶ τὸ οἰκετικὸν
 γένος προσίεται ἐπὶ τὴν ἀκρόασιν, ἢ τοὺς ἀγροικώτερον μετερχομένους βίον καὶ
 τοὺς ἄλλως εὖ γεγονότας καὶ τροφῆς ἠξιωμένους ἐλευθερίου – ἢ γηγενεῖς μὲν τοὺς
 τὴν ἔρημον οἰκεῖν ᾑρημένους, υἱοὺς δὲ ἀνθρώπων τοὺς ἡμερωτέρους. ὁ δὲ Σύμμαχος 
 τοῦτον ἡρμήνευσε τὸν τρόπον· ἥ τε ἀνθρωπότης καὶ προσέτι καὶ
 υἱοὶ ἑκάστου ἀνδρός, ἵν’ ᾖ διὰ μὲν τοῦ προτέρου καθολικῶς πᾶν
 γένος ἀνθρώπων δηλούμενον, διὰ δὲ τοῦ δευτέρου ὁ κατὰ μέρος ἕκαστος.

436 (LXX:Ps:48:4-5) - ωργ - θεο - ευς 
 127v (LXX:Ps:48:3-5) - ωργ - θεο - ευς 
 
 
 
 
 
 τὸ στόμα μου λαλήσει σοφίαν 
 καὶ ἡ μελέτη τῆς καρδίας μου σύνεσιν· 
 κλινῶ εἰς παραβολὴν τὸ οὖς μου, 
 ἀνοίξω ἐν ψαλτηρίῳ τὸ πρόβλημά μου. 
 ταῦτα δὲ καὶ ἀπὸ τῶν ἁγίων ἀποστόλων δύναται λέγεσθαι. [παραβολὰς δὲ καλεῖ
 τοὺς αἰνιγματώδεις λόγους. καὶ γὰρ ὁ κύριος παραβολικῶς τοῖς ὄχλοις
 διαλεγόμενος τοῖς ἀποστόλοις κατ’ οἶκον τούτων τὰς ἑρμηνείας προέφερεν.] διὸ
 ἐξ αὐτῶν προσώπου καὶ οἱ ἔμπροσθεν ἀνεφωνοῦντο ψαλμοί. ὁ τοίνυν χορὸς ὁ
 ἀποστολικός τὴν σοφίαν τοῦ θεοῦ (δηλαδὴ τὸν Χριστόν· Χριστὸς γὰρ θεοῦ
 δύναμις καὶ θεοῦ σοφία) διὰ στόματος φέρων ἔλεγεν τὸ στόμα μου λαλήσει
 σοφίαν, ἐπειδὴ τὸν Χριστὸν θεολογοῦντες εἰς πᾶν γένος ἀνθρώπων ἐκήρυττον τῷ
 ἑαυτῶν στόματι, τὰ δὲ τῆς διανοίας αὐτῶν οὐδὲν ἕτερον ἢ συνέσεις ἐμελέτα.
 οὕτω δὲ αὐτῶν ἠκονῆτο πρὸς σύνεσιν ὁ νοῦς, ὡς τὰς παραβολὰς τοῦ σωτῆρος ἡμῶν
 τὰς ἐν τοῖς εὐαγγελίοις φερομένας συνεῖναι πάσας καὶ πρὸ τῆς αὐτοῦ
 ἑρμηνείας. αὐτίκα γοῦν μετὰ τὴν ἔκθεσιν τῶν παραβολῶν ὁ μὲν σωτὴρ ἠρῶτα
 αὐτοὺς λέγων· συνήκατε ταῦτα πάντα, οἱ δὲ λέγουσιν αὐτῷ, ναί. ἡ καρδία
 τοίνυν αὐτῶν ἐμελέτα συνέσεις. εἰτ’ ἐπὶ τούτοις ἀνοίξω ἐν ψαλτηρίῳ τὸ
 πρόβλημά μου· ἐγὼ μὲν γάρ φησιν ἀκονήσας τὸ διανοητικόν μου εἰς σύνεσιν τῶν
 σωτηρίων παραβολῶν δεδύνημαι ἐπακολουθῆσαι τῇ ἐμφερομένῃ ἐν αὐταῖς διανοίᾳ,
 τοῖς δὲ μὴ τοῦτο πράττειν δυναμένοις διὰ νηπιότητα ἀνοίξω τὰ κεκλιμένα καὶ
 διασαφήσω τὰ προβλήματα καὶ τὰς παραβολάς. καὶ ταῦτα πράξω διὰ τοῦ ἐμοῦ
 ψαλτηρίου τοῦ σωματικοῦ δηλαδὴ ὀργάνου, ὅπερ ὄργανον τῆς ἐνοικούσης ἐμαυτῷ
 ψυχῆς τυγχάνον ἀντὶ ψαλτηρίου αὐτῇ παραδέδοται πρὸς τὸ ἀνακρούεσθαι ἐν αὐτῷ
 τῷ θεῷ τοὺς ὕμνους καὶ ἀναπέμπειν ἕκαστον αἰσθητήριον καὶ μέλος καὶ μέρος
 τοῦ σώματος ἐπιστημόνως κινοῦσαν.

437r (LXX:Ps:48:6) - ευς - θεο 
 128r (LXX:Ps:48:6) - ευς - θεο 
 
 
 
 
 
 
 ἵνα τί φοβοῦμαι ἐν ἡμέρᾳ πονηρᾷ; 
 ἡ ἀνομία τῆς πτέρνης μου κυκλώσει με. 
 
 
 Τὰ πρῶτα ὡς ἐν προοιμίῳ διαλάλησας ἐντεῦθεν ἄρχεται τοῦ διδασκαλικοῦ λόγου καὶ
 δὴ πεῦσιν τίθησι καὶ τὴν πρὸς ταύτην ἀπόκρισιν συνάπτει· [ δέδια, φησίν, καὶ
 τρέμω τὴν ἡμέραν τῆς ἀντιδόσεως, ἐν ᾗ ὁ δίκαιος κριτὴς ἀποδώσει ἑκάστῳ κατὰ τὰ
 ἔργα αὐτοῦ.] τοῦτο δὲ γνόντες καὶ αὐτοὶ τὸν τοιοῦτον πρὸ ὀφθαλμῶν ἀναλάβετε
 φόβον. Εἰ γὰρ ἐγὼ ὁ δεδυνημένος εἰπεῖν τὸ στόμα μου λαλήσει σοφίαν καὶ ἡ μελετὴ
 τῆς καρδίας μου συνέσεις, κλινῶ εἰς παραβολὴν τὸ οὖς μου, μετὰ τοσαῦτα ἔμφοβός
 εἰμι καὶ ἔτρομος, διατί οὐχὶ καὶ ὑμεῖς; εἰ δέ τις πυνθάνοιτο, ἵνα τὶ φοβοῦμαι,
 ἀκουέτω μετὰ παρρησίας· ἔστι τις ἡμέρα πονηρὰ περὶ ἧς μυρία ἐν ταῖς προφητικαῖς
 ἀναφωνεῖται γραφαῖς. [ πονηρὰν δὲ τὴν τῆς κρίσεως ἡμέραν προσηγόρευσε κατὰ τὸ
 παρ’ ἡμῖν πολιτευόμενον ἔθος. εἴωθασι γὰρ πολλοὶ κακὴν ὀνομάζειν ἡμέραν, ἐν ᾗ
 λυπηροῖς τισιν αὐτοὺς συμβαίνει περιπεσεῖν.] εἰκότως τοίνυν οὕτως
 προσαγορεύεται ὡς ἂν τῆς ἑκάστου πονηρίας οὖσα ἐλεγκτικὴ καὶ ὡς τὰς κολάσεις
 τοῖς ἀσεβέσι διὰ τῆς περιμενούσης αὐτοῖς ὀργῆς ἐπάγουσα. Διὰ τοῦτο κἀγὼ φρίττω
 ὁ ταῦτα φθεγγόμενος. ἡ γὰρ ἀνομία τῆς πτέρνης μου κατ’ αὐτὴν ἐκείνην τὴν
 πονηρὰν κυκλώσει με. Ἀνομία δὲ πτέρνης λέλεκται ἡ τῆς ὁδοῦ, καθ’ ἣν τὸν παρόντα
 βίον διανύομεν, παρεκτροπὴ ἤγουν ἀπάτη.

360v (LXX:Ps:48:6) - βα 
 
 
 
 Τὰ πρῶτα ὡς ἐν προοιμίῳ διαλάλησας ἐντεῦθεν ἄρχεται τῆς διδασκαλίας κατ’
 ἐρώτησιν καὶ ἀπόκρισιν. Εἰ γὰρ τις ἐρωτᾷ, φησίν, ἵνα τὶ φοβοῦμαι, τὴν αἰτίαν
 θέλων γνῶναι παρ` ἐμοῦ τῆς συνεχούσης με ἀγωνίας, ἀκουέτω μετὰ παρρησίας, ὡς
 ἔστι τις ἡμέρα πονηρὰ ἡ τῆς κρίσεως ἢ τῆς ἀντιδόσεως, ἐν ᾗ φησιν ὁ προφήτης ὅτι
 κυκλώσει ἕκαστον τὰ διαβούλια αὐτοῦ, ἐν ᾗ κυκλώσει κἀμὲ ἡ παρεκτροπὴ τῆς θείας
 ὁδοῦ, ἣν πεποίημαι κατὰ τὸν βίον περισπασμοῖς καὶ ἀπάτῃ τὸν θεῖον παραβὰς
 νόμον.

438r (LXX:Ps:48:6) - ευς 
 
 
 
 Τῆς οὖν πτέρνης μου ἡ ἀνομία καὶ τῶν ἐμῶν ποδῶν ἡ παρεκτροπὴ εἰς πρόσωπόν μου,
 φησὶ, στήσεται ἐν τῇ προλεχθείσῃ ἡμέρᾳ, καὶ κυκλώσει με πανταχόθεν, καθ’ ἃ
 εἶρηται, τὰ διαβούλιά μου.

440r (LXX:Ps:48:7-10) - ευς - θεο - κυ 
 128v (LXX:Ps:48:7-8a) - ευς - θεο - κυ 
 
 
 
 
 
 οἱ πεποιθότες ἐπὶ τῇ δυνάμει αὐτῶν 
 καὶ ἐπὶ τῷ πλήθει τοῦ πλούτου αὐτῶν καυχώμενοι, 
 ἀδελφὸς οὐ λυτροῦται· λυτρώσεται ἄνθρωπος; 
 οὐ δώσει τῷ θεῷ ἐξίλασμα αὐτοῦ 
 καὶ τὴν τιμὴν τῆς λυτρώσεως τῆς ψυχῆς αὐτοῦ. 
 καὶ ἐκόπασεν εἰς τὸν αἰῶνα καὶ ζήσεται εἰς τέλος, 
 ὅτι οὐκ ὄψεται καταφθοράν, ὅταν ἴδῃ σοφοὺς ἀποθνῄσκοντας. 
 
 
 Νοήσεις δὲ καὶ οὕτως· ἐγὼ μὲν ὁ θεσπίζειν ἁγίῳ πνεύματι τὰ θεῖα λόγια
 κατηξιώμενος περίφοβός εἰμι τὴν κρίσιν τοῦ θεοῦ πεφρικώς. ὑμεῖς δὲ ἀκούσατε οἱ
 ἄφοβοι, οἱ διὰ τὴν παροῦσαν τρυφὴν καθηδυπαθοῦντες τοῦ βίου, οἱ μὴ ἐπὶ τῷ θεῷ,
 ἀλλ’ ἐπὶ τῇ δυνάμει ἑαυτῶν πεποιθότες καὶ ἐπὶ τῷ πλήθει τοῦ πλούτου ὑμῶν
 καυχώμενοι, γινώσκετε, ὅτι ταῦτα ὑμῖν οὐ παραστήσεται ἐν τῇ προλεχθείσῃ ἡμέρᾳ.
 οὔτε δὲ ἀδελφὸς ἀδελφὸν λυτρώσεται, οὔτε φίλος φίλον. ἕκαστος 
 γὰρ τὸν ἴδιον μισθὸν λήψεται , καὶ ἑκάστου τὸ ἔργον,
 ὁποῖον ἐστι, τὸ πῦρ δοκιμάσει . τίς οὖν ἄλλος ἀνθρώπων λυτρώσεται τὸν
 τοιοῦτον; διὸ λέλεκται· ἀδελφὸς οὐ λυτροῦται . λ υτρώσεται
 ἄνθρωπος; ἀλλ’ οὐδὲ δώσει τις τῷ θεῷ
 ἐξίλασμα ὑπὲρ ἑαυτοῦ κατ’ ἐκείνην τὴν ἡμέραν, οὐδ’ ὥσπερ ἐξωνούμενος
 ἑαυτὸν τιμὴν ἀντὶ τῆς ἑαυτοῦ ψυχῆς καταθήσεται, ὥστε μάταιος ὁ πλοῦτος τῷ
 κεκτημένῳ, καὶ ματαία ἡ θνητὴ δύναμις τῶν ἐπ’ αὐτῇ πεποιθότων. εἰ μὲν γὰρ κατὰ
 τὸν παρόντα βίον καὶ τὴν ἐνεστῶσαν ζωὴν χρήσαιτό τις πλούτῳ καλῶς ἐπιστημόνως
 χρώμενος αὐτοῦ τῇ κτήσει κατὰ τὴν σωτήριον παραγγελίαν, ἥ φησιν· τίς ἄρα
 ὁ πιστὸς καὶ φρόνιμος οἰκόνομος, ὃς ἐν καιρῷ δώσει τὸ σιτομέτριον τοῖς
 συνδούλοις;, ἐλπίδας ἕξει ἀγαθάς. ἐντεῦθεν ἤδη σπείρας ἑαυτῷ
 εἰς δικαιοσύνην τρυγήσει δὲ τότε καρποὺς ζωῆς .
 λύτρον γὰρ ἀνδρὸς , ᾗ φησὶν ὁ σοφὸς, ὁ ἴδιος
 πλοῦτος . εἰ δὲ μηδὲν τούτων πράξειεν ναυάγιον πεπονθὼς σὺν αὐτῷ τῷ
 φόρτῳ τοῦ πλούτου, τὴν ἑαυτοῦ ψυχὴν ζημιωθήσεται οὐκέτι χρῆσθαι δυνάμενος τῷ
 πλούτῳ μετὰ τὴν ἔνθενδε ἀπαλλαγήν. διὸ ἐν τῇ προλεχθείσῃ ἡμέρᾳ οὔτε αὐτὸς ὑπὲρ
 ἑαυτοῦ ἐξίλασμα δώσει οὐδὲ τιμὴν λυτρώσεως καὶ ἐλευθερίας τῆς ἑαυτοῦ ψυχῆς,
 οὔτε ὑπ’ ἀδελφοῦ καὶ συγγένεως ὠφεληθήσεται. οἱ δὲ μητ’ ἐπὶ πλούτῳ πεποιθότες
 μητ’ ἐπὶ δυνάμει ἀλαζονευόμενοι ἔγκοπον δὲ καὶ ἐπίπονον τὸν παρόντα κτησάμενοι
 βίον τῆς ὑπὸ τοῦ λόγου ἐπηγγελμένης ζωῆς καταξιωθήσονται. 
 ἀντὶ τοῦ καὶ ἐκοπίασεν εἰς τὸν αἰῶνα ὁ Σύμμαχος · ἀλλὰ
 παυσάμενος , φησί, τῷ αἰῶνι τούτῳ ζῶν εἰς αἰῶνα
 διατελέσει , κατὰ δὲ τὸν Ἀκύλαν · καὶ ἐπαύσατο εἰς αἰῶνα καὶ
 ζήσεται εἰς νῖκος . Ἡ δὲ πεμπτὴ ἔκδοσις· καὶ ἐκοπίασε ,
 φησίν, εἰς τὸν αἰῶνα καὶ ζήσεται εἰς νῖκος . Ὁ γὰρ ἐν τῷ παρόντι
 αἰῶνι κοπίασας ὑπὲρ εὐσεβείας καὶ δικαιοσύνης τῆς πολλῆς τύρβης καὶ ταραχῆς
 παυσάμενος ἤρεμον καὶ ἡσύχιον βίον διάξει τευξόμενος ἐπὶ τέλει τῆς αἰωνίου
 ζωῆς. ὁ τοιοῦτος οὐκ ὄψεται καταφθοράν, ὅταν ἴδῃ σοφοὺς
 ἀποθνήσκοντας , ἢ κατὰ τὸν Σύμμαχον · οὐκ ὄψεται τὴν διαφθοράν,
 ὅταν βλέπῃ σοφοὺς ἀποθνήσκοντας . Εἰς τοσοῦτον γὰρ μακρὰν ἔσται τῶν
 ἀσεβῶν, ὡς μηδὲ πλησιάζειν αὐτῶν τῇ ἀπωλείᾳ, πόρρωθεν δὲ καὶ ἄνωθέν ποθεν ὡς
 ἀφ’ ὑψηλοῦ σκοποῦ τὴν διαφθορὰν τῶν σοφῶν πεύσεται. Ποίων δὲ σοφῶν; ἢ ὧν
 ὁ θεὸς ἐμώρανεν τὴν σοφίαν .

443v-444r (LXX:Ps:48:11b-12) - ευς 
 129v (LXX:Ps:48:12) - ευς 
 
 
 
 
 
 καὶ καταλείψουσι ἀλλοτρίοις τὸν πλοῦτον αὐτῶν, 
 καὶ οἱ τάφοι αὐτῶν οἰκίαι αὐτῶν, 
 σκηνώματα αὐτῶν εἰς γενεὰν καὶ γενεάν. 
 ἐπεκαλέσαντο τὰ ὀνόματα αὐτῶν ἐπὶ τῶν γαιῶν. 
 
 
 Νοήσεις δὲ καὶ οὕτως· οὐδὲν πλέον ἕξουσιν οἱ σοφοὶ τοῦ αἰῶνος τούτου τῶν
 ἀφρόνων καὶ ἀνοήτων, ἐπεὶ σοφίαν ἐπαγγελλόμενοι πλήρεις ἐτυγχανον ἀφροσύνης καὶ
 τῶν ἀνοήτων οὐδὲν διέφερον ὁμοίως εἰδωλολατροῦντες καὶ ἀδιαφοροῦντες περὶ τὰς
 αἰσχρουργίας. ὁμοίως δὲ ἄθεα καὶ δύσφημα καὶ ἀσεβῆ φρονοῦντες καταλείψουσίν τε
 ἀλλοτρίοις τὸν πλοῦτον αὐτῶν, καὶ τὸν αἰσθητὸν καὶ ὃν διὰ μαθημάτων συνήγαγον
 ἐν συγγράμμασιν. οὐδὲν γὰρ ἐξ αὐτῶν εὑρήσουσι κέρδος κατὰ τὴν ἡμέραν τῆς
 κρίσεως, ἓν δὲ μόνον αὐτοῖς ὑπάρξει. τί τοῦτο; γενήσονται αὐτῶν οἱ τάφοι
 οἰκίαι , ἐπεὶ μὴ ἐθησαύρισαν ἐν οὐρανῷ μηδ‘ ἐφόδια ἑαυτοῖς ζωῆς
 αἰωνίου ἐπορίσαντο. ὅσα γὰρ ἐάν τις κατὰ τὸν παρόντα βίον κτήσοιτο ἐν ὑπάρξει
 βίου καὶ πολλῷ πλούτῳ ἢ ἐν λόγοις καὶ συγγράμμασιν, ταῦτα πάντα παρὰ τὸν καιρὸν
 τοῦ θανάτου ἀλλότρια αὐτοῦ ἔσται. κενὴ γὰρ καὶ γυμνὴ τῶν ἀσεβῶν ἡ ψυχὴ
 ἀπαχθήσεται, οὐδὲν πλέον ἢ τὸν ἑαυτῆς τάφον ἐπαγομένη, δηλαδὴ τὸ σῶμα καὶ τὴν
 φθορὰν, ἐν ᾗ ὥσπερ ἐν τάφῳ κατώρυκτο. καὶ ἄλλως δὲ πλέον οὐδὲν ἕξει πᾶς
 ἄνθρωπος ἐκ τῆς πολλῆς αὐτοῦ περιουσίας, ἢ τὸν τοῦ τάφου τόπον, ἐν ᾧ τελευτήσας
 κείσεται νεκρὸς ἐφθαρμένος. τὰ δὲ σκηνώματα αὐτῶν , ἐν οἷς ἔτι
 ζῶντες κατεσκήνουν, εἰς ἑτέρους ἥξει ἀλλοτρίους, καὶ διαδοθήσεται εἰς
 γενεὰν καὶ γενεάν .

444r-444v (LXX:Ps:48:13-14) - anonym (cont.) 
 130r (LXX:Ps:48:13-14) - anonym 
 
 
 
 
 καἱ ἄνθρωπος ἐν τιμῇ ὢν οὐ συνῆκεν, 
 παρασυνεβλήθη τοῖς κτήνεσιν τοῖς ἀνοήτοις καὶ ὡμοιώθη αὐτοῖς. 
 αὕτη ἡ ὁδὸς αὐτῶν σκάνδαλον αὐτοῖς, 
 καὶ μετὰ ταῦτα ἐν τῷ στόματι αὐτῶν εὐδοκήσουσιν. διάψαλμα 
 
 
 Εὐκαιρότατα ἐπήγαγε ταῦτα τοῖς προλεχθεῖσιν. εἰ γὰρ ἔτυχεν συνεὶς τὴν ἑαυτοῦ
 τιμὴν, ἔμεινεν ἂν ἐν παραδείσῳ θεοῦ, καὶ οὐκ ἂν οἶκον ἐκτήσατο τὸν ἑαυτοῦ τάφον
 οὔτ` ἂν ἤκουσε· γῆ εἶ καὶ εἰς γῆν ἀπελεύσῃ . καὶ εἰ συνεὶς ἔτυχε
 τὴν ἑαυτοῦ τιμὴν, ὡς κατ` εἰκόνα θεοῦ καὶ καθ` ὁμοίωσιν 
 πεποίητο, οὐκ ἂν παρασυνεβλήθη τοῖς κτήνεσιν τοῖς ἀνοήτοις. καὶ εἰ συνῆκεν τὴν
 αὐτοῦ τιμὴν, ὡς εὐλογίας ἠξιώθη πνευματικῆς 
 ἐν τοῖς ἐπουρανίους ἐν Χριστῷ, καθὼς ἐξελέξατο ἡμᾶς ἐν αὐτῷ πρὸ
 καταβολῆς κόσμου εἶναι ἡμᾶς ἁγίους καὶ ἀμώμους κατενώπιον αὐτοῦ, ἐν ἀγάπῃ
 προορίσας ἡμᾶς εἰς υἱοθεσίαν ἐν αὐτῷ , οὐκ ἂν ἐπεκαλέσατο ἐπὶ
 τῶν γαιῶν τὸ ὄνομα αὐτοῦ. πῶς δὲ παρασυνεβλήθη τοῖς κτήνεσι καὶ πῶς
 ὡμοίωθη αὐτοῖς, ἑξῆς διασαφεῖ λέγων· αὕτη ἡ ὁδὸς αὐτῶν σκάνδαλον
 αὐτοῖς . ὁδὸν εἴωθεν ὁ λόγος καλεῖν τὸν ἑκάστου βίον καὶ τὸν τῆς
 ἑκάστου ζωῆς χρόνον, καθ` ἣν ὁδεύει, ἤτοι τὴν στενὴν καὶ τεθλιμμένην τὴν
 ἀπάγουσαν εἰς τὴν ζωὴν , ἢ τὴν πλατεῖαν καὶ εὐρύχωρον τὴν
 ἀπάγουσαν εἰς τὴν ἀπώλειαν . ἀλλὰ γὰρ τούτοις τοῖς μὴ τὴν ἑαυτῶν
 τιμὴν συνεῖσιν, παρασυμβληθεῖσιν δὲ τοῖς κτήνεσιν, αὐτὸς ὁ βίος καὶ ὁ τῆς ζωῆς
 χρόνος σκάνδαλον γέγονεν καὶ ἐμπόδιον τῆς σωτηρίας, ἐπείπερ αὐτοὶ ἑαυτοῖς
 κατεσκεύασαν τὴν ἑαυτῶν ὁδὸν τραχεῖαν καὶ κωλυτικὴν τῆς σωτηρίας. καὶ νῦν μὲν
 ὅτε φέρονται ἐν αὐτῇ, οὐκ αἴσθονται τῶν σκανδάλων ἐν οἷς προσκόπτουσιν.
 μετὰ δὲ ταῦτα ἐν τῷ στόματι αὐτῶν
 εὐδοκήσουσιν , τουτέστιν ὁμολογήσουσιν μετανοήσαντες ἐφ` οἷς τοιαύτην
 ὥδευσαν ἵπποι θηλυμανεῖς γεγονότες καὶ τῶν ἀλόγων ζώων
 μιμησάμενοι τὰς ὁρμὰς, ὅτε καιρὸν οὐκέθ’ ἕξουσιν μετανοίας. κατὰ δὲ τὸν
 Σύμμαχον αὕτη , φησὶν, ἡ ὁδὸς αὐτῶν ἀνοίας αὐτοῖς .
 οἱ δὲ μετ` αὐτοὺς λόγον αὐτῶν εὐδοκήσουσιν . οὐ γὰρ ἀπήρκει
 τοῖς πρώτοις ὁδὸν ἀνοίας βαστάσαι, ἀλλ` ἤδη καὶ τοῖς μετ` αὐτοὺς ὑπόδειγμα
 πονηρὸν γενόμενοι ὅμοιον ἑαυτοῖς ζῆλον καταλελοίπασιν, ὡς κἀκείνους τοὺς μετ`
 αὐτοὺς γενομένους εὐδοκῆσαι τῷ βίῳ τῶν πρὸ αὐτῶν καὶ ἐπακολουθῆσαι αὐτοῖς.

445r-445v (LXX:Ps:48:15-16) - ευς 
 130v (LXX:Ps:48:15) - ευς 
 
 
 
 
 
 ὡς πρόβατα ἐν ᾅδῃ ἔθεντο, θάνατος ποιμανεῖ αὐτούς· 
 καὶ κατακυριεύουσιν αὐτῶν οἱ εὐθεῖς εἰς τὸ πρωί, 
 καὶ ἡ βοήθεια αὐτῶν παλαιωθήσεται ἐν τῷ ᾅδῃ ἐκ τῆς δόξης αὐτῶν. 
 πλὴν ὁ θεὸς λυτρώσεται τὴν ψυχὴν μου 
 ἐκ χειρὸς ᾅδου, ὅταν λαμβάνῃ με. 
 διάψαλμα. 
 
 
 Τὰ μὲν πρῶτα περὶ τῶν πρὸ τοῦ θανάτου τῶν ἀσεβῶν ἐλέγετο, τὰ δὲ παρόντα
 διδάσκει, ὁποῖα ἐν αὐτῷ τῷ ᾅδῃ γενόμενοι μετὰ τὴν φθορὰν τοῦ σώματος πείσονται.
 θρέμματα γὰρ ἔσονται θανάτου, ἐπείπερ αὐτοὶ ἑαυτοὺς εἰς τοῦτο ἔταξαν. διὸ
 θάνατος ποιμανεῖ αὐτούς , κατὰ δὲ τὸν Σύμμαχον ὡς
 βοσκήματα ᾅδου ἔταξαν ἑαυτούς . θάνατος νεμήσεται αὐτούς.
 οὐ γὰρ ἠθέλησαν ὑπὸ τῷ καλῷ ποιμένι ποιμανθῆναι καὶ διὰ τοῦτο γεγόνασι
 θρέμματα θανάτου, καὶ τοὺς μὲν ἀπάξει εἰς τὸ πῦρ τὸ αἰώνιον ,
 τοὺς δὲ ὅπου ὁ κλαυθμὸς καὶ ὁ βρυγμὸς τῶν ὀδόντων , καὶ ἄλλους
 εἰς τὸ σκότος τὸ ἐξώτερον . εἰς τοσοῦτόν τε αὐτοὺς νεμήσει
 ποιμαίνων ὁ θάνατος, ὡς τὴν βοήθειαν αὐτῶν παλαιωθῆναι ἐν
 τῷ ᾅδῃ ἐκ τῆς δόξης αὐτῶν , ἀνθ’ οὗ ὁ μὲν Ἀκύλας τοῦτον ἡρμήνευσεν
 τὸν τρόπον· καὶ χαρακτὴρ αὐτῶν κατατρίψαι ᾅδην ἐκ κατοικητηρίου
 αὐτῶν . Ὁ γὰρ χαρακτὴρ αὐτῶν, ὃν ἑαυτοῖς ἐξετύπωσαν τὸ μὲν κατ’
 εἰκόνα καὶ ὁμοίωσιν τοῦ θεοῦ ἐξ αὐτῶν ἀφανίσαντες, εἴδη δὲ καὶ μορφὰς ἀλόγων
 ζώων καὶ ἑρπετῶν διὰ τρόπων μοχθηρίας τῇ ψυχῇ περιθέμενοι, κατατριβήσεται ἐν τῷ
 κατοικητηρίῳ τοῦ ᾅδου. κατὰ δὲ τὸν Σύμμαχον εἴρηται τὸ δὲ κρατερὸν αὐτῶν
 πάλαι, ὡσεὶ ᾅδης ἀπὸ τῆς οἰκήσεως τῆς ἐντίμου αὐτοῦ . ὃ γὰρ ἔδοξαν
 ἑαυτοῖς περιποιεῖν κραταιὸν διὰ τῆς ἐμφυείσης αὐτοῖς κακίας, τοῦτο παλαιώσει ὁ
 ᾅδης ἐν ταῖς οἰκήσεσι ταῖς παρ’ αὐτῷ. καὶ τοιοῦτον μὲν τοὺς ἀσεβεῖς περιμένει
 τέλος. 
 οἱ δὲ εὐσεβεῖς κατ’ ἐκεῖνο καιροῦ πρωΐας ἀξιωθέντες καὶ νέου φωτὸς ἀνατολῆς τῶν
 προλεχθέντων ἀσεβῶν κατακυριεύσουσι, ἢ κατὰ τὸν Ἀκύλαν ἐπικρατήσουσιν,
 ἢ κατὰ τὸν Σύμμαχον ὑποτάξουσιν αὐτούς . νῦν μὲν γὰρ
 κατὰ τὸν παρόντα καιρὸν κατεπαίρονται οἱ ἀσεβεῖς τῶν τὴν εὐθείαν ὁδευόντων,
 τότε δὲ οἱ μὲν ταπεινωθήσονται οἱ δὲ εὐθεῖς κατακρατήσουσιν αὐτῶν. τότε δὲ
 κἀμοῦ τοῦ ταῦτα λέγοντος τὴν ψυχὴν ὁ θεὸς λυτρώσεται ῥυόμενός με
 ἐκ χειρὸς ᾅδου καὶ ἀφαρπάξων με πρὸς τὸ μὴ καὶ τὴν ἐμὴν ψυχὴν
 συναπαχθῆναι τοῖς ἀσεβέσιν, ἀλλ’ ἐν ἑτέροις ποιμνίοις κατατάξει μετὰ τὴν
 ἐντεῦθεν ἀπαλλαγήν.

446v-447v (LXX:Ps:48:17-20) - ευς 
 131r (LXX:Ps:48:15-19a) - anonym 
 
 
 
 
 
 μὴ φοβοῦ, ὅταν πλουτήσῃ ἄνθρωπος, 
 
 
 ἢ ὅταν πληθυνθῇ ἡ δόξα τοῦ οἴκου αὐτοῦ 
 
 
 ὅτι οὐκ ἐν τῷ ἀποθνῄσκειν αὐτὸν λήμψεται τὰ πάντα, 
 
 
 οὐδὲ συγκαταβήσεται αὐτῷ ἡ δόξα τοῦ οἴκου αὐτοῦ. 
 
 
 ὅτι ἡ ψυχὴ αὐτοῦ ἐν τῇ ζωῇ αὐτοῦ εὐλογηθήσεται· 
 
 
 ἐξομολογήσεταί σοι, ὅταν ἀγαθύνῃς αὐτῷ. 
 
 
 εἰσελεύσῃ ἕως γενεᾶς πατέρων αὐτου, 
 
 
 ἕως τοῦ αἰῶνος οὐκ ὄψεται φῶς. 
 
 Ταῦτά φησι παιδευθεὶς δηλαδὴ τὰ προλεχθέντα· μηκέτι μακάριζε τοὺς ἐν τῇ θνητῇ
 ζωῇ νομιζομένους πλουσίους, μηδὲ φοβηθῇς, ὡς αὐτὸς πάσης ἀποκεκλεισμένος
 ἐλπίδος, μηδὲ ἀθύμει ὡς μεγάλων ἀγαθῶν τῶν παρόντων ἐστερημένος. εὖ δὲ ἴσθι ὡς
 σὲ μὲν περιμένει ἡ ἐκ τοῦ θανάτου λύτρωσις καὶ ἡ αἰώνιος ζωή. ὁ δὲ παρὰ τοῖς
 πολλοῖς μακαριζόμενος διὰ πλοῦτον καὶ δόξαν, ἢ καὶ διὰ τὴν ψευδώνυμον σοφίαν,
 οὐδὲν πλέον ἕξει. οὐ γὰρ ἐν τῷ ἀποθνήσκειν αὐτὸν λήψεται τὰ πάντα, γυμνὸς δὲ
 ἀπαγόμενος τοῦ βίου ἑτέροις καταλείψει τὸν πλοῦτον αὐτοῦ, καὶ πάντων ἔρημος
 γενόμενος ὑπὸ τὸν πικρὸν ἔσται ποιμένα, οὐδὲν αὐτῷ συμβαλλομένης τῆς προσκαίρου
 ἀξίας ἐν τοῖς τοῦ θανάτου καταγωγίοις. διὸ λέλεκταί που· εἰσελεύσονται
 εἰς τὰ κατώτατα τῆς γῆς· παραδοθήσονται εἰς χεῖρας ῥομφαίας, μερίδες
 ἀλωπέκων ἔσονται . ἐν γὰρ τοῖς κατωτάτοις τῆς γῆς ἐστί τις ῥομφαία
 θανάτου, καὶ μερίδες εἰσὶν ἀλωπέκων, αἵτινες ἦσαν αἱ αὐταὶ ταῖς τοῦ θανάτου
 νομαῖς. ὡς γὰρ μοναὶ πολλαὶ παρὰ τῷ πατρὶ αἱ τοῖς μακαρίοις καὶ
 θεοφιλέσιν ἡτοιμασμέναι, οὕτω πολλαὶ μερίδες τῶν ἀσεβῶν ἐν τοῖς καταχθονίοις
 τυγχάνουσιν. τοῦτο δὲ μόνον κερδαίνειν ἔδοξεν ὁ ἄθλιος ἀπὸ τοῦ πλούτου αὐτοῦ,
 τὸ ἀπατηθῆναι τὴν ψυχὴν ἐν τῇ θνητῇ ταύτῃ καὶ προσκαίρῳ ζωῇ, δόξασαν εὐλογίας
 τινὸς μετειληφέναι παρὰ τοῖς ἀνοήτοις. ἡ γὰρ ἀληθὴς εὐλογία ἡ πνευματική ἐστιν
 ἐν τοῖς ἐπουρανίοις. ἔδοξεν γοῦν ὁ ἄθλιος ἐν τούτοις εὖ πράττειν καὶ τοῦ
 παρόντος ἀπολαύειν βίου καὶ μακαρίζεσθαι ὑπὸ τῶν πολλῶν. 
 εἶθ` ἑξῆς τούτοις ἐπιλέγεται· ἐξομολογήσεταί σοι, ὅταν ἀγαθύνῃς αὐτῷ.
 Ὡς γὰρ τὴν παροῦσαν ζωὴν μόνην ἐπιστάμενος καὶ τὴν ἐν αἰσθητοῖς καὶ
 σωματικοῖς εὐλογίαν ὁ προλεχθεὶς πλούσιος, ἐπειδὰν χαρίζῃ τι αὐτῷ καὶ παρέχῃς,
 τότε σοι τῷ θεῷ ἤγουν καὶ ἀνθρώπῳ παρέχοντι αὐτῷ τὰ πρὸς ἡδονὴν χάριτας
 ὁμολογήσει. κατὰ δὲ τὸν Σύμμαχον ἑτέρα παρίσταται διάνοια εἰρηκότα·
 ἐπαινέσουσίν σε, ἐὰν καλῶς ποιήσῃς σεαυτῷ . ἐὰν γὰρ, φησὶ,
 σεαυτῷ χαρίζῃ καὶ ἀπολαύῃς τῆς παρούσης ἡδονῆς καὶ τῆς τοῦ πλούτου περιουσίας,
 πάντες σε μακαριοῦσιν καὶ ἀποδέξονται ὡς εὐφρονοῦντα καὶ καλῶς διατιθέμενον τὴν
 σεαυτοῦ ζωὴν, μηδ` ἑτέροις τὰ σαυτοῦ ἀγαθὰ καταλιμπάνοντα. 
 Ἑξῆς δὲ ὁ λόγος φησίν· εἰσελεύσῃ ἕως γενεᾶς πατέρων αὐτοῦ, ἕως τοῦ
 αἰῶνος οὐκ ὄψεται φῶς . κατὰ δὲ τὸν Σύμμαχον · ἐλεύσῃ ἕως
 γενεᾶς πατέρων αὐτοῦ· διατελέσουσιν οὐ βλέποντες φῶς . ὁ γὰρ ταῦτα
 ἐνθυμούμενος καὶ τοιαῦτα παρ` ἑαυτῷ λογιζόμενος παντὸς ἐστέρηται φωτὸς, οὐ
 μόνος αὐτὸς, ἀλλὰ καὶ πάντες οἱ διὰ τὴν ὁμοιοτροπίαν αὐτοῦ πατέρες αὐτοῦ
 χρηματίζοντες. ἀνέκαθεν γὰρ καὶ ἐξ ἀρχῆς οἱ τὰ τοιαῦτα φρονήσαντες πάντες
 τυφλοὶ τὰς ψυχὰς γεγόνασιν, μήτε ἐν τῷ θνητῷ βίῳ τῷ φωτὶ τῆς γνώσεως
 φωτισθέντες, μήτε ἐν τῷ μέλλοντι τοῦ αἰωνίου φωτὸς καταξιωθησόμενοι. διὸ
 χωρήσουσιν εἰς τὸ σκότος τὸ ἐξώτερον , ὡς ἂν τὰ τοῦ σκότους ἔργα
 καταπραξάμενοι.

447v (LXX:Ps:48:21) - ευς 
 
 
 
 
 
 ἄνθρωπος ἐν τιμῇ ὢν οὐ συνῆκεν, 
 
 
 παρασυνεβλήθη τοῖς κτήνεσιν τοῖς ἀνοήτοις καὶ ὡμοιώθη αὐτοῖς. 
 
 Ἐνταῦθα οἱ παρόντες ὀκτὼ ψαλμοὶ τῶν υἱῶν Κορὲ περιγράφονται, πᾶσιν ἀνθρώποις τὰ
 περὶ τῆς καθολικῆς τῆς τοῦ θεοῦ κρίσεως ἐπὶ τέλει μαρτυράμενοι.

Ψαλμὸς τῷ Ἀσάφ. 
 Θεὸς θεῶν κύριος ἐλάλησεν καὶ ἐκάλεσεν τὴν γῆν , 
 ἀπὸ ἀνατολῶν ἡλίου μέχρι δυσμῶν. 
 ἐκ Σιὼν ἡ εὐπρέπεια τῆς ὡραιότητος αὐτοῦ· 
 ὁ θεὸς ἐμφανῶς ἥξει , 
 ὁ θεὸς ἡμῶν καὶ οὐ παρασιωπήσεται· 
 πῦρ ἐνώπιον αὐτοῦ καυθήσεται , 
 καὶ κύκλῳ αὐτοῦ καταιγὶς σφόδρα . 
 
 
 Οἱ ἐπιγεγραμμένοι τοῦ Ἀσάφ εἰσιν μὲν οἱ πάντες τὸν ἀριθμὸν
 δώδεκα· ἐφ’ ἑξῆς δὲ φέρονται ἕνδεκα ἀρχόμενοι ἀπὸ τοῦ δευτέρου καὶ
 ἑβδομηκοστοῦ, ἐξ ὧν ὥσπερ ἀπόσπασμα ὁ μετὰ χεῖρας τυγχάνει ἐνταῦθα, ὡς ἂν
 δόξειέν τισιν ἀκαίρως παρεμβεβλημένος· ζήτησιν ἡμῖν οὐ τὴν τυχοῦσαν παρέχει·
 δι’ ἣν αἰτίαν τῆς οἰκείας ἀκολουθίας ἀφορισθεὶς ἐνταῦθα κατετάγη; ἡγοῦμαι
 τοίνυν χρησίμως αὐτὸν ἐνταῦθα κεῖσθαι τῆς ἀκολουθίας τῶν προκειμένων ἕνεκα·
 ἐπειδὴ γὰρ μετὰ τὴν προφητείαν τῶν υἱῶν Κορὲ τὴν περὶ τοῦ
 ἀγαπητοῦ λελεγμένην τὸ κήρυγμα τὸ ἀποστολικὸν ἐθεσπίζετο ἀκολούθως
 τε αὐτῷ ἡ κλῆσις τῶν ἐθνῶν, εἶτα μετὰ ταῦτα τοῖς ἔθνεσι πᾶσιν περὶ τῆς κρίσεως
 τοῦ θεοῦ διεστέλλετο, ἀκολούθως τούτοις ἡγοῦμαι τὸν προκείμενον τοῦ Ἀσὰφ συνῆφθαι ψαλμόν, ὁμοίως τοῖς ἔμπροσθεν πᾶσιν
 ἀνθρώποις τὰ περὶ τῆς κρίσεως τοῦ θεοῦ διαστελλόμενον καὶ ἀνατροπὴν μὲν τῶν
 παρὰ Μωϋσεῖ νενομοθετημένων, τῆς δὲ Καινῆς διαθήκης τὸν τοῖς ἔθνεσι παραδοθέντα
 τρόπον περιέχοντα. ὡς ἀδελφὰ τοιγαροῦν ταῦτα τοῖς προλελεγμένοις τῶν υἱῶν Κορὲ
 ψαλμοῖς συμπαρελήφθη, ὡς αὖ πάλιν καὶ ἐπὶ τῶν ἐπιγεγραμμένων υἱῶν Κορὲ
 πεποιήκασιν οἱ συνθέντες τὴν τῶν Ψαλμῶν βίβλον. δώδεκα γὰρ ὄντων καὶ
 αὐτῶν ὀκτῶ μὲν ἐφεξῆς κατετάγησαν οἱ προλεχθέντες, τοὺς δὲ λείποντας τέσσαρες
 ἀφελόντες τῆς ἐνταῦθα συναφείας κατέταξαν μετὰ τοὺς ἐπιγεγραμμένους τοῦ
 Ἀσὰφ ψαλμούς· τὴν δὲ αἰτίαν ταύτην εἶναι ὑπολαμβάνω· οἱ ψαλμοὶ τοῦ
 Ἀσὰφ τὴν ἀποβολὴν τοῦ Ἰσραὴλ ἐθέσπιζον σχεδὸν οἱ πάντες καὶ τῆς Ἱερουσαλὴμ τὴν
 ἐσχάτην πολιορκίαν τοῦ τε ἔθνους αὐτῶν τὴν εἰς πάντα τὰ ἔθνη διασποράν· ἐπεὶ
 οὖν μετὰ τὴν ἐκείνων ἀπόπτωσιν ἡ χάρις τοῦ θεοῦ τὰ ἔθνη πάντα μετῆλθεν, εἰκότως
 οἱ λείποντες τῶν υἱῶν Κορὲ ψαλμοὶ τὰ περὶ τῆς ἐκκλησίας τοῦ
 Χριστοῦ καὶ τῆς τῶν ἐθνῶν κλήσεως περιέχοντες ἐφ’ ἑξῆς κατετάγησαν τοῖς
 προλεχθεῖσιν τοῦ Ἀσάφ . 
 Αὐτὸς ὢν ὁ κύριος δῆλον ὅτι ὁ τοῦ θεοῦ λόγος
 ἐνανθρωπήσας ἐλάλησεν · ὅπερ δῆλόν ἐστιν ἀπὸ τοῦ
 σωτηρίου εὐαγγελίου. ποίαν δὲ γῆν διασαφεῖ λέγων
 ἑξῆς· 
 
 ἀπὸ ἀνατολῶν ἡλίου μέχρι δυσμῶν. 
 
 
 Καὶ πάντας μὲν καλεῖ , οὐ πάντες δὲ ὑπήκουσαν τῷ
 εὐαγγελίῳ. καὶ οἱ μὲν ὑπακούσαντες τυγχάνουσιν τῶν ἐπηγγελμένων, τοῖς δὲ τὴν
 χάριν ἀθετοῦσιν τὸ πῦρ ἀπειλεῖ λέγων ἑξῆς· 
 
 πῦρ ἐνώπιον αὐτοῦ καυθήσεται, 
 καὶ κύκλῳ αὐτοῦ καταιγὶς σφόδρα. 
 
 
 Τότε δὲ καὶ τὴν ἔνδοξον αὐτοῦ παρουσίαν ποιήσεται ἥξων ἐκ τῆς ἐπουρανίου Σιών,
 ἣν εἰδέναι ὁ ἀπόστολος ἐδίδασκε λέγων· ἡ δὲ ἄνω Ἱερουσαλὴμ ἐλευθέρα
 ἐστίν, ἥτις ἐστὶν μήτηρ πάντων ἡμῶν, καί· προσεληλύθατε Σιὼν
 ὄρει καὶ πόλει θεοῦ ζῶντος Ἱερουσαλὴμ ἐπουρανίῳ, καὶ μυριάσιν ἀγγέλων
 πανηγύρει, καὶ ἐκκλησίᾳ πρωτοτόκων ἀπογεγραμμένων ἐν οὐρανοῖς. διὸ
 καὶ νῦν εἴρηται· 
 
 ἐκ Σιὼν ἡ εὐπρέπεια τῆς ὡραιότητος αὐτοῦ. 
 
 
 
 Εὐπρέπεια δὲ ὡραιότητος
 αὐτοῦ εἴη ἂν ἡ ἔνδοξος αὐτοῦ θεοφάνεια, ἣν ὁ λόγος παρίστησιν
 συνάπτων ἑξῆς· 
 
 ὁ θεὸς ἐμφανῶς ἥξει. 
 
 
 Καὶ τί ποιήσει ἐπιλέγει· οὐ παρασιωπήσεται. κατὰ
 μὲν γὰρ τὴν πρώτην αὐτοῦ παρουσίαν ὑπ’ ἀνθρώπων κρινόμενος ἐσιώπα, καὶ
 συκοφαντούμενος οὐδὲν ἀπεκρίνατο· ῥαπιζόμενός τε καὶ μαστιζόμενος οὐκ ἠμύνατο,
 ὅτε οὐδ’ ἐμφανῆ πᾶσιν τὴν ἑαυτοῦ θεότητα ἐδείκνυ· ἐπειδὰν δὲ τὸ δεύτερον
 ἀφίκηται, 
 
 ἥξει, φησίν, ἐμφανῶς καὶ οὐ παρασιωπήσεται. 
 
 
 Ἀλλὰ καὶ 
 
 πῦρ ἐνώπιον αὐτοῦ καυθήσεται, 
 καὶ κύκλῳ αὐτοῦ καταιγὶς σφόδρα. 
 
 
 Προλαμβάνον γὰρ τὸ πῦρ τὴν αὐτοῦ βασιλείαν καθαίρει, πᾶσαν ὕλην καυστικὴν
 ἀναλίσκον, πρὸς τὸ μὴ ξύλα ἢ χόρτον ἢ
 καλάμην πρὸ προσώπου αὐτοῦ φαίνεσθαι. ἐλέγξει δὲ κρίνων τοὺς
 ἐλέγχων δεομένους, καὶ ἀποδέξεται τοὺς ἀποδοχῆς ἀξίους, τοῖς μὲν φάσκων·
 δεῦτε οἱ εὐλογημένοι τοῦ πατρός μου, κληρονομήσατετὴν ἡτοιμασμένην
 ὑμῖν βασιλείαν καὶ τὰ ἑξῆς, τοῖς δέ· πορεύεσθε εἰς τὸ πῦρ τὸ
 αἰώνιον τὸ ἡτοιμασμένον τῷ διαβόλῳ καὶ τοῖς ἀγγέλοις αὐτοῦ.

Προσκαλέσεται τὸν οὐρανὸν ἄνω 
 καὶ τὴν γῆν τοῦ διακρίναι τὸν λαὸν αὐτοῦ. 
 συναγάγετε αὐτῷ τοὺς ὁσίους αὐτοῦ 
 τοὺς διατιθεμένους τὴν διαθήκην αὐτοῦ ἐπὶ θυσίαις, 
 καὶ ἀναγγελοῦσιν οἱ οὐρανοὶ τὴν δικαιοσύνην αὐτοῦ, 
 ὅτι ὁ θεὸς κριτής ἐστιν. 
 Διάψαλμα. 
 
 
 Ὅτι μὲν οὐκ ἀναστήσονται ἀσεβεῖς ἐν κρίσει οὐδὲ ἁμαρτωλοὶ ἐν βουλῇ
 δικαίων, ἐδίδαξεν ὁ πρῶτος ψαλμός, καὶ ὁ ἀπόστολος δὲ τοῦτο
 παρίστησι λέγων· ἵνα μὴ σὺν τῷ κόσμῳ κατακριθῶμεν. ὅτι δὲ
 ἰδιάζουσά τις ἔσται καὶ ἀφωρισμένη κρίσις τοῦ χρηματίσαντος λαοῦ αὐτοῦ , παρίστησιν ὁ παρὼν λόγος φάσκων· 
 
 προσκαλέσεται τὸν οὐρανὸν 
 
 
 
 καὶ τὴν γῆν τοῦ διακρίναι τὸν λαὸν αὐτοῦ. 
 
 Διὰ τί; ἐπειδήπερ τὸν διὰ Μωϋσέως νόμον ἐπὶ μαρτύρων τούτων αὐτοῖς παρεδίδου
 λέγων· διαμαρτύρομαι ὑμῖν σήμερον, τόν τε οὐρανὸν καὶ τὴν γῆν, 
 καὶ πάλιν ἐν μεγάλῃ ᾠδῇ· πρόσεχε, οὐρανέ, καὶ λαλήσω καὶ ἀκουέτω γῆ
 ῥήματα ἐκ στόματός μου . καὶ διὰ τὴν αὐτὴν δὲ αἰτίαν καὶ Ἡσαΐας ἐβόα
 λέγων· ἄκουε, οὐρανέ, καὶ ἐνωτίζου, γῆ, ὅτι κύριος ἐλάλησεν· υἱοὺς
 ἐγέννησα καὶ ὕψωσα, αὐτοὶ δέ με ἠθέτησαν. οὕτως οὖν καὶ ἐνταῦθα
 τοὺς αὐτοὺς μάρτυρας κληθήσεσθαι, φησίν, ἐν τῇ κρίσει τῶν τοὺς νόμους
 παρειληφότων· διὸ εἴρηται· 
 
 προσκαλέσεται τὸν οὐρανὸν ἄνω, 
 
 
 τουτέστιν τὸν ἄνω τυγχάνοντα οὐρανόν. Καὶ ὥσπερ ἐν εὐαγγελίοις ὁ σωτὴρ τὸ
 ποίμνιον αὐτοῦ, δηλαδὴ τοὺς ἐν τῇ ἐκκλησίᾳ συνηγμένους, ἀφορίζει καὶ τὰ
 μὲν πρόβατα ἵστησιν ἐκ δεξιῶν, τὰ δ’ ἐρίφια ἐξ
 εὐωνύμων , τὸν αὐτὸν τρόπον αὐτὸς ὁ κύριος καὶ ἐνταῦθα διακρίνει πάντα τὸν ἑαυτοῦ λαόν . 
 Εἴθ’ ὡς ἐν εὐαγγελίοις εἴρηται· καὶ ἀποστελεῖ τοὺς ἀγγέλους αὐτοῦ καὶ
 συνάξουσιν πάντα τὰ ἔθνη ἀπ’ ἄκρου τοῦ οὐρανοῦ ἔως ἄκρου αὐτοῦ, 
 οὕτως καὶ ἐνταῦθα προστάττει τοῖς αὐτοῖς ὑπηρέταις τῆς ἑαυτοῦ βασιλείας λέγων· 
 
 συναγάγετε αὐτῷ τοὺς ὁσίους αὐτοῦ, 
 
 
 ἀνθ’ οὗ τὸ Ἑβραϊκὸν καὶ οἱ λοιποὶ ἑρμηνευταὶ συμφώνως· 
 
 συναγάγετέ μοι τοὺς ὁσίους μου 
 
 
 εἰρήκασιν. πρώτους γὰρ βούλεται ἀφορισθῆναι πρὸ τῶν ἀσεβῶν τοὺς ὁσίους αὐτοῦ, ἵν’ αὐτοῖς τὰς ὀφειλομένας καὶ καταλλήλους
 ἐπαγγελίας ἀποδῷ 
 
 τοὺς διατιθεμένους τὴν διαθήκην αὐτοῦ ἐπὶ θυσίαις, 
 
 
 ἢ κατὰ τοὺς λοιποὺς ἑρμηνευτὰς τὴν διαθήκην
 μου . τὰ μὲν οὖν ἄλλα πάντα τῶν ὁσίων
 αὐτοῦ ἀποδέχεται. ἐπειδὴ δὲ κατὰ τὸν πρότερον λαὸν θεοφιλεῖς ἄνδρες
 οὐκ ὤκνουν καὶ θυσίας προσάγειν διὰ ζῴων ἀλόγων σφαγῆς, εἰκότως, οἷα δὴ ὁσίους
 ἑαυτοῦ, ἐντεῦθεν ἤδη καὶ πρὸ τῆς μελλούσης κρίσεως ἐφίστησιν μὴ περὶ τὰς
 τοιαύτας θυσίας σπουδάζειν, γνῶσιν δὲ καὶ ἐπιστήμην ἀναλαβεῖν τῆς τῷ θεῷ
 προσφιλοῦς θυσίας . καὶ τοῦτο παρακελευσαμένου τοῦ
 κριτοῦ θαυμάσαντες αὐτοῦ καὶ ἀποδεξάμενοι τὸ δίκαιον οἱ
 οὐρανοί , δηλαδὴ αἱ οὐράνιοι δυνάμεις, καὶ ὡς ἀπὸ πρώτων τῶν ὁσίων
 αὐτοῦ κατήρξατο, εὐθὺς ἀναπέμπουσιν εὐφημίας καὶ ὕμνους. διὸ ἐπιλέγεται· 
 
 καὶ ἀναγγελοῦσιν οἱ οὐρανοὶ τὴν δικαιοσύνην αὐτοῦ, 
 ὅτι ὁ θεὸς κριτής ἐστιν. 
 
 
 Εὐφημήσουσιν γὰρ ὡς δίκαιον κριτὴν τὸν εἰρηκότα· 
 
 συναγάγετέ μοι τοὺς ὁσίους μου. 
 
 
 Οὐ μὴν καὶ ἡ γῆ τοῖς οὐρανοῖς τὰ αὐτὰ πράξει· ἀλλ’ ὅτε μὲν κρίνει τὸν λαὸν
 αὐτοῦ, προσκαλεῖται τὸν οὐρανὸν καὶ τὴν γῆν· ὅτε δὲ
 συνάγει τοὺς ὁσίους αὐτοῦ , μόνοι οἱ οὐρανοὶ ἀναγγελοῦσιν τὴν δικαιοσύνην αὐτοῦ ὡς ἂν
 αὐτοὶ ὑποδεδεγμένοι τοὺς συναχθέντας, συγχαίροντες αὐτῶν τῇ σωτηρίᾳ· τὸ δὲ
 τῆς γῆς οἰκητήριον τῷ ἑτέρῳ τάγματι, δηλαδὴ τῷ
 μὴ τῆς οὐρανίου κλήσεως ἠξιωμένῳ, καταλειφθήσεται.

Ἄκουσον λαός μου καὶ λαλήσω σοι 
 Ἰσραήλ, καὶ διαμαρτύρομαί σοι· 
 ὁ θεός, ὁ θεός σού εἰμι ἐγώ· 
 οὐκ ἐπὶ ταῖς θυσίαις σου ἐλέγξω σε, 
 τὰ δὲ ὁλοκαυτώματά σου ἐνώπιόν μού ἐστιν διὰ παντός· 
 οὐ δέξομαι ἐκ τοῦ οἴκου σου μόσχους, 
 οὐδ’ ἐκ τῶν ποιμνίων σου χιμάρους· 
 ἐμὰ γάρ ἐστιν πάντα τὰ θηρία τοῦ δρυμοῦ, 
 κτήνη ἐν τοῖς ὄρεσι καὶ βόες· 
 ἔγνωκα πάντα τὰ πετεινὰ τοῦ οὐρανοῦ 
 καὶ ὡραιότης ἀγροῦ μετ’ ἐμοῦ ἐστιν. 
 ἐὰν πεινάσω οὐ μή σοι εἴπω· 
 ἐμὴ γάρ ἐστιν ἡ οἰκουμένη καὶ τὸ πλήρωμα αὐτῆς. 
 μὴ φάγομαι κρέα ταύρων 
 ἢ αἷμα τράγων πίομαι; 
 θῦσον τῷ θεῷ θυσίαν αἰνέσεως 
 καὶ ἀπόδος τῷ ὑψίστῳ τὰς εὐχάς σου· 
 καὶ ἐπικάλεσαί με ἐν ἡμέρᾳ θλίψεως σου, 
 καὶ ἐξελοῦμαί σε καὶ δοξάσεις με. 
 Διάψαλμα. 
 
 
 Εἰ χρεία μοι, φησίν, γένοιτό ποτε τροφῆς ὁποίας ἐγὼ πέφυκα μεταλαμβάνειν, οὐχ
 οὕτως ἐνδεὴς ἐγὼ ὡς παρὰ σοῦ τὰ τοιαῦτα αἰτεῖν· 
 
 ἐμὴ γάρ ἐστιν ἡ οἰκουμένη καὶ τὸ πλήρωμα αὐτῆς. 
 
 
 Πέφυκα δὲ χρῆσθαι τροφῇ τὸν ἐξ ἀνθρώπων ἀπολαμβάνων καρπὸν ὡς καὶ φῆσαι τοῖς
 ἐμὲ θρέψουσιν· δεῦτε οἱ εὐλογημένοι τοῦ πατρὸς μοῦ· κληρονομήσατε τὴν
 ἡτοιμασμένην ὑμῖν βασιλείαν· ἐπείνασα γὰρ καὶ ἐδώκατέ μοι φαγεῖν, ἐδίψησα
 καὶ ἐποτίσατέ με καὶ τὰ τούτοις ἑξῆς. τραφήσομαι οὖν ὑπ’ ἐκείνων
 οὕτως λέξων αὐτοῖς· ἐφ’ ὅσον ἐποιήσατε ἑνὶ τούτων τῶν ἐλαχίστων, ἐμοὶ
 ἐποιήσατε. ἔστιν δὲ θυσία λογικὴ καὶ ἡ δι’ αἰνέσεως καὶ θεολογίας
 καὶ εὐχαριστίας· ἔστιν δὲ καὶ ἄλλη θυσία τῷ θεῷ προσφιλὴς ἡ κατ’ εὐχὰς
 ἐπαγγελλομένη, ἐπειδάν τις καταθύμιόν τι τῷ θεῷ πράξαι ὑποσχόμενος, ἔργοις
 ἐπιτελέσῃ τὴν ἐπαγγελίαν. εὐχὰς γὰρ εἴωθεν ὁ λόγος ἁπανταχοῦ
 τῶν γραφῶν τὰς ἐπαγγελίας ὀνομάζειν ὥσπερ ἐν τῷ λέγεσθαι· ἐὰν εὔξῃ εὐχὴν
 μὴ χρονίσῃς ἀποδοῦναι· 
 ἀγαθὸν τὸ μὴ εὔξασθαι ἢ τὸ εὔξασθαι καὶ μὴ ἀποδοῦναι. ἐπειδὰν
 οὖν ταῦτα ποιήσῃς εὐκαίρως, 
 
 ἐπικαλέσῃ με ἐν ἡμέρᾳ θλίψεως, 
 καὶ ἐξελοῦμαί σε καὶ δοξάσεις με. 
 
 
 Θαρσῶν γάρ, ἅτε σπείρας ἑαυτῷ εἰς δικαιοσύνην, ἔλπιζε τρυγήσειν καρπὸν ζωῆς·
 ἐπίστησον δέ, τίνα τρόπον ἐν τούτοις καὶ ὁ λέγων κύριός ἐστιν καὶ θεός, καὶ
 περὶ οὗ λέγει· 
 
 θύσον τῷ θεῷ θυσίαν αἰνέσεως 
 καὶ ἀπόδος τῷ ὑψίστῳ τὰς εὐχάς σου.

Τῷ δὲ ἁμαρτωλῷ εἶπεν ὁ θεός· 
 ἵνα τί σὺ διηγῆ τὰ δικαιώματά μου, 
 καὶ ἀναλαμβάνεις τὴν διαθήκην μου διὰ στόματός σου; 
 σὺ δὲ ἐμίσησας παιδείαν 
 καὶ ἐξέβαλες τοὺς λόγους μου εἰς τὰ ὀπίσω. 
 εἰ ἐθεώρεις κλέπτην, συνέτρεχες αὐτῷ, 
 καὶ μετὰ μοιχῶν τὴν μερίδα σου ἐτίθεις· 
 τὸ στόμα σου ἐπλεόνασεν κακίαν, 
 καὶ ἡ γλῶσσά σου περιέπλεκεν δολιότητα· 
 καθήμενος κατὰ τοῦ ἀδελφοῦ σου κατελάλεις, 
 καὶ κατὰ τοῦ υἱοῦ τῆς μητρὸς σου ἐτίθης σκάνδαλον. 
 ταῦτα ἐποίησας, καὶ ἐσίγησα· 
 ὑπέλαβες ἄνομε ὅτι ἔσομαί σοι ὅμοιος· 
 ἐλέγξω σε καὶ παραστήσω κατὰ πρόσωπόν σου. 
 
 
 Φάσκων ὁ λόγος· 
 
 τῷ δὲ ἁμαρτωλῷ εἶπεν ὁ θεός, 
 
 
 διδάσκει ἄντικρυς τὰ προλεχθέντα μὴ τῷ ἁμαρτωλῷ 
 ἀλλὰ τῷ τῶν δικαίων τάγματι λελέχθαι, ἵν’ ἔχῃ τι πλέον παρὰ τοὺς ἁμαρτωλούς· τὸ
 δὲ πλέον ἦν ἡ γνῶσις καὶ ἡ ἐπιστήμη τῶν τῆς Καινῆς διαθήκης λόγων. ἁμαρτωλὸν δ’
 ἐνταῦθα οὐ τὸν ἀλλότριον τῶν γραφῶν οὐδὲ τὸν ξένον καὶ εἰδωλολάτρην εἰσάγει,
 ἀλλὰ τὸν ἐπιστήμονα μέν, παραβάτην δὲ τῶν θείων μαθημάτων· ὃν καὶ ἀπελέγχει,
 οὐχ ὅτι ἀμελὴς γέγονεν σαββάτου φυλακῆς, οὐδ’ ὅτι τὰς τοιασδὶ τοῦ Μωϋσέως νόμου
 παραβέβηκεν ἐντολάς, οἷον τὰς περὶ τροφῶν τοιῶνδε ἢ τὰς περὶ καθαρῶν καὶ
 ἀκαθάρτων ἢ τὰς περὶ θυσιῶν· ἐλέγχει δὲ τὸν
 ἁμαρτωλὸν ἐπὶ παραβάσει τῶν φυσικῶν νόμων. τί γάρ σοι, φησίν, καὶ
 τοῖς ἐμοῖς ἀναγνώσμασιν; τί δὲ καὶ διὰ στόματος ἀπαγγέλλεις τοὺς ἐμοὺς λόγους,
 ἔργοις παραβαίνων αὐτούς, ἐχθρὸν καὶ μισητὴν σαυτὸν τῆς ἐμῆς παιδείας δεικνύς,
 καὶ τὰς μὲν σαυτοῦ προτιμῶν παρανόμους πράξεις, ῥίπτων δὲ καὶ καταπατῶν τοὺς
 ἐμοὺς νόμους διὰ τῆς καταφρονήσεως αὐτῶν; νόμος γοῦν φύσεως κλέπτειν ἀπαγορεύει
 καὶ πάλιν ἕτερος μοιχεύειν ἀποτρέπει, καὶ ὅσα ἄλλα μὴ βουλόμεθα πάσχειν, ταῦτα
 μηδὲ αὐτοὺς καθ’ ἑτέρων δρᾶν ὁ κατὰ φύσιν λόγος παραινεῖ. σὺ δὲ τἀναντία τούτων
 ἔπραττες. μοιχοὶ δὲ εἶεν ἂν πρὸς τοῖς προχείρως
 νοουμένοις καὶ οἱ ἄθεοι καὶ οἱ εἰδωλολάτραι· κλέπται δὲ πάλιν οἱ κλέπτοντες τὴν ἀλήθειαν. ἥδη δὲ καὶ 
 
 τὸ στόμα σου ἐπλεόνασεν κακίαν, 
 καὶ ἡ γλῶσσά σου περιέπλεκεν δολιότητα. 
 
 
 Ποτὲ μὲν γὰρ ἀναιδῶς καὶ ἀνεπικαλύπτως ἐχρῶ τῇ κακίᾳ σὺν πολλῇ παρρησίᾳ, ποτὲ
 δὲ λόγοις χρώμενος δολίοις εἰς ἐπιβουλὴν ἀνθρώπων, καὶ ἄλλοτε προσποιούμενος ὡς
 γνησίοις ἀδελφοῖς ὁμιλεῖν, λεληθότως τὰ τῆς κατ’ αὐτῶν ἐπιβουλῆς ἐνήργεις
 διαβάλλων αὐτοὺς καὶ καταλαλῶν. πρὸς δὲ τούτοις καὶ προσκόμματα καὶ σκάνδαλα
 τοῖς ποσὶν ὑπέβαλλες τῶν ἐκ τῆς αὐτῆς μητρός, ἤτοι συναγωγῆς ἢ καὶ ἐκκλησίας,
 γεγενημένων. σὺ μὲν οὖν τοσούτοις συνεφύρης κακοῖς προσποιούμενος τὸν ἐμὸν
 μετέρχεσθαι νόμον· ἐγὼ δὲ πάλαι μὲν ταῦτα θεωρῶν, ὅτε τὴν πρώτην ἐποιούμην εἰς
 ἀνθρώπους πάροδον, ἢ καὶ ὅτε ἄνωθεν ἐπεσκόπουν τὰ πάντα τῇ ἐμῇ προνοίᾳ, τῷ
 πλούτῳ τῆς ἐμῆς χρηστότητος καὶ τῆς ἀνοχῆς καὶ τῆς μακροθυμίας ἐχρώμην, σιωπὴν
 ἦγον· νῦν δὲ οὐκέτι σιωπήσομαι· τὴν γὰρ ἑμὴν σιωπὴν ἀντὶ κακοῦ ἐλάμβανες· 
 
 ὑπέλαβες γὰρ ἀνομίαν ὅτι ἔσομαί σοι ὅμοιος 
 
 
 καὶ ἀποδέχομαι τὰς σὰς πράξεις. ἐγὼ δὲ καιρῷ τῷ δέοντι μακροθυμήσας, οὐκέτι
 σιωπήσομαι, ἀλλ’ 
 
 ἐλέγξω σε καὶ παραστήσω κατὰ πρόσωπόν σου. 
 
 
 Παραστήσω δὲ εἰς τὸν κατὰ σοῦ ἔλεγχον τὰ σὰ ἁμαρτήματα, ἃ πάλαι διεπράξω· ἃ συ
 μὲν ὑπέλαβες μηκέτι ὑφεστάναι μηδὲ εἰς μνήμην ἥξειν τινός, ἐγὼ δὲ ὡς θεὸς εἰς
 φῶς προάξω καὶ προθήσω ἐνώπιόν σου. καὶ ὁρῶν αὐτὰ καὶ γνωρίζων αἰσχύνην
 καταχέῃ.

459r-462v (LXX:Ps:50:1-2) - ευς 
 137r (LXX:Ps:50:1-2) - anonym 
 
 
 
 
 
 Εἰς τὸ τέλος· ψαλμὸς τῷ Δαυιδ 
 ἐν τῷ ἐλθεῖν πρὸς αὐτὸν Ναθαν τὸν προφήτην, 
 ἡνίκα εἰσῆλθεν πρὸς Βηθσαβεέ. 
 
 
 Ἐπακούσας ὁ Δαυὶδ τοῦ προφητικοῦ πνεύματος, θεσπίσας διὰ τοῦ προλεχθέντος
 ψαλμοῦ τὰ περὶ τῆς κρίσεως τοῦ θεοῦ καὶ τὸν ἔλεγχον μαθὼν, ὃν ἐπήγαγεν τῷ
 ἁμαρτωλῷ εἰπών· εἰ ἐθεώρεις κλέπτην, συνέτρεχες αὐτῷ, καὶ μετὰ μοιχῶν
 τὴν μερίδα σου ἐτίθεις , ἔπειτα τὴν ψυχὴν πληγεὶς ἐπὶ τῇ μνήμῃ τῆς
 κλεψιγάμου ἁμαρτίας, ᾗ περιπέπτωκεν, ὁπότε εἰσῆλθεν πρὸς τὴν τοῦ Οὐρίου γυναῖκα
 τὴν Βηθσαβεέ, φθάσαι τὴν κρίσιν τοῦ θεοῦ καὶ τὴν ὀργὴν προλαβεῖν δι`
 ἐξομολογήσεως σπουδὴν ἐποιήσατο. διὸ παράχρημα ὥσπερεὶ στήλην κατηγορίας αὐτὸς
 καθ` ἑαυτοῦ τὸν προκείμενον συντάττει ψαλμὸν, ἔλεγχον ἀνεξάλειπτον καθ` ἑαυτοῦ
 στηλιτεύσας διὰ τῆς προγραφῆς. ἀκαλύπτως γοῦν τῆς παρανόμου ἑαυτοῦ πράξεως
 μνημονεύει λέγων· εἰς τὸ τέλος ψαλμὸς τῷ Δαυὶδ ἐν τῷ ἐλθεῖν πρὸς αὐτὸν
 Νάθαν τὸν προφήτην, ἡνίκα εἰσῆλθε πρὸς Βηθσαβεέ . 
 εἶτα δὲ φόβου καὶ ἀγωνίας γεγονὼς ἔμπλεως, ἐφ` οἷς ὁ προφήτης Ἀσὰφ διὰ τοῦ
 πρώτου ψαλμοῦ ἐθέσπισεν εἰπών· ὁ 
 θεὸς ἐμφανῶς ἥξει, ὁ θεὸς ἡμῶν, καὶ οὐ παρασιωπήσεται· πῦρ ἐνώπιον αὐτοῦ
 καυθήσεται, καὶ κύκλῳ αὐτοῦ καταιγὶς σφόδρα , ἱκετηρίους φωνὰς καὶ
 παρακλητικὰς τῷ θεῷ δεήσεις ἀναπέμπει λέγων· ἐλέησόν με, ὁ θεὸς, κατὰ τὸ
 μέγα ἔλεός σου καὶ τὰ ἑξῆς. Πάλιν τε αὖ πληγεὶς ὑπὸ τοῦ φήσαντος
 λόγου διὰ τοῦ Ἀσάφ· τὸ στόμα σου ἐπλεόνασεν κακίαν, καὶ ἡ γλῶσσά σου
 περιέπλεκε δολιότητα· καθήμενος κατὰ τοῦ ἀδελφοῦ σου κατελάλεις, καὶ κατὰ
 τοῦ υἱοῦ τῆς μητρός σου ἐτίθεις σκάνδαλον , εἰς ἔννοιαν ἐλθὼν τῆς
 κατὰ τοῦ Οὐρίου ἐπιβολῆς, ὡς σκάνδαλον διὰ τῆς κατ` αὐτοῦ γραφῆς ὑπέβαλεν, ἵν`
 ἐν τῇ τοῦ πολέμου συμβολῇ πεσὼν ἀπόλοιτο, προστίθησιν τῇ ἱκετηρίᾳ λέγων·
 ὅτι 
 τὴν ἀνομίαν μου ἐγὼ γινώσκω, καὶ ἡ ἁμαρτία μου ἐνώπιόν μου ἔστι διὰ
 παντός . καὶ ἑξῆς ἐπιλέγει· ῥῦσαι με ἐξ αἱμάτων, ὁ θεὸς, ὁ
 θεὸς τῆς σωτηρίας μου , μονονουχὶ τῆς ἀναιρέσεως τοῦ Οὐρίου
 μνημονεύσας. καὶ αὖθις ἐπακούσας τοῦ θεοῦ διὰ τοῦ Ἀσὰφ εἰρηκότος· ἐλέγξω
 σε καὶ παραστήσω κατὰ πρόσωπον σου , ἀναγκαίως ἱκετεύει λέγων· 
 ἀπόστρεψον τὸ πρόσωπόν σου ἀπὸ τῶν ἁμαρτιῶν μου, καὶ πάσας μου
 ἐξάλειψον . καὶ τελευτῶν ἐπιφέρει, ὅτι εἰ ἠθέλησας θυσίαν,
 ἔδωκα ἂν, ὁλοκαυτώματα οὐκ εὐδοκήσεις· θυσία τῷ θεῷ πνεῦμα
 συντετριμμένον , σφόδρα ἀκολούθως τῇ διδασκαλίᾳ τοῦ Ἀσὰφ, καθ` ἣν
 ἐλέγετο· οὐκ ἐπὶ ταῖς θυσίαις σου ἐλέγξω σε, τὰ δὲ ὁλοκαυτώματά σου
 ἐνώπιόν μού ἐστι διὰ παντός. οὐ δέξομαι ἐκ τοῦ οἶκου σου μόσχους, οὐδὲ ἐκ
 τῶν ποιμνίων σου χειμάρρους . Ταῦτα μὲν οὖν ἡμῖν πρὸ τῆς κατὰ μέρος
 διηγήσεως ἐπιτετηρήσθω εἰς παράστασιν τῆς ἀκολουθίας. 
 ἴδωμεν δὲ λοιπὸν καὶ τὴν προγραφήν· ἀναγκαίως ἀναπέμπει ἡμᾶς ἐπὶ τὴν τοῦ
 προφήτου Ναθὰν πρὸς τὸν Δαυὶδ παρουσίαν, ὡς ἂν μάθοιμεν ἀπὸ τῆς ἱστορίας,
 ὁποίοις ἐλέγχοις κατ` αὐτοῦ ἐχρήσατο ὁ προφήτης. γέγραπται τοίνυν ἐν τῆ δευτέρᾳ
 τῶν βασιλειῶν ταῦτα· Καὶ ἐφάνη πονηρὸν τὸ ῥῆμα, ὃ ἐποίησεν Δαυιδ , ἐν
 ὀφθαλμοῖς κυρίου. καὶ ἀπέστειλεν κύριος Ναθαν τὸν προφήτην πρὸς Δαυιδ , καὶ
 εἰσῆλθεν πρὸς αὐτὸν καὶ εἶπεν αὐτῷ· δύο ἄνδρες ἦσαν ἐν πόλει μιᾷ, εἷς
 πλούσιος καὶ εἷς πένης. καὶ τῷ πλουσίῳ ἦν ποίμνια καὶ βουκόλια πολλὰ, τῷ δὲ
 πένητι οὐδὲν ἀλλ' ἢ ἀμνὰς μία μικρά, ἣν ἐκτήσατο καὶ περιεποιήσατο καὶ
 ἐξέθρεψεν αὐτήν, καὶ ἡδρύνθη μετ' αὐτοῦ καὶ μετὰ τῶν υἱῶν αὐτοῦ ἐπὶ τὸ αὐτό,
 ἐκ τοῦ ἄρτου αὐτοῦ ἤσθιεν καὶ ἐκ τοῦ ποτηρίου αὐτοῦ ἔπινεν καὶ ἐν τῷ κόλπῳ
 αὐτοῦ ἐκάθευδεν καὶ ἦν αὐτῷ ὡς θυγάτηρ. καὶ ἦλθεν πάροδος τῷ ἀνδρὶ τῷ
 πλουσίῳ, καὶ ἐφείσατο λαβεῖν ἐκ τῶν ποιμνίων αὐτοῦ καὶ ἐκ τῶν βουκολίων
 αὐτοῦ τοῦ ποιῆσαι τῷ ξένῳ τῷ ἐλθόντι πρὸς αὐτὸν καὶ ἔλαβεν τὴν ἀμνάδα τοῦ
 πένητος καὶ ἐποίησεν αὐτὴν τῷ ἀνδρὶ τῷ ἐλθόντι πρὸς αὐτόν. καὶ ἐθυμώθη ὀργῇ
 Δαυὶδ τῷ ἀνδρὶ σφόδρα, καὶ εἶπεν Δαυὶδ πρὸς Ναθᾶν· ζῇ κύριος, ὅτι υἱὸς
 θανάτου ὁ ἀνὴρ ὁ ποιήσας τοῦτο. καὶ τὴν ἀμνάδα ἀποτείσει ἑπταπλασίονα, ἀνθ'
 ὧν ἐποίησεν τὸ ῥῆμα τοῦτο καὶ περὶ οὗ οὐκ ἐφείσατο. καὶ εἶπεν Ναθᾶν πρὸς
 Δαυίδ · σὺ εἶ ὁ ἀνὴρ ὁ ποιήσας τοῦτο. τάδε λέγει κύριος ὁ θεὸς Ισραηλ· ’Εγώ
 εἰμι ὁ χρίσας σε εἰς βασιλέα ἐπὶ Ισραηλ, καὶ ἐγώ εἰμι, ὃς ἐρρυσάμην σε ἐκ
 χειρὸς Σαουλ καὶ ἔδωκά σοι τὸν οἶκον τοῦ κυρίου σου καὶ τὰς γυναῖκας τοῦ
 κυρίου σου ἐν τῷ κόλπῳ σου καὶ ἔδωκά τὸν οἶκον Ισραηλ καὶ Ιουδα. καὶ εἰ
 μικρόν, προσθήσω σοι κατὰ τὰ αὐτά. διὰ τί ἐφαύλισας τὸν λόγον κυρίου τοῦ
 ποιῆσαι τὸ πονηρὸν ἐν ὀφθαλμοῖς αὐτοῦ; τὸν Οὐρίαν τὸν Χετταῖον ἐπάταξας ἐν
 ῥομφαίᾳ καὶ τὴν γυναῖκα αὐτοῦ ἔλαβες σεαυτῷ εἰς γυναῖκα καὶ αὐτὸν ἀπέκτεινας
 ἐν ῥομφαίᾳ υἱῶν Ἀμμών. καὶ νῦν οὐκ ἀποστήσεται ῥομφαία ἐκ τοῦ οἴκου σου ἕως
 αἰῶνος, ἀνθ' ὧν ὅτι ἐξουδένωσάς με καὶ ἔλαβες τὴν γυναῖκα Οὐρίου τοῦ
 Χετταίου τοῦ εἶναί σοι εἰς γυναῖκα. τάδε λέγει κύριος· ἰδοὺ ἐγὼ ἐξεγείρω ἐπὶ
 σὲ κακὰ ἐκ τοῦ οἴκου σου καὶ λήμψομαι τὰς γυναῖκάς σου κατ' ὀφθαλμούς σου
 καὶ δώσω τῷ πλησίον σου, καὶ κοιμηθήσεται μετὰ τῶν γυναικῶν σου ἐναντίον τοῦ
 ἡλίου τούτου. ὅτι σὺ ἐποίησας κρυβδῇ, κἀγὼ ποιήσω τὸ ῥῆμα τοῦτο ἐναντίον
 παντὸς Ισραηλ καὶ ἀπέναντι τοῦ ἡλίου τούτου . 
 Τούτων ἀκούσας ὁ Δαυὶδ καὶ τὴν ψυχὴν πληγεὶς τὴν προκειμένην ἱκετηρίαν
 ἀναπέμπει τῷ θεῷ ἐξομολογούμενος καὶ αὐτὸς ἑαυτὸν στηλιτεύων. οὐδὲ γὰρ πρὸ τῶν
 λόγων τοῦ προφήτου τὸν ψαλμὸν συνέταξεν, οὐδ` ἐξωμολόγει τὸ πρότερον τῷ θεῷ.
 ὥσπερ δὲ ὑπὸ κάρου καὶ μέθης τὴν διάνοιαν κεκρατημένος ἔκρυπτεν τὸ ἁμάρτημα,
 λανθάνειν καὶ τὸν θεὸν οἰόμενος, ὡς καὶ ἀνθρώπους. πάντα γὰρ αὐτῷ λαθραίως
 ἐπράττετο, ἡ πρὸς τὴν γυναῖκα παράνομος ὁμιλία, ὁ θάνατος τοῦ ἀνδρός. διὸ
 λέλεκτο αὐτῷ· ὅτι σὺ ἐποίησας κρύβδην . ἐπεὶ δὲ κατάφωρος γέγονεν
 ὡς ἂν ἐληλεγμένος πρὸς τοῦ θεοῦ, διανήφει μὲν τοῦ κάρου, στήλην δὲ καθ` ἑαυτοῦ
 μεστὴν κατηγορίας ἐγείρει ἐλέγχους καὶ ἐξομολογήσεις ἱκετηρίας τε περιέχουσαν.
 αὐτὸ δὴ οὖν τοῦτο σημαίνων ἐδήλου διὰ τῆς ἐπιγραφῆς εἰπών· ἐν τῷ ἐλθεῖν
 πρὸς αὐτὸν Ναθὰν τὸν προφήτην, ἡνίκα εἰσῆλθε πρὸς Βηθσαβεέ . 
 Ἀφίκετο δὲ πρὸς αὐτὸν ὁ προφήτης οὐ κατὰ τὴν ἀρχὴν τῆς ἁμαρτίας. τὸ γάρ·
 οὔπω ἀναπεπλήρωνται αἱ ἁμαρτίαι τῶν Ἀμορραίων καὶ ἐπὶ τοῦ
 Δαυὶδ ἦν εἰπεῖν. διόπερ, ἵνα μὴ τὸ ἐφ` ἡμῖν αὐτοῦ τῆς αὐτεξουσίου προαιρέσεως
 ἀποκλεισθείη <καὶ> χεῖρόν τι γίγνοιτο [τὸ] κακὸν ἐν βάθει κρυπτομένης τῆς
 μοχθηρᾶς προαιρέσεως, ὁ μὲν διὰ τοῦ προφήτου ἔλεγχος ἐπείχετο κατὰ τὴν ἀρχὴν.
 ὅτε δὲ τὸ κακὸν ἐξωμόρξατο καὶ πᾶσαν τὴν ἐγκεκρυμμένην αὐτῷ σαπρίαν ἀπήλεγξεν,
 χρόνος τε μέσος διελήλυθεν, καθ` ὃν ὥσπερ πυρετοῦ λωφήσας ἐν παρακμῇ γεγόνει
 τῆς νόσου, κατάστασίν τε ἀνελάμβανεν εὐσταθῆ, τότε δὴ τότε, ὥσπερ τις ἐπιστήμων
 ἰατρὸς, κατὰ καιρὸν τὸ βοήθημα τὸ διὰ τῶν ἐλέγχων ὁ προφήτης αὐτῷ προσῆγεν.
 οὕτω γὰρ καὶ παῖδες ἰατρῶν οὐκ ὠμοῖς τοῖς τραύμασιν οὐδ’ ἔτι φλεγμαίνουσιν, ἐν
 παρακμῇ δὲ γεγομένοις προσφέρουσιν τὰ βοηθήματα. εἰκότως οὖν καὶ τὸν χρόνον
 ἐπισημαίνεται ἡ θεία γραφὴ ὧδε λέγουσα· καὶ συνήγαγεν αὐτὴν ,
 δηλαδὴ τὴν Βηθσαβεὲ, μετὰ τὸν θάνατον τοῦ αὐτῆς ἀνδρός , εἰς τὸν οἶκον
 αὐτοῦ ὁ Δαυίδ , καὶ ἐγενήθη αὐτῷ εἰς γυναῖκα καὶ ἔτεκεν αὐτῷ υἱὸν, καὶ ἐφάνη
 πονηρὸν τὸ ῥῆμα ὃ ἐποίησε Δαυὶδ ἐν ὀφθαλμοῖς κυρίου. καὶ ἀπέστειλε κύριος
 τὸν Νάθαν πρὸς Δαυὶδ , καὶ εἰσῆλθε πρὸς αὐτὸν, καὶ εἶπεν πρὸς αὐτὸν
 τὰ ἀναγεγραμμένα. θέα δὲ ὅπως μετὰ τὸν θάνατον τοῦ Οὐρίου καὶ μετὰ τὸ
 συνοικῆσαι τῇ γυναικὶ, συλλαβεῖν τε αὐτὴν καὶ τεκεῖν υἱὸν, μεθ` ὅλον ἐνιαύσιον
 χρόνον, ἀποστέλλεται πρὸς αὐτὸν ὁ προφήτης. διὸ μετὰ τοὺς ἐλέγχους ἐπιλέγει
 αὐτῷ· καί γε ὁ υἱός σου, ὃ τεχθείς σοι, θανάτῳ ἀποθανεῖται . καὶ
 τοῦτο εἰπὼν ὁ Νάθαν ἀπῆλθεν εἰς τὸν οἶκον αὐτοῦ. ταῦτα δὲ εἰ πρὸ τοῦ χρόνου τοῦ
 λεχθέντος εἴρητο ἔτι τῆς ψυχῆς τοῦ Δαυὶδ τεθολωμένης, εἰκὸς ἦν μηδὲ ἀνασχέσθαι
 αὐτὸν τῶν ἐλέγχων. τάχα δὲ καὶ μεῖζόν τι κατὰ τοῦ προφήτου δεδράκει κατὰ τοὺς
 ἐν ταῖς νόσοις παρακόπτοντας, οἳ καὶ γονεῦσιν καὶ φιλτάτοις καὶ αὐτοῖς ἰατροῖς
 ἐπανίστανται πολλάκις. 
 Ἀλλὰ γὰρ ἢδη καιρὸς καὶ τὴν αἰτίαν συνιδεῖν, δι` ἣν ὁ τοσοῦτος ἀνὴρ τοιαύταις
 ὑποπέπτωκεν ἀθεμιτουργίαις. διδάσκει δὴ τὴν αἰτίαν αὐτὸς ὁ προφήτης διὰ τοῦ
 παραδείγματος δύο φήσας γεγονέναι ἄνδρας, τὸν μὲν πλούσιον, τὸν δὲ πένητα,
 ἐδήλου δὲ πλούσιον τὸν Δαυὶδ , πένητα τὸν Οὐρίαν. εἶτα παροδίτην εἰσάγει ξένον
 ἐπιδημήσαντα τῷ πλουσίῳ, ἔνθα τὸν νοῦν ἐπιστῆσαι προσήκει, ὡς ξένον τινὰ τῇ
 ψυχῇ τοῦ Δαυὶδ ἐπιδεδημηκέναι διδάσκει, μονονουχὶ σαφῶς παριστὰς ξένον τι
 πνεῦμα καὶ διαβολικὴν δύναμιν συνηρπακέναι αὐτὸν. οὐ γὰρ ἄν ποτε ὁ τοσοῦτος εἰς
 τοσοῦτον ἤλαυνεν ἀφροσύνης, οὐδ` οὕτω χείρων ἐγίνετο γυναικὸς ἐπιθυμίας ἀνὴρ ἐν
 ἀκμῇ τῆς ἡλικίας ἐν αὐτῷ τε τῷ τῆς νεότητος ἄνθει πολλῆς ἐγκρατείας δεδωκὼς
 δοκιμὴν. εἶχε μὲν γὰρ ἐπὶ τῆς ἐρήμου τὸν Σαοὺλ φεύγων τὴν Ἀχινάαν, εἶχε καὶ τὴν
 Ἀβιγαίαν μετὰ τὸν θάνατον τοῦ ταύτης ἀνδρός, ἀλλ` οὐδαμῶς φαίνεται πλησιάσας
 αὐταῖς πάντα τὸν χρόνον τῆς αὐτοῦ φυγῆς. οὐκοῦν οὐδὲ παῖδας ἀναγέγραπται
 ἐσχηκὼς, εἰ μὴ μετὰ τὴν τελευτὴν Σαοὺλ. ἐν φυγῇ γὰρ ἐξεταζόμενος ἱκετηρίαις καὶ
 προσευχαῖς προσανεῖχεν, ὡς δ` ἐκράτησεν τῆς βασιλείας. τηνικαῦτα ἡ γραφὴ
 μαρτυρεῖ ὅτι ἐγένοντο αὐτῷ παῖδες ἐν Χεβρών. ὁ δὴ οὖν ἐν νεότητι καὶ ἐν ἀκμῇ
 τῆς ἡλικίας ἐγκρατέστατος οὐκ ἂν προβεβηκὼς καὶ κατὰ θεὸν προκοπαῖς διαλάμπων
 δίχα τινὸς μεγάλης καὶ ἀξιολόγου ἀνάγκης ἐπὶ τὸ τοιοῦτο παρῄει τόλμημα, ἀλλ` ἦν
 ἄρα δεῖνός τις ξένος καὶ ἀλλότριος ἐχθρὸς φιλίαν ὑποκρινόμενος ὁ τῇ αὐτοῦ ψυχῇ
 περιπλακείς, ὃν οὐκ ἀγνοῶν ὁ Σολομῶν ἐδίδασκε λέγων· ἐὰν πνεῦμα τοῦ
 ἐξουσιάζοντος ἀναβῇ ἐπὶ σὲ, τόπον σoυ μὴ ἀφῇς .

464r (LXX:Ps:50:3) - ευς 
 137v (LXX:Ps:50:3-4) - ευς 
 
 
 
 
 
 Ἐλέησόν με, ὁ θεὸς, κατὰ τὸ μέγα ἔλεός σου 
 καὶ κατὰ τὸ πλῆθος τῶν οἰκτειρμῶν σου ἐξάλειψον τὸ ἀνόμημά μου· 
 
 
 Ἐπὶ μεγάλῳ δὲ πταίσματι ὡς ἐπὶ μεγάλῳ ψυχῆς τραύματι μεγάλου δεῖσθαι ὡμολόγει
 ἐλέου.

466rv (LXX:Ps:50:6cd) - ευς 
 138r (LXX:Ps:50:5-6) - ευς 
 
 
 
 
 
 ὅπως ἂν δικαιωθῇς ἐν τοῖς λόγοις σου 
 καὶ νικήσῃς ἐν τῷ κρίνεσθαί σε. 
 
 
 Πάλαι μὲν διὰ τὸ σὸν ἔλεος δοκῶν τις εἶναι καὶ ὑπὸ τῆς σῆς χάριτος δικαιούμενος
 ἀνεπαισθήτως εἶχον τῆς σῆς εὐεργεσίας καὶ τῶν προσόντων μοι καλῶν. οὐ σὲ τὸν
 θεὸν ἐπεγραφόμην αἴτιον, οὐδὲ σοὶ τὴν χάριν ὡμολόγουν, ἀλλ` ἐπ` αὐτῷ μέγα
 ἐφρόνουν ἡγούμην τε ἀμετάβλητον ἕξιν ἀνειληφέναι. διὸ ἔλεγον ἐν τῇ
 εὐθηνίᾳ μου· οὐ μὴ σαλευθῶ εἰς τὸν αἰῶνα . ταῦτα δὲ μου φρονοῦντος
 σὺ, ὁ θεὸς, ἀπέστρεψας τὸ πρόσωπόν σου, καὶ ἐγενήθην
 τεταραγμένος . ἐπειδὴ γὰρ μέγα φρονήσας ἀπηυθαδισάμην εὐθηνῶν τε καὶ
 εὐθυμούμενος ἐν ταῖς κατὰ θεὸν προκοπαῖς, ἐτόλμησα θρασύνεσθαι καὶ εἰπεῖν, ὡς
 ἆρα εἴην ἄτρεπτος οὔποτε σαλευόμενος τῆς ἐν θεῷ στάσεως. τούτου χάριν ὁ ἀγαθὸς
 θεὸς φειδόμενός μου καὶ διδάσκων αὐτῷ ἔργῳ, ὅτι ἐὰν μὴ κύριος οἰκοδομήσῃ
 οἶκον, εἰς μάτην ἐκοπίασαν οἱ οἰκοδομοῦντες , καὶ ἐὰν μὴ
 κύριος φυλάξῃ πόλιν, εἰς μάτην ἠγρύπνησεν ὁ φυλάσσων, ἀναγκαίως
 [δ`] ἀπέστρεψεν τὸ πρόσωπον αὐτοῦ τὸ πάλαι με φωτίζον, ἵν` αὐτὸς ἐμαυτὸν
 ἐπιγνοὺς καὶ τὴν οἰκείαν ἀσθένειαν καταμαθὼν μηκέτ` ἀλόγως ἐπαιροίμην μηδ` ἐπ`
 ἐμαυτῷ μεγαφρονοίην, γινώσκοιμι δὲ τὸν πάντων ἐμοὶ πάροχον τῶν ἀγαθῶν. ἐγὼ μὲν
 οὖν ἄνθρωπος ὢν ἐλήλεγμαι, σὺ δὲ νικᾷς ἐν τῷ κρίνεσθαι τῶν πραγμάτων
 παριστάντων, ὅτι καὶ πρὸ τῆς ἁμαρτίας οὐ δι` ἐμαυτὸν, διὰ δὲ σὲ ἐτύγχανον οἷος
 ἐνομιζόμην.

390r (LXX:Ps:50:2) - ευς 
 
 
 
 ἰστέον δὲ, ὡς μετὰ ἐνιαυτὸν τοῦ φόνου Οὐρίου ἦλθεν ὁ Νάθαν πρὸς τὸν βασιλέα.
 Οὐ γὰρ ἔχρην τοῦ πάθους ἔτι φλεγμαίνοντος τῇ μέθει κεκρατημένῳ προσελθεῖν, ἀλλὰ
 μετὰ τὴν παρακμήν. Πρὸ γὰρ τούτου τῆς ψυχῆς ἔτι τεθολωμένης οὐκ ἂν ἠνέσχετο,
 ἔδρασε δ’ ἄν τι κατὰ τοῦ προφητοῦ κατὰ τοὺς ἐν νόσῳ παρακόπτοντας καὶ γονεῦσιν
 ἐπανισταμένους καὶ ἰατροῖς. Τὴν δ’ αἰτίαν, δι’ ἣν ὁ τοσοῦτος τοιαύταις
 ἀθεμιτουργίαις ὑποπέπτωκεν, αὐτὸς ὁ Νάθαν διὰ τοῦ παραδείγματος διδάσκει· δύο
 γὰρ, φησίν, ἦσαν ἄνδρες, ὁ μὲν πλούσιος, ὁ δὲ πενὴς, τὸν Δαυὶδ αἰνιττόμενος καὶ
 τὸν Οὐρίαν. Εἶτα παροδίτην εἰσάγει ξένον ἐπιδημήσαντα τῷ πλουσίῳ ξένον τι
 παριστὰς πνεῦμα καὶ διαβολικὴν δύναμιν συνηρπακέναι τὸν Δαυὶδ , ὥστε καταθῦσαι
 τὴν μίαν ἄμναδα τοῦ πένητος, τὴν γυναῖκα δηλαδὴ τοῦ Οὐρίου. Οἶμαι δὲ τούτῳ δὴ
 τῷ ξένῳ πνεύματι ἐκδεδόσθαι αὐτὸν διὰ τὸ εἰπεῖν· οὐ μὴ σαλευθῶ εἰς τὸν αἰῶνα,
 ἐναντίως τῷ· ἐὰν μὴ κύριος οἰκοδομήσῃ οἶκον. Ἐλεγχθεὶς δὲ ἐφ’ ᾦ ἥμαρτεν ὁ
 βασιλεὺς παρὰ τοῦ ἰδιώτου οὐκ ἠγανάκτησεν, ἀλλὰ καὶ ἐκάκισεν αὑτὸν, ὡς τὸν
 ἐλέγχοντα προφήτην εἰπεῖν· καὶ κύριος παρήγαγε τὸ ἁμάρτημα σου. Ἀνεγράφησαν δὲ
 τὰ τῶν ἁγίων ὀλισθήματα, ἵνα ὥσπερ ἀρετῆς οὕτω καὶ μετανοίας διδάσκαλοι ὦσιν.

468r-468v (LXX:Ps:50:7-8a) - ευς 
 138v (LXX:Ps:50:7) - ευς 
 
 
 
 
 ἰδοὺ γὰρ ἐν ἀνομίαις συνελήφθην, 
 καὶ ἐν ἁμαρτίαις ἐκίσσησέ με ἡ μήτηρ μου. 
 
 
 ὅμοια δ’ ἂν εἴη ταῦτα τοῖς καὶ παρὰ τῷ Ἰὼβ λελεγμένοις ἐν τῷ ἐπικατάρατος
 ἡ ἡμέρα ἐν ᾗ ἐγενήθην καὶ ἡ νὺξ ἐν ᾗ εἶπαν · ἰδοὺ
 ἄρσεν. διὰ τί γὰρ ἦν ἐπικατάρατος , ἀλλ’ ὅτι ἐν
 ἀνομίαις συνελήφθη, καὶ ἐν ἁμαρτίαις ἐκίσσησεν αὐτὸν
 ἡ μήτηρ αὐτοῦ . ἀκόλουθον γὰρ ἦν κατάραν ἕπεσθαι ἁμαρτίᾳ. καὶ
 παρὰ τῷ Ἱερεμίᾳ δὲ ὁ αὐτὸς φέρεται λόγος τοῦ προφήτου σχετλιάζοντος καὶ ὁμοίως
 τῷ Ἰὼβ λέγοντος· ἐπικατάρατος ἡ ἡμέρα, ἐν ᾗ ἐτέχθην ἐν αὐτῇ, καὶ ἡ νὺξ,
 ἐν ᾗ συνέλαβέν με ἡ μήτηρ μου. μακάριον γὰρ ἦν τὸ μηδὲ τὴν πρώτην
 γυναῖκα παραβάσαν τὴν ἐντολὴν τοῦ θεοῦ ἀπόβλητον ἅμα τῷ ἀνδρὶ τοῦ παραδείσου
 γενέσθαι, καὶ κρεῖττον ἦν αὐτῇ τὸ μὴ συλλαβοῦσαν ὠδινῆσαι μηδὲ τῇ φθαρτῇ
 γενέσει διακονήσασθαι, μένειν δ’ ἐν παραδείσῳ θεοῦ ἀγγέλοις θείοις
 ἀφωμοιωμένην. ἀλλὰ φθόνῳ διαβόλου θάνατος εἰσῆλθεν εἰς τὸν
 κόσμον, θανάτῳ δὲ ἡ δι’ αἱμάτων καὶ σαρκὸς γένεσις ὑπηρετείτω εἰς
 διαμονὴν τοῦ θνητοῦ γένους. καὶ διὰ τοῦτο εἰκότως καὶ ἡ σύλληψις τῶν αὐτῶν
 ὡσανεὶ θανάτῳ ὑποκειμένη παρὰ τοῖς μακαρίοις διεβάλλετο. 
 
 
 
 κατὰ δὲ τὸν Σύμμαχον · ἰδού, φησίν, εἰς ἀδικίαν ὠδινήθην, καὶ ἐν
 ἁμαρτίαις ἐκύησέν με ἡ μήτηρ. ὠδινήθην γάρ, φησίν, καὶ ἐκυήθην, ἵνα
 παρέλθω εἰς ἀδικίαν καὶ ἵνα ἐν ἁμαρτίᾳ γενόμενος ἐλεγχθῶ, καὶ ταῦτα κατηγορῶ
 τῆς πρώτης γενέσεως. οὐκοῦν κατὰ ταύτην τὴν ἔννοιαν, οὐκ ἐν ἀνομίαις, φησίν,
 τῆς ἐμῆς μητρὸς συνελήφθην. οὐδὲ αὕτη ἡ γεννησαμένη μήτηρ ἐν ἀνομίαις ταῖς
 ἑαυτῆς ἐκίσσησέ με, ἀλλ’ ἐγώ, φησίν, εἰς ἀδικίαν ἐγεννήθην, καὶ ἐν ἁμαρτίαις
 ἐκίσσησέ με ἡ μήτηρ μου. ὠδινήθην γὰρ καὶ ἐκυήθην θνητὴν καὶ φθαρτὴν σάρκα
 περιβαλλόμενος, ἵν’ ἐμπέσω εἰς ἀδικίαν καὶ ἁμαρτίαν, καὶ ἵν’ ἐλεγχθῶ ὁποῖος
 πεφώραμαι. καὶ ταῦτά φημι, ἐπειδήπερ ἀλήθειαν 
 
 
 
 ἠγάπησας.

469v-470v (LXX:Ps:50:8b-10) - ευς 
 139r (LXX:Ps:50:8-9) - anonym 
 
 
 
 
 
 τὰ ἄδηλα καὶ τὰ κρύφια τῆς σοφίας σου ἐδήλωσάς μοι. 
 ῥαντιεῖς με ὑσσώπῳ, καὶ καθαρισθήσομαι· 
 πλυνεῖς με, καὶ ὑπὲρ χιόνα λευκανθήσομαι. 
 ἀκουτιεῖς με ἀγαλλίασιν καὶ εὐφροσύνην· 
 ἀγαλλιάσονται ὀστέα τεταπεινωμένα· 
 
 
 ὅτι μὲν ἁμαρτίας ἡμῖν ἡ εἰς τὸν θνητὸν βίον πάροδος καὶ ἡ διὰ φθαρτῆς σαρκὸς
 γένεσις προυξένησεν, διὰ τῶν εἰρημένων δεδήλωται. ἀνθυποφορᾶς δὲ παρακειμένης
 τῷ λόγῳ, καθ’ ἣν ἀπορήσειεν ἄν τις, διὰ τί τοιαύτην ὑφίστη γένεσιν ὁ θεός, ὡς
 ἐν ἀνομίαις συλλαμβάνεσθαι καὶ ἐν ἁμαρτίαις, ἐπιλύεται ταύτην ἀναγκαίως ἑξῆς
 εἰπών· τὰ ἄδηλα καὶ τὰ κρύφια τῆς σοφίας σου ἐδήλωσάς μοι . ὁ μὲν
 γὰρ πολύς, φησίν, ἀγνοείτω οὐκ εἰδὼς τὰ ἀπόρρητα τῆς ἐν σοὶ οἰκονομίας, ὧν
 ἕνεκα ὁ καθεῖς ἡμῶν τὴν θνητὴν ὑπέμεινε γένεσιν, ἐμοὶ δὲ τὰ ἄδηλα καὶ τὰ
 κρύφια τῆ σῆς σοφίας ἐδήλωσας, ὥστε γινώσκειν καὶ τοὺς τούτων
 λόγους. εἰ μὲν οὖν ἡ πᾶσα τοῦ βίου καταστροφὴ μέχρι τῆς θνητῆς ἤλαυνεν ζωῆς,
 οὐδὲν ἂν εἴχε σπουδῆς ἄξιον ἡ τῶν ἀνθρώπων γένεσις. ἐπεὶ δὲ ζωὴ αἰώνιος καὶ
 βίος ἀθάνατος καὶ βασιλείας οὐρανῶν ἐπαγγελία τεταμίευται τοῖς ἐν θεοσεβείᾳ
 κατορθώσασιν ἐν τῇ παρούσῃ ζωῇ, εἰκότως ἀναγκαία γένοιτ’ ἄν ἡ εἰς τὸν θνητὸν
 βίον πάροδος, ὡς ἂν ἐνταῦθα οἷα ἐν νηπίων διατριβῇ παιδαγωγηθεῖσα ἡ ψυχὴ
 ἐγγυμνασαμένη τε ὡς ἐν ἀγῶνι προπαρασκευάσοιτο εἰς τὴν ἐνθένδε ἐπὶ τὰ κρείττω
 μετάβασιν. ἀλλὰ καὶ <εἰ> ἡ ἐν ἀφροσύνῃ γενομένη καὶ ἐν ἁμαρτίαις
 ἐξολισθήσασα ψυχή ἀθεράπευτος ἦν, κἂν εὐλόγως ἄν τις ἐμέμψατο τῇ γενέσει ἢ τῷ
 ταύτην ἐπὶ κακῷ τῶν γεννησαμένων ὑποστησαμένῳ. νυνὶ δὲ, ὁ σωτὴρ καὶ ἰατρός,
 ψυχῶν θεραπείας προσάγεις, ὅπως πᾶν ἄθυρον ἀνδρῶν ἀθέων ἀποφραχθείη στόμα. ἐγὼ
 τοίνυν, φησίν, ὁ τῆς σῆς σοφίας καὶ τῶν ἀδήλων καὶ ἀπορρήτων λόγων μύστης ποτὲ
 γενόμενος ἐν τῷ πρὸ τῆς ἁμαρτίας καιρῷ ὡς ἂν τὴν τούτων γνῶσιν ἀνειληφὼς εὖ
 οἶδα, ὅτι καὶ τοῖς ἡμαρτηκόσιν θεραπείας προσφέρεις καὶ τὴν πεσοῦσαν ἀνεγείρεις
 ψυχήν, οὗ χάριν εὔελπίς εἰμι καὶ τεθάρρηκα τοῖς σοῖς βοηθήμασιν. 
 διό φημι· ῥαντιεῖς με ὑσώπῳ καὶ καθαρισθήσομαι , καὶ ὅπερ ηὐξάμην
 ἀνωτέρω εἰπών ἐπὶ πλεῖον πλύνον με ἀπὸ τῆς ἁμαρτίας μου , τοῦτ’
 αὐτό μοι δωρούμενος πλυνεῖς με τοσαύτῃ τε δυνάμει τῆς σῆς
 φιλανθρωπίας ἀποσμήξεις, ὡς ὑπὲρ χιόνα λευκανθῆναί με. καὶ τέλος
 μοι τῆς καθάρσεως ἔσται ἀγαθὴ παρὰ σοῦ φωνὴ εὐφροσύνης καὶ θυμηδίας ποιητική.
 διό φημι· ἀκουτιεῖς με ἀγαλλίασιν καὶ εὐφροσύνην , ἀλλὰ καὶ τὰ
 νῦν τεταπεινωμένα ὀστέα μου, ἅπερ εἰσὶν αἱ τῆς ἐμῆς ψυχῆς
 λογικαὶ δυνάμεις αἱ νῦν διὰ τὴν ἁμαρτίαν συντεθλασμέναι, τῆς παρὰ σοὶ
 μεταλήψονται χαρᾶς. 
 
 
 
 ἔοικε δὲ μυστήριόν τι αἰνίττεσθαι εἰπὼν ῥαντιεῖς με ὑσώπῳ καὶ
 καθαρισθήσομαι. ὁ γοῦν παρὰ Μωυσεῖ νόμος ὑσώπῳ δεῖν τὸ αἷμα τοῦ
 προβάτου τοῦ πάσχα τὰς φλιὰς τῶν οἰκιῶν ἐπιραίνειν παρακελεύεται, πάντες δὲ
 ἡμεῖς τιμίῳ αἵματι ἐξηγοράσθημεν ἐπεὶ τὸ πάσχα ἡμῶν ἐτύθῃ
 Χριστός . εἰ τοίνυν κατὰ τὰς εἰκόνας καὶ τὰ παρὰ Μωυσεῖ σύμβολα ὑσώπῳ
 τὸ αἷμα τοῦ προβάτου ταῖς φλιαῖς τῶν οἴκων ἐπιραινόμενον φυλακτήριον ἐγίγνετο
 τοῦ μή τι παθεῖν ὑπὸ τοῦ ὀλεθρευτοῦ τοὺς ἐνοικοῦντας, εἰκότως ὁ Δαυὶδ τοῦ
 αἵματος ἐκείνου ἐν ἀπορρήτῳ τὴν μνήμην ποιούμενος μυστικῶς ἔφασκεν
 ῥαντιεῖς με ὑσώπῳ καὶ καθαρισθήσομαι, αἰνιττόμενος τὴν διὰ
 τοῦ αἵματος τοῦ ἀληθινοῦ ἀμνοῦ τοῦ θεοῦ γενησομένην καὶ αὐτῷ ὥσπερ οὖν καὶ πᾶσι
 τοῖς λοιποῖς ἀνθρώποις κάθαρσιν. καὶ ταῦτ’ οὖν αἰνιττόμενος οὐκ ἀργῶς
 προδιελάλησεν εἰπών· τὰ ἄδηλα καὶ τὰ κρύφια τῆς σοφίας σου ἐδήλωσάς 
 
 
 
 μοι . τούτοις δὲ ὁμοίως καὶ ὁ Ἡσαΐας ἀνεφώνει τὸ
 λούσασθε καὶ καθαροὶ γένεσθε καὶ τὰ ἑξῆς·
 ἐὰν ὦσιν ὑμῶν αἱ ἁμαρτίαι ὡς φοινικοῦν, ὡς χιόνα λευκανῶ . διὸ
 κἀνταῦθα πλυνεῖς με καὶ ὑπὲρ χιόνα λευκανθήσομαι εἴρηται.

472r (LXX:Ps:50:11) - ευς 
 139v (LXX:Ps:50:10-12) - ευς 
 
 
 
 
 ἀπόστρεψον τὸ πρόσωπόν σου ἀπὸ τῶν ἁμαρτιῶν μου 
 καὶ πάσας τὰς ἀνομίας μου ἐξάλειψον. 
 
 
 ὁ μὲν παρρησίας γέμων καὶ τὴν ψυχὴν κεκαθαρμένος ἀπὸ συνειδήσεως πονηρᾶς εἴποι
 ἂν τῷ θεῷ· τὸ πρόσωπόν σου κύριε ζητήσω. μὴ ἀποστρέψῃς τὸ πρόσωπόν σου
 ἀπ’ ἐμοῦ . ὁ δὲ ἐπὶ νεαροῖς ἁμαρτίας τραύμασιν τὴν ψυχὴν πεπληγμένος
 τὸ αἰσχρὸν καὶ ἀπρεπὲς καὶ ἄσχημον τῆς πράξεως πρὸ τῶν ἑαυτοῦ ὀφθαλμῶν θεωρῶν
 ἐγκαλυπτόμενος ἐπὶ τῇ αἰσχύνῃ εἰκότως εἴποι ἂν τῷ θεῷ, οἷα μεγάλῳ κριτῇ·
 ἀπόστρεψον τὸ πρόσωπόν σου ἀπὸ τῶν ἁμαρτιῶν μου , ἀλλὰ μὴ ἐξ
 ἐμοῦ αὐτοῦ, ἀλλὰ μηδὲ ἀπὸ τῆς ἐμῆς ψυχῆς τῆς ἐξομολογουμένης σοι, ἀλλ’
 ἐπιμέλειαν ὥσπερ νενοσηκότος μου καὶ κακῶς ἐσχηκότος ποιησάμενος ἴασαί με.

474v-475r (LXX:Ps:50:16a) - ευς 
 140v (LXX:Ps:50:16-19) - ευς 
 
 
 
 
 ῥῦσαί με ἐξ αἱμάτων ὁ θεὸς ὁ θεὸς τῆς σωτηρίας μου. 
 
 
 ὡς ἂν δὲ μάθοιμεν, ὅση τίς ἐστιν διαφορὰ τοῦ ὀνομαζομένου σωτηρίου παρὰ τὴν
 κοινώτερον λεγομένην σωτηρίαν, ἀναγκαῖα γένοιτ’ ἂν ἡμῖν ἡ παράθεσις τῆς
 ἑβραϊκῆς λέξεως. ὅτε μὲν οὖν τὸ σωτήριον ὀνομάζετο, ἡ ἑβραϊκὴ λέξις ἀντὶ τοῦ
 σωτηρίου σου Ἰησουὰχ περιέχει, καὶ ταύτην γε τὴν λέξιν συμφώνως ὅ τε Ἀκύλας καὶ
 ὁ Σύμμαχος καὶ οἱ λοιποὶ πάντες ἑρμηνευταὶ σωτήριόν σου ἡρμήνευσαν. ἐνταῦθα δὲ,
 ἐν ᾧ λέλεκται ῥῦσαί με ἐξ αἱμάτων ὁ θεὸς, ὁ θεὸς τῆς σωτηρίας μου, ἀντὶ τῆς
 σωτηρίας μου ἡ ἑβραϊκὴ φωνὴ Οἰσουὰθ περιέχει, ὡς μηκέτ’ ἄν τινα ὑπονοῆσαι
 ταὐτὸν σημαίνειν κατὰ τὴν Ἑβραίων φωνὴν τὸ σωτήριον καὶ τὴν σωτηρίαν. ἡ μὲν γὰρ
 ἑλληνικὴ φωνὴ παραγώγως εἰρημένη πλείστην ἐγγύτητα παρίστησιν, ἡ δ’ ἑβραϊκὴ οὐχ
 οὕτως. ἀπεσχοίνισται δὲ πάμπολυ καὶ διέστηκε τὴν μὲν ἐν ἀνθρώποις σωτηρίαν
 Οἰσουὰθ ὀνομάζουσα, τὸ δὲ προφητευόμενον πᾶσι τοῖς ἔθνεσιν σωτήριον Ἰησουὰχ
 καλοῦσα σαφῶς τοῦ ὀνόματος Ἰησοῦ τοῦ σωτῆρος ἡμῶν διὰ τῆς ἑβραϊκῆς λέξεως
 δηλουμένου.

476r (LXX:Ps:50:19) - ευς 
 140v (LXX:Ps:50:16-19) - ευς 
 
 
 
 
 
 
 θυσία τῷ θεῷ πνεῦμα συντετριμμένον, 
 καρδίαν συντετριμμένην καὶ τεταπεινωμένην, ὁ θεὸς, οὐκ ἐξουδενώσεις. 
 
 
 Ἡ μὲν τῆς αἰνέσεως θυσία ὑγιέσιν ἁρμόττει, νοσοῦσι δὲ ἡ διὰ τῆς
 τεταπεινωμένης καὶ συντετριμμένης καρδίας . καὶ ἐπειδὴ
 κατεαγυῖα γέγονεν ἡ καρδία μου κατὰ Σύμμαχον , καὶ τὸ πνεῦμα
 μου συντετριμμένον, εἰκότως προηυξάμην λέγων καρδίαν καθαρὰν κτίσον ἐν
 ἐμοὶ ὁ θεὸς ἀντὶ τῆς κατεαγυίας. ὡσαύτως δ’ ἔλεγον καὶ πνεῦμα
 εὐθὲς ἐγκαίνισον ἐν τοῖς ἐγκάτοις μου ἀντὶ τοῦ συντετριμμένου
 πνεύματος. συντετριμμένον δὲ πνεῦμα τὸ δι’ ἐξομολογήσεως ἑαυτὸ συντρίβον
 τυγχάνει, καὶ καρδία συντετριμμένη καὶ τεταπεινωμένη γένοιτ’ ἂν ἡ διὰ τῆς
 μετανοίας ἑαυτὴν ταπεινοῦσα. τοιαύτην γὰρ αὐτὴν γενομένην μετὰ τὸ τῆς ἁμαρτίας
 οἴδημα ἀντὶ θυσίας προσδέξεται ὁ θεός.

476v-477v (LXX:Ps:50:20-21) - ευς 
 141r (LXX:Ps:50:20-21) - ευς 
 
 
 
 
 
 ἀγάθυνον κύριε ἐν τῇ εὐδοκίᾳ σου τὴν Σιών, 
 καὶ οἰκοδομηθήτω τὰ τείχη Ἱερουσαλήμ, 
 τότε εὐδοκήσεις θυσίαν δικαιοσύνης, 
 ἀναφορὰν καὶ ὁλοκαυτώματα· 
 τότε ἀνοίσουσιν ἐπὶ τὸ θυσιαστήριόν σου μόσχους. 
 
 
 
 
 
 
 
 
 
 ἀλλὰ πρὸς ταῦτα φήσειεν ἄν τις· πῶς ἀρτίως εἰπών, ὅτι εἰ
 ἠθέλησας θυσίαν ἔδωκα ἄν· ὁλοκαυτώματα οὐκ εὐδοκήσεις, ἐνταῦθα ὡς ἄν
 μέλλοντος ὁλοκαυτώματα καὶ θυσίας παραδέχεσθαι τοῦ θεοῦ μετὰ τὴν οἰκοδομὴν τῆς
 Ἱερουσαλήμ φησίν· τότε εὐδοκήσεις θυσίαν καὶ ἀναφορὰν καὶ
 ὁλοκαυτώματα , καὶ τότε ἀνοίσουσιν ἐπὶ τὸ θυσιαστήριόν σου
 μόσχους . δόξειε μὲν οὖν ταῦτα ἐναντίως εἰρῆσθαι. οὐ μὴν γένοιτ’ ἂν
 ἐναντία, εἴ τις ἐπιμελῶς ἐξετάσειεν τὸν λόγον, οὐχ ἁπλῶς φήσαντι τότε
 εὐδοκήσεις θυσίαν καὶ μέχρι τούτου στάντι, ἀλλὰ προσθέντι τὸ
 θυσίαν δικαιοσύνης. οὐκοῦν ἐπειδ’ ἂν εὐδοκήσειας τὴν Σιὼν καὶ
 ἐπειδ’ ἂν οἰκοδομηθῆ τὰ τείχη Ἱερουσαλὴμ, τότε δικαιοσύνης θυσίαι, ἀλλ’ οὐχὶ αἱ
 διὰ ζώων ἀλόγων ἀνενεχθήσονταί σοι. τὸ γὰρ θεοσεβὲς πολίτευμα εἰκόνα φέροι ἂν
 τῆς ἐπουρανίου πόλεως τοῦ θεοῦ. τούτων γὰρ εἰκόνα φέρουσα ἡ ἐκκλησία τοῦ θεοῦ
 τῆς αὐτῆς ὁμωνυμίας ἠξίωται. ἐπειδ’ ἂν οὖν φησιν ἀγαθύνῃς ἐν τῇ εὐδοκίᾳ
 σου τὴν Σιὼν τὴν ἀποδεδομένην, καὶ ἐπειδ’ ἂν τὰ τείχη τῆς Ἱερουσαλὴμ
 οἰκοδομηθῆ (λέγει δὲ τὰ τείχη τῆς ἐκκλησίας τοὺς περιφράττοντας αὐτὴν καὶ
 φυλάττοντας ἀγγέλους, ἢ καὶ τοὺς ἐν αὐτῇ ἱερωμένους προεστῶτάς τε αὐτῆς καὶ
 οἱονὶ προμαχῶνας αὐτῆς ὄντας), τότε εὐδοκήσεις θυσίαν
 δικαιοσύνης , ἢ κατὰ τὸν Σύμμαχον τότε προσδέξῃ θυσίας
 δικαιοσύνης , ἀλλὰ καὶ ἀναφορὰς καὶ ὁλοκαυτώματα, 
 δηλαδὴ καὶ αὐτὰ δικαιοσύνης. τότε ἀνοίσουσιν ἐπὶ τὸ θυσιαστήριόν σου
 μόσχους, δηλαδὴ καὶ αὐτοὺς δικαιοσύνης. κατὰ πάντων γὰρ ἐξακούσει τὸ
 δικαιοσύνης. πάντα γὰρ διὰ δικαιοσύνης ἐκτελεῖται κατὰ τὰς ἀναίμους καὶ
 πνευματικὰς καὶ λογικὰς θυσίας τὰς καθ’ ὅλης τῆς οἰκουμένης ἐν τῇ Χριστοῦ
 ἐκκλησίᾳ προσφερομένας τῷ θεῷ. λέγει δ’ οὖν καὶ ἀλλος προφήτης θεσπίζων πρὸς τὸ
 Ἰουδαίων ἀποτεινόμενος ἔθνος· οὐκ ἔστιν μου θέλημα ἐν ὑμῖν, λέγει κύριος
 παντοκράτωρ, καὶ θυσίας οὐ προσδέξομαι ἐκ τῶν χειρῶν ὑμῶν, δι’ ὅτι ἀπ’
 ἀνατολῶν ἡλίου μέχρι δυσμῶν δεδόξασται τὸ ὄνομά μου ἐν τοῖς ἐθνεσιν, καὶ ἐν
 παντὶ τόπῳ θυμίαμα προσάγεται τῷ ὀνόματί μου καὶ θυσίᾳ καθαρᾷ . αὕτη
 δ’ ἂν εἴη ἡ καθαρὰ θυσία ἡ ἐνταῦθα ὠνομασμένη θυσία δικαιοσύνης καὶ ἡ τῆς
 αἰνέσεως, περὶ ἧς διὰ τῶν ἔμπροσθεν ἐλέγετο· θύσον τῷ θεῷ θυσίαν 
 
 
 
 αἰνέσεως . ἀλλὰ ταῦτα μὲν ἐλέγετο πάλαι καὶ ἐθεσπίζετο, τέλους
 δὲ τετύχηκεν. εἰς ἔτι τε νῦν ἐν πᾶσι τοῖς ἔθνεσιν διὰ τῆς σωτηρίου χάριτος
 ἐνεργεῖται.