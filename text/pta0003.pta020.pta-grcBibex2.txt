Εἰς τὸ τέλος, συνέσεως τῷ Δαυίδ , 
 ἐν τῷ ἐλθεῖν Δωὴκ τὸν Ἰδουμαῖον καὶ
 ἀναγγεῖλαι τῷ Σαοὺλ καὶ εἰπεῖν αὐτῷ· 
 ἦλθε Δαυὶδ εἰς τὸν οἶκον 
 Ἀβιμέλεχ 
 Ἀχιμέλεχ 
 siehe aber den
 Namen im Folgenden, vor allem auch unten 
 
 im Text: ἀβι- korrigiert zu ἀχι-;
 am Rand ἀχι- korrigiert zu Ἀχι- 
 auch im Folgenden
 wird der Anfangsbuchstabe des Namens zur
 Großschreibung durchkorrigiert 
 . 
 Τί ἐγκαυχᾷ ἐν κακίᾳ, ὁ δυνατός, 
 ἀνομίαν ὅλην τὴν ἡμέραν; 
 ἀδικίαν ἐλογίσατο ἡ γλῶσσά σου· 
 ὡσεὶ ξυρὸν ἠκονημένον ἐποίησας δόλον. 
 ἠγάπησας κακίαν ὑπὲρ ἀγαθωσύνην, 
 ἀδικίαν ὑπὲρ τὸ λαλῆσαι δικαιοσύνην. 
 
 
 διάψαλμα. 
 
 
 
 ἠγάπησας πάντα 
 τὰ 
 
 ῥήματα καταποντισμοῦ, 
 γλῶσσαν δολίαν. 
 
 
 
 
 
 
 Ὁ μὲν 
 
 λγ 
 λγ 
 
 
 ψαλμὸς εἴρηται τῷ Δαυίδ , ὁπότε
 ἠλλοίωσεν τὸ πρόσωπον αὐτοῦ ἐναντίον Ἀβιμέλεχ , καὶ ἀπέλυσεν αὐτόν, καὶ
 ἀπῆλθεν 
 . 
 οὑτοσὶ 
 οὗτος 
 δὲ 
 ἐκείνῳ ἀκόλουθος ἂν εἴη 
 ἀκόλουθος ἂν εἴη κἀκείνῳ 
 κατὰ τὴν ἱστορίαν· λέγει γὰρ ἡ γραφὴ τῶν
 Βασιλειῶν · καὶ 
 ἐκεῖ ἦν 
 ἐκάλεσεν 
 
 
 
 
 ἓν τῶν
 παιδαρίων τοῦ Σαοὺλ ἐν τῇ ἡμέρᾳ
 ἐκείνῃ 
 , ἐπισημαίνεται δὲ τὸν καιρόν, ἐν ᾧ ἦλθεν Δαυὶδ εἰς τὸν οἶκον 
 
 τοῦ 
 ü.d.Z. 
 
 Ἀ βιμέλεχ καὶ τοὺς ἄρτους
 τῆς προθέσεως ἔφαγεν 
 λαβὼν 
 nach ἀρχιερέως ~ 
 
 
 παρὰ 
 ἀπὸ 
 τοῦ ἀρχιερέως , 
 ὅτε καὶ ἠλλοίωσε τὸ πρόσωπον αὐτοῦ
 
 ἐναντίον 
 ἐνώπιον 
 
 Ἀβιμέλεχ καὶ ἀπέλυσεν αὐτὸν
 καὶ ἀπῆλθεν 
 . 
 
 κατ’ 
 αὐτὸ γὰρ 
 ἐκεῖνο 
 ἐκείνου 
 
 τοῦ καιροῦ 
 αὐτὸν γὰρ ἐκεῖνον τὸν καιρὸν
 
 
 
 
 ἐκεῖ ἦν, 
 
 
 
 
 φησίν, 
 
 φθάσαν 
 
 
 
 ἓν τῶν παιδαρίων τοῦ Σαούλ 
 
 
 
 
 
 
 , 
 Δωὴκ ὁ
 Σύρος , 
 ὁ 
 
 νέμων 
 τὰς 
 τοὺς 
 ἡμιόνους 
 
 τοῦ 
 
 Σαούλ 
 
 , 
 ὃς μετὰ ταῦτα 
 μετὰ ταῦτα 
 καὶ 
 ἐλθὼν πρὸς Σαοὺλ εἶπεν· ἑώρακα τὸν υἱὸν
 Ἰεσσαὶ παραγενόμενον εἰς 
 Νοβὰν 
 νωβᾶν 
 νομβᾶ 
 =
 t.r. 
 vgl. Eusebius,
 Onomasticon : Νοβά (GCS N.F. 
 Timm) bzw. Νοββά (GCS 
 
 πρὸς Ἀβιμέλεχ 
 
 
 τὸν 
 τὸν τὸν 
 υἱὸν Ἀχιτὼβ 
 
 τὸν ἱερέα , καὶ
 
 ἠρώτα 
 αὐτῷ 
 αὐτὸν 
 διὰ τοῦ θεοῦ καὶ ἐπισιτισμὸν ἔδωκεν αὐτῷ 
 καὶ τὴν ῥομφαίαν 
 τοῦ 
 
 
 Γολίαθ τοῦ ἀλλοφύλου ἔδωκεν
 αὐτῷ. 
 
 καὶ ἀπέστειλεν ὁ βασιλεὺς 
 
 
 
 
 καλέσαι 
 κολᾶσαι 
 
 
 τὸν 
 
 
 Ἀβιμέλεχ 
 τὸν ἱερέα 
 
 
 καὶ πάντας τοὺς 
 υἱοὺς 
 ἅγιους 
 τοῦ πατρὸς αὐτοῦ τοὺς ἱερεῖς 
 τοῦ κυρίου 
 
 τοὺς ἐν 
 Νοβᾷ 
 Νομβᾶ 
 
 , καὶ παρεγένοντο πάντες πρὸς
 
 τὸν βασιλέα 
 
 
 Σαούλ 
 
 
 · 
 ὅτε 
 
 καὶ κελεύσαντος τοῦ Σαοὺλ αὐτὸς ἐκεῖνος
 ὁ Δωὴκ 
 
 καὶ 
 ἐθανάτωσεν τοὺς ἱερεῖς τοῦ κυρίου 
 
 τριακόσιους καὶ πέντε 
 
 τ καὶ ε 
 
 τγ 
 ἄνδρας 
 φέροντας 
 αἵροντας 
 
 Ἐφούδ · καὶ τὴν
 
 Νοβὰν 
 Νοβὰ 
 Νομβᾶ 
 τὴν πόλιν τῶν ἱερέων ἐπάταξεν ἐν
 στόματι 
 μαχαίρας 
 ῥομφαίας 
 = t.r. 
 
 
 ἐν στόματι ῥομφαίας. 
 
 ἀπὸ ἀνδρὸς ἕως γυναικός, ἀπὸ νηπίου ἕως
 θηλάζοντος καὶ μόσχου καὶ ὄνου καὶ προβάτου 
 ἐν στόματι ῥομφαίας. 
 
 
 
 
 
 Ταῦτ’ οὖν μαθὼν 
 ὁ 
 
 
 Δαυὶδ τοῦτον πεπραγμένα τὸν τρόπον τοὺς
 προκειμένους 
 προφέρεται 
 προσφέρεται 
 λόγους, οὔτε ᾠδὴν 
 περιέχοντας, 
 περιποιοῦντας 
 περιποιῶν αὐτοὺς 
 οὔτε ὕμνον, 
 οὔτε ψαλμόν, 
 
 
 
 οὔτ’ ἔτι 
 οὔτε τι 
 οὐδέ τι 
 οὔτ’ ἄλλο 
 οὔτε ἄλλο 
 τοιοῦτον· πῶς γὰρ 
 καὶ 
 
 
 
 οἷόν τε 
 
 ἦν ἐπὶ συμφορᾷ 
 τοσούτων ἱερέων 
 τοιούτων ἱερέων 
 τοιούτων ἱερέων καὶ τοσούτων 
 ᾠδὰς 
 αὐτὸν 
 αὐτῶν 
 καὶ 
 ψαλμοὺς 
 ψαλμὸν 
 ᾄδειν; διὸ οὐδὲν τοιοῦτον
 
 ἐπιγέγραπται, μόνον δὲ εἰς τὸ
 τέλος 
 εἴρηται καὶ συνέσεως , 
 
 
 
 ἐπειδὴ τὰ τελευταῖα τῶν λόγων ἀγαθῶν ἐστιν 
 ἀπαγγελτικά 
 ἐπαγγελτικά 
 , ἐν οἷς φησιν· 
 
 
 
 ἐγὼ δὲ 
 ὡσεὶ 
 ὡς 
 
 
 ἐλαία 
 ἐλέα 
 κατάκαρπος ἐν τῷ οἴκῳ τοῦ θεοῦ· 
 ἤλπισα ἐπὶ τὸ ἔλεος τοῦ θεοῦ 
 εἰς τὸν αἰῶνα καὶ εἰς τὸν αἰῶνα τοῦ αἰῶνος. 
 
 
 
 
 
 
 ἐγὼ δὲ ὡσεὶ ἐλαία κατάκαρπος καὶ
 τὰ ἑξῆ 
 
 
 
 
 
 
 Καὶ 
 
 
 
 
 συνέσεως δὲ 
 ὄντος γὰρ συνέσεως 
 
 
 τῆς ἐκ θεοῦ δεῖται 
 δεῖται τῆς ἐκ
 θεοῦ 
 ἡ τῶν 
 ἐμφερομένων 
 ἀναφερομένων 
 λόγων διάνοια. 
 
 
 
 
 Ὅτε μὲν οὖν παρὰ τῷ Ἀβιμέλεχ γενόμενος
 τῆς ἱερατικῆς ἀπεγεύσατο τροφῆς ἀλλοιώσας τὴν γεῦσιν αὐτοῦ 
 ἢ τὸν τρόπον αὐτοῦ 
 κατὰ τὴν τῶν λοιπῶν ἑρμηνείαν, εὐλογίας καὶ
 εὐχαριστίας ἀνέπεμπεν τῷ θεῷ λέγων· εὐλογήσω τὸν
 κύριον ἐν παντὶ καιρῷ, 
 διὰ παντὸς ἡ αἴνεσις αὐτοῦ ἐν τῷ στόματί μου , καὶ
 τὰ ἑξῆς· νυνὶ δέ, ὅτε τοῦ διαβόλου Δωὴκ τὴν
 πρᾶξιν ἔγνω καὶ ὡς τοσούτους ἀνεῖλεν ἱερεῖς ἔργῳ διαβολικῷ
 χρησάμενος, 
 ὡς 
 
 πρὸς αὐτὸν συντάττει τοὺς προκειμένους λόγους
 φάσκων· 
 τί ἐγκαυχᾷ ἐν κακίᾳ, ὁ δυνατός, 
 ἀνομίαν ὅλην τὴν ἡμέραν; 
 ἀδικίαν ἐλογίσατο ἡ γλῶσσά σου. 
 
 
 Kαὶ λέλεκται 
 καλοῦνται 
 λαλοῦνται 
 μὲν
 
 τὰ μετὰ χεῖρας πολὺ πρότερον τοῖς χρόνοις τῆς ἱστορίας τοῦ ν ψαλμοῦ · ἔτι γὰρ
 ζῶντος 
 τοῦ 
 
 
 Σαοὺλ καὶ πρὸ τοῦ βασιλεῦσαι τὸν Δαυὶδ 
 
 ταῦτα 
 
 καὶ πέπρακτο καὶ εἴρητο. μακροῖς δὲ ὕστερον χρόνοις
 μετὰ τὸν θάνατον Σαοὺλ καὶ πρὸς τοῖς
 τελευταίοις τῆς ἑαυτοῦ βασιλείας ὁ Δαυὶδ 
 τὴν ἐν τῷ ν ποιεῖται
 ἐξομολόγησιν , ἣν προὔταξεν διὰ τὴν πρὸς τὸν
 μθ ψαλμὸν ἀκολουθίαν, ὥσπερ οὖν 
 καὶ 
 
 ἀποδέδεικται.
 
 οἱ δ’ ἀπὸ τοῦ α καὶ ν τὸν ἀριθμὸν
 εἴκοσι τοῦ Δαυὶδ 
 
 
 
 
 
 
 
 
 
 
 
 
 
 
 
 
 
 
 
 ἐπιγεγραμμένοι μέχρι τοῦ ο ἐξ ἑτέρας
 ἀρχῆς τὴν ὑπόθεσιν εἰλήφασιν· ἐοίκασιν 
 γοῦν 
 οὖν 
 ἔτι ζῶντος Σαοὺλ εἰρῆσθαι πρὶν ἢ
 βασιλεῦσαι τὸν Δαυίδ· ὅ τε γὰρ μετὰ
 χεῖρας ἔτι ζῶντος Σαοὺλ 
 
 ἐλέχθη 
 λέλεχεν 
 ἐλέχθη 
 , ἐν τῷ ἐλθεῖν Δωὴκ τὸν
 Ἰδουμαῖον καὶ ἀναγγεῖλαι τῷ Σαούλ 
 
 , 
 ὅτι 
 ὅτε 
 
 ἦλθεν Δαυὶδ εἰς τὸν οἶκον
 Ἀβιμέλεχ 
 . ἀλλὰ καὶ ὁ νγ 
 ἐν τῷ ἐλθεῖν τοὺς Ζιφαίους καὶ
 εἰπεῖν τῷ Σαούλ · 
 οὐχὶ 
 οὐκ 
 ἰδοὺ Δαυὶδ κέκρυπται παρ’
 ἡμῖν 
 , 
 εἴρητο 
 εἴρηται 
 · καὶ ὁ ε δὲ καὶ ν , ὅτε
 ἐκράτησαν αὐτὸν οἱ ἀλλόφυλοι ἐν Γέθ 
 
 , ἐπιγέγραπται· ἦν δὲ καὶ 
 οὗτος 
 αὐτὸς 
 ὁ χρόνος ὁ πρὸ τῆς βασιλείας 
 τοῦ 
 
 
 Δαυὶδ ἔτι τοῦ Σαοὺλ περιόντος τῷ βίῳ.
 καὶ ὁ νϛʹ ἐπιγράφει· τῷ Δαυίδ , ἐν τῷ αὐτὸν
 ἀποδιδράσκειν ἀπὸ προσώπου Σαοὺλ εἰς τὸ
 σπήλαιον 
 · ὡσαύτως καὶ ὁ νη 
 ὁπότε , φησίν, ἀπέστειλε
 Σαοὺλ καὶ ἐφύλαξεν τὸν οἶκον αὐτοῦ τοῦ
 θανατῶσαι αὐτόν 
 . ὅ γε μὴν νθ , εἰ καὶ μετὰ τὸν θάνατον
 Σαοὺλ εἴρητο
 
 ἤδη 
 βασιλεύοντος 
 βασιλεύσαντος 
 τοῦ Δαυίδ , ἀλλὰ καὶ αὐτὸς πρὸ τῆς κατὰ τὸν
 Οὐρίαν πράξεως· ὃ δὴ σημαίνεται ἀπὸ τῆς 
 προγραφῆς, 
 ἐπιγραφῆς 
 ἥτις δηλοῖ τὸν χρόνον
 
 φάσκουσα· ὁπότε ἐνεπύρισεν τὴν Μεσοποταμίαν Συρίας καὶ τὴν Συρίαν 
 Σωβᾶ 
 Σωβὰλ 
 
 καὶ 
 ἀπέστρεψεν 
 ἐπέστρεψεν 
 
 Ἰωὰβ καὶ ἐπάταξεν τὴν Φάραγγα
 τῶν ἁλῶν δώδεκα χιλιάδας 
 . ταῦτα δὲ τοῖς χρόνοις προάγει τὴν ἐν τῷ
 ν ψαλμῷ ἐξο μολόγησιν. ἔτι μὴν καὶ ὁ ξβ 
 ψαλμὸς ἐλέχθη τῷ Δαυίδ , ἐν τῷ εἶναι
 αὐτὸν ἐν τῇ ἐρήμῳ τῆς 
 Ἰουδαίας 
 Ἰδουμαίας 
 mit LXX-Varianten 
 erwägt und verwirft
 Ἰδουμαίας 
 
 
 
 , ζῶντος ἔτι τοῦ Σαούλ . 
 Καὶ θέα, ὅπως σχεδὸν οἱ πλεῖστοι τοῦ δευτέρου μέρους τῆς
 βίβλου τῶν Ψαλμῶν τοῦ Δαυὶδ 
 παρεκτὸς τοῦ ν τοὺς πρόπαλαι εἰρημένους αὐτῷ πρὸ
 τῶν χρόνων τῆς κατὰ τὸν Οὐρίαν πράξεως
 περιειλήφασι. τό 
 γε μὴν 
 μὲν οὖν 
 πρῶτον μέρος 
 τῆς 
 ἀπὸ τῆς 
 
 ἀπὸ τῆς 
 αὐτῆς βίβλου τὸ ἀπὸ πρώτου καὶ μέχρι μ 
 τὴν ἐναντίαν εἶχε τάξιν· τοὺς γὰρ μετὰ τὴν ἐξομολόγησιν τοῦ
 ν ἐκεῖνο περιεῖχεν τὸ μέρος· ὁ 
 γοῦν 
 οὖν 
 τρίτος ψαλμὸς λέλεκτο τῷ Δαυίδ , ὁπότε ἀπεδίδρασκεν ἀπὸ προσώπου
 Ἀβεσσαλὼμ τοῦ υἱοῦ αὐτοῦ 
 · ἔφευγεν δὲ τὸν υἱὸν μετὰ τὴν ἱστορίαν τοῦ
 Οὐρίου . ἀλλὰ καὶ ἐν τῷ ϛʹ τῆς αὐτῆς 
 ἕνεκα 
 ἕνεκεν 
 πράξεως ἀπεκλαίετο λέγων· ἐκοπίασα ἐν τῷ
 στεναγμῷ μου, 
 λούσω καθ’ ἑκάστην νύκτα τὴν κλίνην μου, 
 ἐν δάκρυσί μου τὴν στρωμνήν μου βρέξω. 
 Καὶ ὁ ζ δὲ ὑπὲρ τῶν λόγων
 Χουσὶ
 υἱοῦ Ἰεμινεὶ 
 
 
 λελεγμένος 
 λεγόμενος 
 τῶν αὐτῶν 
 εἴη ἂν 
 ἂν εἴη 
 χρόνων· Χουσὶ γὰρ 
 
 ἀρχιεταῖρος 
 ἀρχιεταῖρος 
 
 ἀρχαιότερος 
 
 
 γεγονὼς τοῦ Δαυὶδ 
 τῷ Ἀβεσσαλὼμ 
 συνεγένετο . ἔτι μὴν καὶ ὁ
 ιζ ἀποδέδεικται περὶ τὰ
 τελευταῖα τῆς ζωῆς Δαυὶδ 
 
 λελεγμένος. 
 λεγόμενος 
 ἀλλὰ καὶ ὁ λζ ἐπιγεγραμμένος εἰς
 ἀνάμνησιν 
 τὴν αὐτὴν ἔχων διάνοιαν
 
 τῷ ϛʹ· ἄρχεται μὲν ἀπὸ τῶν αὐτῶν ῥημάτων λέγων· 
 κύριε, μὴ τῷ θυμῷ σου ἐλέγξῃς με 
 μηδὲ τῇ ὀργῇ σου παιδεύσῃς με. 
 Προϊὼν δὲ τὴν αὐτὴν ἐξομολόγησιν 
 τῇ 
 τὴν 
 ἐν τῷ ν 
 
 φερομένῃ 
 φερομένην 
 ποιεῖται ἔν τε τοῖς ἄλλοις καὶ δι’ ὧν φησιν·
 ὅτι αἱ ἀνομίαι
 
 μου ὑπερῆραν τὴν κεφαλήν μου, 
 
 προσώζεσαν καὶ ἐσάπησαν οἱ μώλωπές μου 
 ἀπὸ προσώπου τῆς ἀφροσύνης μου. 
 
 Καὶ σὺ δ’ ἂν κατὰ σαυτὸν συναγαγὼν εὕροις ἂν τὰ πλεῖστα τῶν
 ἐν τῷ πρώτῳ μέρει τῶν Ψαλμῶν μετὰ τοὺς χρόνους
 τῆς κατὰ τὸν Οὐρίαν ἱστορίας εἰρημένα, τὰ δὲ μετὰ τὸν
 ν τοῖς χρόνοις προάγοντα τὴν κατὰ τὸν
 Οὐρίαν πρᾶξιν. 
 Τί δήποτε 
 οὖν 
 
 οὐ κατὰ τὴν τῶν χρόνων ἀκολουθίαν οἱ πρῶτοι τοῖς
 χρόνοις πρῶτοι κατετάγησαν καὶ οἱ δεύτεροι δεύτεροι, ἀλλ’
 οἱ μὲν πρῶτοι λελεγμένοι ἔτι ζῶντος Σαοὺλ ἐν
 τῷ δευτέρῳ μέρει τῶν Ψαλμῶν , ἐν δὲ τῷ πρώτῳ οἱ
 τοῖς χρόνοις ὕστατοι; ἡγοῦμαι δὴ ταύτην εἰληφέναι τὴν
 τάξιν, ὡς ἂν μὴ ἀπὸ τῶν κρειττόνων ἐπὶ τὰ χείρω φέροιτο
 
 ὁ λόγος· τὸ 
 ὀλιγοστοὶ 
 γὰρ εἰς τὸ τέλος μὴ διαφθείρῃς 
 καὶ 
 ἐπὶ τῆς 
 εἰς τὸ 
 τῶν Ψαλμῶν τάξεως πεφυλάχθαι ἔοικεν.
 διὸ 
 καὶ 
 
 τὰ σκυθρωπότερα πρῶτα 
 τέθειται, 
 τίθεται 
 ἵνα 
 ἐν δευτέρῳ 
 δευτέρα 
 τὰ χρηστότερα φυλαχθῇ καλυπτομένων καὶ
 ἐξαφανιζομένων τῶν χειρόνων διὰ τῶν ἐν τοῖς δευτέροις
 κρειττόνων. εἰκὸς δὲ τὸν Δαυὶδ τὸ πλημμεληθὲν
 αὐτῷ ὕστερον διὰ τῶν προτέρων αὐτοῦ κατορθωμάτων ἐθέλειν
 καλύπτειν. εἴποι δ’ ἄν τις, ὅτι
 
 καθ’ ὑπερβολὴν εὐλαβείας
 
 πρώτας ἔταττε τὰς ἐξομολογήσεις 
 ἑαυτοῦ 
 αὐτοῦ 
 · ἐπειδὴ δίκαιος ἑαυτοῦ κατήγορος ἐν
 πρωτολογίᾳ 
 . 
 Ἀλλὰ 
 
 γὰρ 
 τοσούτων ἡμῖν εἰς τὴν ἀποδοθεῖσαν τάξιν
 γεγυμνασμένων καιρὸς ἤδη καὶ ἐπὶ τὰς προκειμένας φωνὰς τοῦ
 να παρελθεῖν. γράφει τοίνυν τοὺς προκειμένους
 
 λόγους μαθών, 
 ὁποῖα διεπράξατο 
 ὁποίαν ἐπράξατο 
 
 Δωὴκ ὁ
 Σύρος ἐν ταῖς κατ’ αὐτοῦ διαβολαῖς· διὸ ὡς
 πρὸς αὐτὸν 
 ἀποτείνεται 
 ἀπετείνετο 
 λέγων· 
 τί ἐγκαυχᾷ ἐν κακίᾳ, ὁ δυνατός, 
 
 
 ἢ ὡς πρὸς τὸν ἐνεργήσαντα ἐν αὐτῷ διάβολον. οὐ γὰρ
 ἠγνόει τὸν πάντοτε αὐτῷ ἀντικείμενον καὶ διὰ παντὸς
 αὐτὸν πολεμοῦντα, ποτὲ μὲν διὰ τοῦ Σαοὺλ νυνὶ δὲ διὰ τοῦ Δωὴκ καὶ ἄλλοτε ἄλλως δι’
 ἑτέρων. 
 
 
 
 
 
 ὁ μὲν 
 οὖν 
 
 ἀδύνατος καὶ ἄτονος καὶ ὀλίγος ἐν κακίᾳ πλεονάζοντος 
 ἐν 
 
 αὐτῷ τοῦ κρείττονος τρόπου ὡς ἂν ἀσθενέστερος ἐν κακίᾳ 
 
 ἐγκαλύψεται 
 ἐπικαλύψεται 
 ἁμαρτάνων καὶ ὑπὸ τῆς συνειδήσεως κεντούμενος
 μετανοήσειεν ἂν καὶ τῆς ἑαυτοῦ κακίας περινοήσειεν 
 ἂν 
 
 
 
 
 
 ἑαυτῷ 
 αὐτῷ 
 φάρμακον δι’ ἐξομολογήσεως καὶ εἰλικρινοῦς
 μετανοίας. 
 
 ὁ δὲ δυνατὸς ἐν κακίᾳ 
 
 τυφοῦται 
 τυφλοῦται 
 
 
 ἐπ’ 
 ἐν 
 αὐτῇ καὶ ἐγκαυχᾶται 
 ὡς ἐπὶ μεγάλῳ κατορθώματι 
 σεμνυνόμενος 
 σεμνυνομένη 
 
 . 
 
 
 
 
 Καί μοι δοκεῖ τὸν ἐναντίον τρόπον διαγράφειν ὁ παρὼν λόγος
 τῷ 
 προεξομολογησαμένῳ 
 προεξηγησαμένῳ 
 προηγησαμένῳ 
 ἐν 
 τῷ ν ψαλμῷ· ἐν ἐκείνῳ μὲν γὰρ ὀλισθήσας
 ἐν κακίᾳ ἅπαξ ποτὲ
 μετεγίνωσκεν καὶ ἑαυτὸν ἔκοπτεν ἐξομολογούμενος καὶ
 τὰ 
 ἑαυτοῦ 
 αὐτοῦ 
 κακὰ ἀποκλαιόμενος· ὁ δὲ παρὼν ἐν κακίᾳ ὢν 
 
 
 
 
 δυνατὸς 
 οὐδὲ τοὺς ἔξωθεν περιμένει ἐλέγχους,
 ἀλλ’ ἐναβρυνόμενος ὡς ἐν ἀρετῇ κακίᾳ σεμνύνεται
 ἀπερυθριάσας πρὸς τὴν ἐν αὐτῷ συνείδησιν.
 εἶτα 
 
 
 
 
 καὶ ἀνομίαν 
 δι’ ὅλης 
 τῆς 
 
 ἡμέρας 
 βουλεύεται ἢ καὶ καθ’
 ἑκάστην ἡμέραν 
 κατὰ τὸν Σύμμαχον . ἀλλὰ καὶ τοὺς λογισμοὺς τοὺς
 ἀδικίας 
 πλήρεις 
 
 ἐπὶ τῆς γλώσσης φέρει, οὐ 
 καλύπτων 
 καλύπτει 
 αὐτοὺς ἔνδον ἐν τῷ τῆς ψυχῆς 
 ταμιείῳ 
 ταμείῳ 
 , ἀλλ’ εἰς 
 ἐξάκουστον 
 ἕκαστον 
 τοῖς πᾶσιν αὐτοὺς διὰ τῆς γλώσσης 
 ἀπαγγέλλων 
 ἀπαγορεύει 
 . διὸ λέλεκται· 
 ἀδικίαν ἐλογίσατο ἡ γλῶσσά σου. 
 
 
 
 Ὁποῖοί εἰσιν οἱ ἀδεῶς καὶ ἀκατακαλύπτως
 αἰσχρορρημονοῦντες ἢ ἀφυλάκτως ῥήματα βλάσφημα
 φθεγγόμενοι ἢ οἱ διαφόροις ψευδολογίαις καὶ
 ἐπιορκίαις χρώμενοι οἵ τε ἐκ τοῦ φανεροῦ κατὰ τῶν
 πέλας διαβολὰς προφερόμενοι, ὧν εἷς τις ἦν καὶ ὁ
 Δωὴκ τοιαύταις κατὰ τοῦ Δαυὶδ καὶ κατὰ τοῦ Ἀβιμέλεχ χρησάμενος καταλαλιαῖς. 
 
 
 
 
 
 Καὶ ὁ μὲν δυνατὸς ἐν
 κακίᾳ τοὺς ἀθέους λογισμοὺς ἐπὶ τῆς γλώττης
 ἑαυτοῦ φέρει· ὁ δὲ ἐλάττων ἐν
 κακίᾳ , εἰ μὴ κεκάθαρταί γε λογισμοῖς, ἀλλ’
 οὖν κρύπτει αὐτοὺς καὶ ὅση δύναμις σβεννύειν καὶ
 ἀφανίζειν αὐτοὺς ἐν ἑαυτῷ πειρᾶται. 
 
 ἔτι μὴν ὁ δυνατὸς ἐν κακίᾳ ὡσεὶ
 ξυρὸν 
 ἠκονημένον 
 εἰκονιμένον 
 ἐποίησε δόλον , ἐξαπατῶν μὲν ἁπαλῷ
 λόγῳ τὸν ἐπιβουλευόμενον, 
 λαθραίως 
 ἀθέως 
 δὲ αὐτὸν συσκευαζόμενος. καὶ τοῦτο δὲ 
 
 Δωὴκ ὁ
 Σύρος 
 
 ὁ Σύρος Δωὴκ 
 ἐποίει παρὼν μὲν 
 ἐν 
 
 τῇ πόλει τῶν ἱερέων, ὁπηνίκα ἐπεδήμει τῷ Ἀβιμέλεχ ὁ Δαυίδ , δολίως δὲ
 ἐπιτηρῶν τὰ πραττόμενα καὶ μηδὲν 
 μὲν 
 
 εἰς φανερὸν τότε φθεγγόμενος, τάχα δέ που καὶ φιλίαν
 πρὸς αὐτόν τε τὸν Δαυὶδ καὶ πρὸς τοὺς
 ἱερέας ὑποκρινόμενος, 
 ὕστερον δὲ δείξας ἑαυτόν, ὅστις ἦν, καὶ
 τὸν ἐν αὐτῷ κρυπτόμενον δόλον ὥσπερ ἰὸν
 ἀποπτύσας. 
 
 
 
 Ὁ δὲ αὐτός, δύο προκειμένων κακίας καὶ
 
 
 ἀγαθοσύνης 
 
 ἀγαθότητος 
 δέον 
 ἑλέσθαι 
 ἐκλέγεσθαι 
 τὴν κρείττονα, ὁ δὲ τὴν κακίαν προυτίμα 
 παρόν τε 
 παρὸν δὲ 
 αὐτῷ 
 λαλῆσαι δικαιοσύνην 
 τὸ εἶναι ἐν ἀγαθωσύνῃ 
 τὴν ἀδικίαν 
 εἵλετο· ἠδίκει γὰρ καταψευδόμενος τοῦ ἱερέως καὶ τὰ μὴ
 πραχθέντα κατ’ αὐτοῦ λέγων· τὸ γὰρ ἐπερωτῆσαι
 
 τὸν θεὸν ὑπὲρ τοῦ Δαυὶδ ψεῦδος
 ἦν 
 καὶ οὐκ ἀλήθεια· οὐδὲν γοῦν τοιοῦτον
 μεμαρτύρηκεν ἡ γραφή. 
 
 ἐξῆν δὲ αὐτῷ καὶ λαλῆσαι
 δικαιοσύνην 
 
 
 διδάξαντι 
 διδάξανται 
 τὸν Σαούλ , ὅτι τὴν μὲν αἰτίαν τῆς ἀναχωρήσεως
 τοῦ Δαυὶδ ἠγνόει ὁ ἱερεύς, ὡς φίλον δὲ αὐτὸν ὑπεδέχετο τοῦ βασιλέως καὶ
 ἀπεσταλμένον ἐπὶ 
 διακονίαν βασιλικὴν 
 διακονίᾳ βασιλικῇ 
 εἰς τιμὴν τοῦ πέμψαντος 
 ἐδεξιοῦτο 
 ἐδεξιούτω 
 . καὶ οὐκ ἐδίδου μὲν ἐπισιτισμόν 
 , οὐδὲ γὰρ παρῆσαν αὐτῷ ἄρτοι δυνάμενοι ἐφοδιάσαι
 τὸν Δαυίδ · τοῦτο γοῦν 
 αὐτὸ 
 αὐτῷ 
 καὶ ἀπελογήσατο 
 ὁ ἱερεὺς τῷ Δαυὶδ 
 τῷ Δαυὶδ ὁ
 ἱερεὺς 
 εἰπών· οὐκ εἰσὶν ἄρτοι βέβηλοι ἀλλ’ ἢ μόνοι
 
 οἱ 
 
 τῆς προθέσεως 
 . 
 οὐκοῦν οὐκ ἐδίδου ἐπισιτισμόν 
 , ἀνάγκης δέ καλούσης καὶ πλέον τοῦ
 νενομοθετημένου τολμᾷ τῶν τῆς προθέσεως μεταδιδοὺς ὡς
 ἀνδρὶ θεοφιλεῖ καὶ δικαίῳ. 
 
 
 
 ταῦτα καὶ τὰ τοιαῦτα ἀναδιδάξας ὁ
 Δωὴκ ἐλάλησεν ἂν δικαιοσύνην , εἰ
 ἠβούλετο· 
 
 ὁ δὲ ψευδέσι διαβολαῖς χρησάμενος ἠγάπησεν ἀδικίαν ὑπὲρ τὸ λαλῆσαι
 δικαιοσύνην . 
 Ἀλλὰ καὶ πάντα 
 τὰ 
 
 ῥήματα καταποντισμοῦ, γλῶσσαν δολίαν 
 ἠγάπησεν· πάντα γὰρ τὰ πρὸς ἐπιβουλὴν καὶ φόνον καὶ θάνατον
 τοῦ τε ἱερέως καὶ τῶν λοιπῶν ἁπάντων 
 τῶν 
 
 σὺν αὐτῷ τεθανατωμένων διεπράξατο. διὸ ῥήματα καταποντισμοῦ οἱ λόγοι τῆς τοῦ
 Δωὴκ ψευδολογίας εἴρηνται· ἀθρόως γὰρ πᾶσαν
 τὴν πόλιν τῶν ἱερέων ὥσπερ ἐν βυθῷ κατεπόντισεν τοῖς ἑαυτοῦ
 ῥήμασιν. 
 
 
 
 
 Ἀλλὰ ταῦτα μὲν οὐ Δωὴκ μόνος, ἀλλὰ καὶ πᾶς
 ὁ ἐν κακίᾳ δυνατὸς 
 πράξειεν ἂν δυνάμει κακίας 
 χρώμενος ἀκωλύτως· ὁποῖα δὲ
 
 αὐτὸν τὰ ἐκ τῆς τοῦ θεοῦ κρίσεως μετελεύσεται, ἑξῆς ὁ
 λόγος διδάσκει φάσκων·

Διὰ τοῦτο ὁ θεὸς καθελεῖ σε εἰς τέλος 
 ἐκτίλαι σε καὶ μεταναστεύσαι σε ἀπὸ σκηνώματός σου 
 καὶ τὸ ῥίζωμά σου ἐκ γῆς ζώντων. 
 διάψαλμα. 
 ὄψονται δίκαιοι καὶ φοβηθήσονται, 
 καὶ ἐπ’ αὐτὸν γελάσονται καὶ ἐροῦσιν· 
 ἰδοὺ ἄνθρωπος, ὃς οὐκ ἔθετο τὸν θεὸν βοηθὸν αὐτοῦ, 
 ἀλλ’ ἐπήλπισεν ἐπὶ τὸ πλῆθος τοῦ πλούτου αὐτοῦ 
 καὶ ἐνεδυναμώθη ἐπὶ τῇ ματαιότητι αὐτοῦ. 
 
 
 Ὥσπερ ὁ κῆρυξ τῆς ἀληθείας 
 λόγῳ χρώμενος μυρίοις αἴτιος ἐγένετο σωτηρίας, τὸν
 αὐτὸν τρόπον καὶ ὁ δυνατὸς ἐν κακίᾳ 
 τῷ αὐτῷ λόγῳ πολλοῖς προξενεῖ θάνατον καὶ ἀπώλειαν
 ῥήματα καταποντισμοῦ 
 προφέρων καὶ ξίφει λογικῷ χρώμενος ἐπ’ ἀνθρώπων
 ἀπωλείᾳ καὶ μάλιστα, ὅτε μὴ μόνον σώματα ταῖς αὐτοῦ
 διαβολαῖς ἀναιρεῖ, ἀλλὰ καὶ ψυχὰς αὐτὰς γλώσσῃ δολίᾳ 
 καταβαλὼν ἐπὶ ψευδεῖς καὶ ἀθέους δόξας. διὸ
 λέλεκταί που· οἱ υἱοὶ ἀνθρώπων, οἱ ὀδόντες αὐτῶν
 ὅπλα καὶ βέλη 
 καὶ ἡ γλώσσα αὐτῶν μάχαιρα ὀξεῖα 
 , οὓς δεῖ φυλάττεσθαι μᾶλλον ἢ τοὺς ἐν ταῖς
 συμφοραῖς κακουργοῦντας, ὧν εἷς ἐστι καὶ ὁ Δωήκ ·
 ψευδεῖ λόγῳ καὶ διαβολῇ χρησάμενος τοὺς ἱερέας ἀνεῖλεν τοῦ
 θεοῦ. ἀλλ’ ὁποία τὸν τοιοῦτον ἡ ἐκ θεοῦ μετελεύσεται δίκη,
 ὁ παρὼν διδάσκει λόγος ὡς πρὸς τὸν δυνατὸν ἐν κακίᾳ 
 φάσκων· 
 διὰ τοῦτο ὁ θεὸς καθελεῖ σε εἰς τέλος. 
 
 Ἐπειδὴ γὰρ ἠγάπησας κακίαν 
 , τούτου χάριν αὐτὸς ὁ τῶν ἁπάντων κριτὴς θεὸς
 πρῶτον μέν σε τῆς ἐπάρσεως καὶ τῆς μεγαλαυχίας καθελεῖ καὶ
 ἀντὶ ὑψηλοῦ ταπεινὸν ποιήσει,
 
 ὡς ἂν μηκέτι 
 καυχᾷ 
 καυχῶ 
 ἐν κακίᾳ 
 , εἶτα δὲ 
 ἐκτίλαι σε καὶ μεταναστεύσαι σε ἀπὸ σκηνώματός σου 
 καὶ τὸ ῥίζωμά σου ἐκ γῆς ζώντων. 
 Κατὰ
 δὲ τὸν Σύμμαχον 
 καθελεῖ σε 
 
 
 ,
 
 φησί, καὶ 
 ἀποξύσει 
 ἀποξύσαι 
 σε ἀπὸ τῆς σκηνῆς 
 σου 
 
 
 
 καὶ 
 ἐκριζώσει 
 ἐκριζώσαι 
 
 σε ἐκ γῆς ζώντων 
 εἰς ἀεί, 
 ἵνα 
 βλέποντες δίκαιοι 
 δίκαιοι
 βλέποντες 
 
 
 ἀεὶ 
 
 φοβῶνται 
 καὶ καταγελῶσιν αὐτοῦ λέγοντες· 
 ἰδοὺ ἄνθρωπος, ὃς οὐ 
 προέταξε 
 προέθετο 
 τὸν θεὸν ἰσχὺν αὐτοῦ, 
 ἀλλ’ ἐπεποίθησεν τῷ πλήθει τοῦ πλούτου αὐτοῦ 
 καὶ ἐνισχυρεύσατο τῇ συμφορᾷ 
 ἑαυτοῦ 
 αὐτοῦ 
 . Λέλεκται δὲ ταῦτα ὡς πρὸς τὸν Δωήκ ,
 ὄντα μὲν Σύρον τὸ γένος, 
 ἀναστρεφόμενον 
 ἀναστραφέντα 
 δὲ ἐν μέσῳ τοῦ Ἰσραὴλ καί που
 τάχα καὶ παραβάλλοντα μετὰ τοῦ πλήθους εἰς τὴν 
 σκηνὴν 
 πόλιν 
 τοῦ θεοῦ θεοσεβεῖν τε προσποιούμενον. 
 
 
 Λέλεκται 
 εἴρηται 
 δὲ καὶ πρὸς πάντα τὸν ἐν κακίᾳ
 δυνατὸν τῇ γλώσσῃ 
 χρώμενον ἀντὶ ξίφους ἐπὶ ψυχῶν ἀπωλείᾳ, 
 ὃν 
 
 ὥσπερ τινὰ πικρὰν καὶ λυμαντικὴν ῥίζαν ὁ τῶν ψυχῶν γεωργὸς ἐκτίλαι , κἂν δοκῇ πρὸς βραχύν τινα χρόνον ἐν τῷ
 σκηνώματι τοῦ θεοῦ καὶ ἐν τῇ
 ἐκκλησίᾳ αὐτοῦ πεφυτεῦσθαι. 
 ἐκτιλεὶς 
 ἐκταλεὶς 
 ἐκτμηθεὶς 
 δὲ ὁ τοιοῦτος καὶ μακρὰν ἀπορριφεὶς τοῦ τῶν ἁγίων
 σκηνώματος θέαμα κείσεται οἰκτρὸν
 ἐπ’ ὠφελείᾳ καὶ σωφρονισμῷ τῶν ὁρώντων, οἳ τὴν ἀπότομον τοῦ
 θεοῦ κατὰ τοῦ τοιούτου κρίσιν ὀφθαλμοῖς 
 παραλαβόντες 
 παραβαλόντες 
 ἀγωνιάσουσι καὶ φυλάξονται μὴ τοῖς ὁμοίοις
 περιπεσεῖν· εἶτα ἀναφέροντες τῇ μνήμῃ τὴν προτέραν τοῦ δυνατοῦ ἐν κακίᾳ 
 μεγαλαυχίαν τό τε ὕψος καὶ τὴν ὑπερηφανίαν αὐτοῦ,
 ὁρῶντες δὲ καὶ τὴν μετὰ ταῦτα μετελθοῦσαν αὐτὸν ταπείνωσίν
 τε καὶ ἀπώλειαν καταγέλαστον
 
 αὐτὸν ἡγήσονται, ἐξ οἵων εἰς οἷα 
 μεταπέπτωκεν 
 κακὰ ἐμπέπτωκεν 
 θεώμενοι· ἀποδέξονται δὲ τοῦ θεοῦ τὴν
 
 κρίσιν, δικαίαν αὐτὴν εἶναι ὁμολογοῦντες. 
 Εἶτα καὶ τὰς αἰτίας διελεύσονται, δι’ ἃς ταῦτα 
 πέπονθεν 
 πέποιθεν 
 
 
 ὁ 
 ἀσεβής 
 ἀσεβεῖς 
 , δικαιοῦντες τὴν τοῦ θεοῦ κρίσιν· δέον γὰρ μὴ ἐπὶ
 πλούτῳ 
 μέγα φρονεῖν 
 μηδ’ 
 μηδὲ 
 ἐπὶ τῇ ματαιότητι 
 τοῦ παρόντος βίου ἐπαίρεσθαι, μόνον δὲ τὸν θεὸν ἐλπίδα 
 καὶ βοηθὸν αὐτοῦ τίθεσθαι 
 καὶ ἐπὶ ταύτῃ 
 μὴ 
 
 σαλεύειν τῇ ἐλπίδι. ὁ δὲ τὴν μὲν ἀγαθὴν 
 ἄγκυραν 
 ἐλπίδα 
 τῆς ἑαυτοῦ 
 ψυχῆς 
 σωτηρίας 
 καταλέλοιπεν, ἐπὶ 
 ματαίῳ δὲ 
 δὲ ματαίῳ 
 
 πλούτῳ 
 τὰς ἐλπίδας 
 ἀναρτήσας 
 ἑαυτὸν ἔπαιξεν 
 
 πλέον οὐδὲν ἢ γέλωτα ὀφλήσας ἐπὶ τῇ αὑτοῦ ματαίᾳ καὶ
 ἄφρονι μεγαλαυχίᾳ.

Ἐγὼ δὲ ὡσεὶ ἐλαία κατάκαρπος ἐν τῷ οἴκῳ τοῦ θεοῦ· 
 ἤλπισα ἐπὶ τὸ ἔλεος τοῦ θεοῦ 
 εἰς τὸν αἰῶνα καὶ εἰς τὸν αἰῶνα τοῦ αἰῶνος. 
 ἐξομολογήσομαί σοι εἰς τὸν αἰῶνα, ὅτι ἐποίησας, 
 καὶ ὑπομενῶ τὸ ὄνομά σου, 
 ὅτι χρηστὸν ἐναντίον τῶν ὁσίων σου. 
 
 
 
 Ὁ μὲν ἐν
 κακίᾳ δυνατὸς 
 ὁποίου τέλους τεύξεται, διὰ τῶν εἰρημένων
 μεμαθήκαμεν· ἐγὼ δέ ,
 φησὶν ὁ Δαυίδ , ταῦτα παιδευθεὶς πρὸς τοῦ ἁγίου
 πνεύματος οὔτε ἐπὶ πλήθει πλούτου 
 προσκαίρου 
 ἐπαρθείην 
 ἐπαρθῆναι 
 ποτὲ οὔτε ἐπὶ ματαιότητι 
 τοῦ θνητοῦ βίου· ματαιότης γὰρ ματαιοτήτων, τὰ πάντα
 ματαιότης 
 . ἀλλὰ καὶ φεύγων τὴν ὁδὸν τοῦ
 δυνατοῦ ἐν κακίᾳ 
 τὴν ἐμαυτοῦ γλῶτταν καὶ τὰ
 ῥήματα οὐκ εἰς ἀπώλειαν ἑτέρων 
 ἀκονήσαιμι 
 ἀκονήσω 
 , ἀλλ’ ἐπ’ ὠφελείᾳ ψυχῶν 
 καὶ εἰς διακονίαν σωτηρίων λόγων· 
 ἔσομαι ὡσεὶ ἐλαία
 κατάκαρπος εἰς σωτηρίαν τῶν
 τοιούτων 
 καὶ ταῖς λοιπαῖς δὲ πράξεσιν οὕτως ἂν γενοίμην
 εὐθαλὴς 
 
 καὶ εὔκαρπος ὡς
 
 
 
 
 
 παραβάλλεσθαί μου
 
 τὴν ψυχὴν ἀειθαλεῖ καὶ πολυκάρπῳ φυτῷ ἐν οἴκῳ θεοῦ 
 
 
 πεφυτευμένῳ. 
 παραβαλλόμενος ἀειθαλεῖ 
 
 καὶ 
 πολυκάρπῳ φυτῷ ἐν οἴκῳ θεοῦ εἰμι πεφυτευμένος
 
 
 
 διό φημι· 
 ἐγὼ δὲ ὡσεὶ ἐλαία κατάκαρπος ἐν τῷ οἴκῳ τοῦ
 θεοῦ, 
 ἢ κατὰ τὸν Σύμμαχον · ἐγὼ δὲ ὡσεὶ ἐλαία εὐθαλὴς ἐν τῷ οἴκῳ τοῦ
 θεοῦ 
 . Οὐδὲ γὰρ ἀπένευον τοῦ
 οἴκου τοῦ θεοῦ , ἀλλ’ ἔνδον
 ἐν αὐτῷ ὥσπερ ἐν
 γεωργίῳ θεοῦ πεφυτευμένος καὶ τῶν ναμάτων τῆς ἐν τῷ οἴκῳ τοῦ θεοῦ 
 πηγῆς ἀπολαύων, πολύκαρπος ἐγενόμην καὶ 
 ἀειθαλής 
 εὐθαλὴς 
 , κατὰ τὸ παράδειγμα τοῦ τῆς ἐλαίας φυτοῦ, ὅπερ ἐν
 τοῖς ἀειθαλέσιν παρείληπται. 
 
 
 
 
 
 Τήρει δέ, ὅτι ταῦτα λέγων
 
 ὁ 
 
 
 Δαυὶδ οὔτε ἐπὶ τῆς Ἱερουσαλὴμ ἐτύγχανεν, 
 
 ὤν 
 ἣν ἐνόμιζον εἶναι Ἰουδαίων 
 παῖδες οἶκον 
 τοῦ 
 
 θεοῦ , 
 οὐδὲ 
 οὔτε 
 γὰρ ᾠκοδόμητο 
 αὕτη 
 πώποτε 
 
 , ἀλλ’ οὐδὲ ἐν τῇ σκηνῇ τῇ ὑπὸ 
 Μωσέως 
 Μωϋσέως 
 κατεσκευασμένῃ 
 εἰσέτι 
 εἰς ἔτι 
 τῇ ἔτι 
 τότε παρὰ Ἰουδαίοις οὔσῃ·
 φεύγων γὰρ τὸν Σαοὺλ παρ’ ἑτέροις
 τὰς διατριβὰς ἐποιεῖτο. ὅμως 
 δ’ οὖν 
 
 οὐκ ἠγνόει ἑαυτὸν ἐν τῷ
 οἴκῳ τοῦ θεοῦ 
 
 πεφυτευμένον 
 πεφυτεῦσθαι 
 
 
 , οἶκον θεοῦ 
 
 νοῶν 
 νόει 
 τὸ 
 θεοσεβὲς 
 εὐσεβὲς 
 πολίτευμα. 
 
 
 
 
 καὶ ἐπειδήπερ κατάκαρπος ἦν, ἀλλ’ οὐκ
 ἄκαρπος οὐδὲ πικροὺς φέρων καρπούς, γλυκεῖς δὲ καὶ
 πολλῆς γέμοντας φιλανθρωπίας, εἰκότως ἐλαίας φυτῷ κατακάρπῳ παρεβάλλετο τὸν
 εἰς τοὺς πέλας ἔλεον σημαίνοντος καὶ τὴν εἰς 
 ἅπαντας 
 ἅπαντα 
 φιλανθρωπίαν τοῦ παραδείγματος. ὡς οὖν
 τοσούτοις βρίθων ἀγαθοῖς ἀκολούθως ἐπιλέγει· 
 ἤλπισα ἐπὶ τὸ ἔλεος τοῦ θεοῦ 
 εἰς τὸν αἰῶνα καὶ εἰς τὸν αἰῶνα τοῦ αἰῶνος.
 
 Τοῦ μὲν γὰρ ἐν κακίᾳ
 δυνατοῦ 
 τὸ τέλος ἐκρίζωσιν αὐτῷ καὶ ἀφανισμὸν
 ἐδήλου· 
 ἐχρῆν 
 εὑρεῖν ἢ 
 γὰρ τὴν τῶν πικρῶν 
 οἰστικὴν 
 ποιητικὴν 
 
 ῥίζαν 
 καρπῶν
 
 πρὸς τοῦ τῶν ὅλων σοφοῦ γεωργοῦ 
 ἀπεκτιλῆναι· 
 ἀποταλῆναι 
 ἐκτιλῆναι 
 · ὁ δὲ 
 ὡσεὶ 
 ὡς 
 ἐλαία κατάκαρπος ἐν τῷ οἴκῳ τοῦ θεοῦ
 ἤλπισεν ἐπὶ τὸ ἔλεος τοῦ θεοῦ εἰς τὸν αἰῶνα καὶ
 εἰς τὸν αἰῶνα τοῦ αἰῶνος 
 
 
 ἀθανασίαν καὶ ζωὴν αἰώνιον ποριζόμενος 
 ἀπὸ 
 ἐκ 
 τῆς ἀγαθῆς ἐλπίδος 
 
 
 , ἧς οὔποτε ἐκπεσεῖται· 
 ἡ γὰρ ἐλπὶς κατὰ τὸν ἀπόστολον οὐ
 καταισχύνει 
 . 
 Εἶθ’ ὡς ἐπ’ ἀγαθοῖς 
 καρποῖς 
 καρπῶν 
 ἀγαθὰς ἐλπίδας ἑαυτῷ ὑπο
 
 τυπωσάμενος τὴν αἰτίαν ἐξάπτει τῷ πάντων τῶν ἀγαθῶν χορηγῷ
 
 λέγων 
 
 · 
 ἐξομολογήσομαί σοι εἰς τὸν αἰῶνα, ὅτι
 ἐποίησας. 
 
 
 
 
 
 Οὐ γὰρ 
 οὐκ 
 ἐγώ, φησίν, 
 ἐποίησα ἐμαυτὸν 
 ἐμαυτὸν
 ἐποίησα 
 
 
 ὡσεὶ 
 ἀεὶ 
 ἐλαίαν κατάκαρπον , ἀλλὰ σὺ 
 ἐποίησας 
 
 · παρὰ σοῦ 
 γὰρ 
 
 ἡ χάρις· 
 διὸ 
 διότι 
 
 
 οὐδέποτε 
 οὔποτε 
 οὐ 
 παύσομαί σοι τὴν χάριν εἰδὼς καί 
 σοι 
 συ 
 ἐξομολογούμενος . 
 Ἅπαξ δὲ 
 ἐλπίσας 
 ἤλπισα 
 ἐπὶ τὸ ἔλεος τοῦ θεοῦ 
 
 καὶ 
 ὑπομενῶ τὸ ὄνομα αὐτοῦ· τῆς γὰρ ἀγαθῆς
 ἐλπίδος ὑποκειμένης ὑπομονῆς ἡμῖν
 χρεία . 
 διὸ ὑπομενῶ τὸ
 ὄνομά σου , φησίν, ὅτι
 χρηστόν 
 ἐστιν 
 
 ἐναντίον τῶν ὁσίων σου , ἢ κατὰ τὸν Σύμμαχον 
 ὅτι ἀγαθὸν τὸ ὄνομά σου
 
 ἄντικρυς 
 ἀντικρὺ 
 τῶν ὁσίων σου . Εἰδὼς οὖν,
 ὅτι 
 χρηστὸν δέ ἐστι τὸ ὄνομα τοῦ
 θεοῦ· ἤτοι ἀγαθὸν 
 κατὰ 
 τὸν 
 
 
 Σύμμαχον 
 
 
 
 
 ἀγαθόν 
 ἐστιν καὶ ἀγαθῶν ποιητικόν, 
 
 
 ἀγαθῶν 
 ἀγαθὸν 
 γάρ ἐστι ποιητικὸν 
 οὐ τοῖς δυνατοῖς ἐν κακίᾳ 
 οὐδὲ τοῖς ἀποβλήτοις τῶν ζώντων 
 , ἀλλὰ τοῖς 
 σοῖς 
 
 
 ὁσίοις 
 
 
 
 
 
 εἰκότως ὑπομενῶ τὸ ὄνομά σου 
 εὔελπις ὢν μήποτε ἐκπεσεῖν τοῦ 
 σοῦ 
 
 
 ἐλέους . 
 οὕτω γοῦν 
 οὕτως οὖν 
 οὗτος οὖν 
 
 ἤλπισα ἐπ’ 
 αὐτὸν 
 αὐτὸ 
 αὐτῷ 
 
 εἰς τὸν αἰῶνα καὶ εἰς τὸν αἰῶνα τοῦ
 αἰῶνος 
 
 χαρίτι καὶ φιλανθρωπίᾳ
 τοῦ πάντα πρὸς τὸ συμφέρον οἰκονομοῦντος Χριστοῦ
 τοῦ θεοῦ ἡμῶν, ᾧ ἡ δόξα σὺν τῷ πατρὶ καὶ τῷ ἁγίῳ
 πνεύματι, νῦν καὶ εἰς τοὺς αἰῶνας τῶν αἰώνων,
 ἀμήν. 
 .

Εἰς τὸ τέλος, ὑπὲρ Μαελέθ, συνέσεως τῷ Δαυίδ . 
 Εἶπεν ἄφρων ἐν καρδίᾳ αὐτοῦ· οὐκ ἔστιν θεός· 
 διεφθάρησαν καὶ 
 ἐβδελύχθησαν 
 ἐβλελύχθησαν 
 ἐν ἀνομίαις, 
 οὐκ ἔστιν ποιῶν ἀγαθόν. 
 
 
 
 
 
 
 Ὁ μὲν ν ἐξομολόγησιν 
 τρόπου μεταγινώσκοντος, ἐφ’ οἷς ἥμαρτεν,
 περιεῖχεν· 
 εἶχεν ἡμαρτηκότος 
 ὁ δ’ ἑξῆς αὐτῷ ἀπόνοιαν 
 
 εἶχε 
 τοῦ ἐν κακίᾳ δυνατοῦ καὶ 
 ἀθέου τρόπου 
 
 ὁποῖόν τε τοῦτον διεδέχετο 
 τὸ 
 
 τέλος καὶ ὁποῖον τὸν πρότερον· 
 τῷ μὲν γὰρ καυχησαμένῳ 
 ἐπὶ τοῖς ἑαυτοῦ κακοῖς ἐλέγετο· 
 διὰ τοῦτο ὁ θεὸς καθελεῖ σε εἰς τέλος 
 ἐκτίλαι σε καὶ μεταναστεύσαι σε ἀπὸ
 σκηνώματος, 
 
 ἐκ προσώπου δὲ τοῦ ἐξομολογησαμένου ἐπήγετο
 ἑξῆς τό· 
 ἐγὼ δὲ ὡσεὶ ἐλαία κατάκαρπος ἐν τῷ οἴκῳ τοῦ
 θεοῦ 
 
 
 
 
 
 ἤλπισα ἐπὶ τὸ ἔλεος τοῦ θεοῦ εἰς τὸν αἰῶνα . 
 
 
 
 
 
 
 
 Ὁ 
 δὲ 
 
 παρὼν 
 οὐκ ὢν 
 
 ψαλμός, 
 
 
 οὐ 
 οὐδὲ 
 γὰρ οὕτως ἐπιγέγραπται, 
 ἀλλ’ 
 
 οὐδὲ ᾠδὴ 
 
 
 
 οὐδέ τι τῶν τοιούτων 
 
 προφητείαν 
 
 γὰρ 
 
 περιέχει τῆς σωτηρίου 
 θεοφανείας 
 θεοφανίας 
 , 
 ἣν πολλοὶ προφῆται καὶ δίκαιοι
 ἐπεθύμησαν ἰδεῖν 
 
 , 
 ὥσπερ οὖν καὶ ὁ μετὰ χεῖρας 
 
 
 
 ἐπὶ τῇ 
 ἐπὶ γὰρ τῇ 
 ἐπὶ τῇ γὰρ 
 πάντων ἀνθρώπων διαπτώσει, καὶ ὥσπερ 
 ἐπὶ 
 
 κοινῷ ναυαγίῳ 
 εὐχόμενος 
 
 ἐρχόμενος 
 ἐρχομένῳ 
 ἐρχομένη 
 
 
 
 καὶ λέγων 
 φησί 
 · 
 
 τίς δώσει ἐκ Σιὼν τὸ σωτήριον τοῦ Ἰσραήλ ; 
 
 
 
 
 
 
 
 ἐν τῷ ἐπιστρέψαι κύριον τὴν
 αἰχμαλωσίαν τοῦ λαοῦ αὐτοῦ 
 ἀγαλλιάσεται Ἰακὼβ καὶ
 εὐφρανθήσεται Ἰσραήλ . 
 
 καὶ τὰ ἑξῆς 
 
 
 Ὅ τε γὰρ ἐξομολογούμενος 
 καὶ ἐξαγορεύων 
 
 τὰ ἑαυτοῦ ἁμαρτήματα διὰ τῆς σωτηρίου θεοφανείας
 καθάρσεως ἔμελλεν τεύξεσθαι, ὅ τε 
 ἄθεος ἐν ἀνθρώποις καὶ 
 
 
 
 
 ἐν κακίᾳ δυνατὸς 
 δυνατὸς ἐν
 κακίᾳ 
 
 
 
 
 τρόπος 
 
 
 
 οὐδ’ 
 οὐκ 
 ἄλλως οἷός τε ἦν ἢ διὰ μόνου τοῦ σωτῆρος θεραπείας
 τυχεῖν, τοῦ καὶ τὰ ἀνίατα τῆς ψυχῆς πάθη 
 ἰάσασθαι 
 ἰᾶσθαι 
 δυναμένου. 
 
 
 
 
 
 
 Καὶ ταῦτα μὲν εἰς τὴν ἀκολουθίαν εἰρήσθω· σημειώσῃ δέ, ὅτι
 
 
 
 δεύτερον 
 ἤδη 
 δὲ 
 
 ἡ προκειμένη προφητεία ἔγκειται 
 τῇ 
 τῷ 
 
 βίβλῳ τῶν Ψαλμῶν · ἐν μὲν τῷ 
 πρώτῳ 
 προκειμένῳ 
 μέρει κατὰ τὸν ιγ , ἐν δὲ τῷ 
 δευτέρῳ 
 δευτέρῳ μέρει 
 κατὰ τὰ προκείμενα. 
 σχεδὸν γὰρ αὐτοῖς ῥήμασιν ἀπ’ ἀρχῆς μέχρι
 τέλους καὶ ὁ ιγ ὁμοίως ἔχει τῷ παρόντι·
 ἀρχόμενος μὲν ἀπὸ τοῦ· 
 εἶπεν ἄφρων ἐν καρδίᾳ αὐτοῦ· οὐκ ἔστι
 θεός, 
 
 τελευτῶν δὲ εἰς τό· 
 τίς δώσει ἐκ Σιὼν τὸ σωτήριον τοῦ Ἰσραήλ ; 
 ἐν τῷ
 
 ἐπιστρέψαι κύριον τὴν αἰχμαλωσίαν τοῦ λαοῦ
 αὐτοῦ 
 ἀγαλλιάσεται Ἰακὼβ καὶ
 εὐφρανθήσεται Ἰσραήλ . 
 
 
 
 
 
 
 Βραχεῖαι 
 δὲ 
 γὰρ 
 λέξεις τὴν ἐν ἀμφοτέροις διαφορὰν ἐργάζονται. ἐν μὲν
 γὰρ τῇ προγραφῇ ὁ 
 μὲν 
 
 
 ιγ 
 εἰς τὸ τέλος τῷ Δαυὶδ 
 
 ἐλέγετο· ὁ δὲ παρὼν ἔχει μὲν τὴν αὐτὴν ῥῆσιν,
 πλεονάζει δὲ ἐν τῷ λέγειν· ὑπὲρ Μαελὲθ
 συνέσεως . 
 
 
 
 
 
 τὸ δὲ ὑπὲρ Μαελὲθ 
 
 
 συνέσεως ἐπιγεγράφθαι
 
 
 
 
 ὁ μὲν Ἀκύλας 
 ἐπὶ χορείᾳ 
 ἡρμήνευσεν, ὁ δὲ Σύμμαχος 
 διὰ χοροῦ 
 , ὁ δὲ Θεοδοτίων 
 ὑπὲρ τῆς χορείας 
 καὶ ἡ πέμπτη ἔκδοσις ὡσαύτως.
 ἀναγκαίως δὲ πρόσκειται τὸ συνέσεως , 
 ἐπειδήπερ συνέσεως ἡμῖν 
 συνέσεως γὰρ ἡμῖν 
 δεῖ πρὸς τὸ 
 νοῆσαι 
 γνῶναι 
 , τίς ἐστιν ἡ χορεία 
 ἡ διὰ τῆς προγραφῆς δηλουμένη, καὶ τίς ὁ λόγος,
 καθ’ ὃν ἅπαξ προλεχθείσης τῆς προφη­τείας 
 κατὰ τὸν ιγ 
 ἐν τῷ ιγ´ ψαλμῷ 
 
 δεύτερον ἐνταῦθα παρείληπται. τὸ δὲ 
 εἰς 
 εἰς τὸ 
 τέλος 
 ἐν ἀμφοτέροις κείμενον σημαντικὸν 
 ἂν εἴη 
 ἐστι 
 τοῦ χρόνου, καθ’ ὃν 
 ἤμελλεν 
 ἔμελεν 
 
 
 ἀποτελεῖσθαι 
 ἐπιτελεῖσθαι 
 τὰ προφη­τευόμενα· 
 γὰρ 
 ἐπειδόπερ 
 sic 
 ἐπειδὴ 
 γὰρ 
 
 κατὰ τὴν συντέλειαν τοῦ αἰῶνος 
 
 ἔμελλε πληροῦσθαι τὰ
 προφητευόμενα 
 
 
 τὸ 
 
 γὰρ 
 σωτήριον τοῦ θεοῦ
 
 ἐπιφανὲν τοῖς ἐπὶ γῆς 
 ἀνθρώποις 
 
 
 χορείαν 
 συνεστήσατο τὴν ἐξ ἁπάντων τῶν ἐθνῶν 
 ἐν τῇ ἐκκλησίᾳ 
 αὐτοῦ 
 
 
 χορείαν 
 
 συγκροτουμένην 
 
 
 εἰς ὕμνους καὶ δοξολογίας τοῦ αὐτοῦ πατρός, εἰκότως
 ἐπὶ σύνεσιν 
 ἡμᾶς ταύτης τῆς χορείας 
 ὁ λόγος παρορμᾷ. 
 Καὶ ὅρα τὸ παράδοξον· προγράφει μὲν γὰρ ὑπὲρ τῆς χορείας 
 ἢ ὑπὲρ τοῦ χοροῦ 
 , εἰσάγει δὲ οὐδένα ἐπὶ γῆς ἄνθρωπον ἀγαθὸν 
 οὐδὲ ποιοῦντα χρηστότητα ἕως ἑνὸς 
 λέγων ἑξῆς· 
 κύριος ἐκ τοῦ οὐρανοῦ διέκυψεν ἐπὶ τοὺς υἱοὺς τῶν
 ἀνθρώπων 
 τοῦ ἰδεῖν, εἰ ἔστιν συνιὼν ἢ ἐκζητῶν τὸν θεόν. 
 πάντες ἐξέκλιναν, ἅμα ἠχρειώθησαν, 
 οὐκ ἔστι ποιῶν ἀγαθόν, οὐκ ἔστιν ἕως ἑνός. 
 Εἰ
 δὲ οὖν τοιαῦτα ἦν τὰ ἐν ἀνθρώποις ὡς μηδένα ἀγαθὸν εὑρίσκεσθαι ἐν τοῖς υἱοῖς τῶν ἀνθρώπων 
 , πῶς ὑπὲρ τῆς χορείας 
 τὰ τῆς προγραφῆς λέγεσθαι σημαίνει; ἀλλ’ ἐρεῖς,
 ὅτι, ἐπειδὴ πάντες ἐξέκλιναν ἕως
 ἑνὸς 
 
 διεφθάρησάν τε οἱ ἐπὶ γῆς καὶ ἐβδελύχθησαν ἐν ἀνομίαις ,
 εἰκότως ὁ προφήτης ἐπηύξατο ἐν τοῖς μετὰ ταῦτα εἰπών·
 
 τίς δώσει ἐκ Σιὼν τὸ σωτήριον τοῦ Ἰσραήλ ; 
 ἐν τῷ ἐπιστρέψαι κύριον τὴν αἰχμαλωσίαν τοῦ λαοῦ
 αὐτοῦ 
 ἀγαλλιάσεται Ἰακὼβ καὶ
 εὐφρανθήσεται Ἰσραήλ . 
 
 Συνεῖδεν γὰρ τῇ προγνώσει τοῦ πνεύματος τοῦ προφητικοῦ, ὡς
 ἄρα διὰ τοῦ σωτηρίου ἤμελλεν ἡ αἰχμαλωσία τοῦ 
 
 
 λαοῦ 
 θεοῦ 
 λαοῦ 
 θεοῦ 
 ἐπιστρέφειν 
 καὶ ἐλευθεροῦσθαι τῆς τῶν πολεμίων δυναστείας, ὧν
 ἐπιτελουμένων ἡ τοῦ θεοῦ χορεία 
 συνίστατο ἐξ αὐτῶν ἐκείνων τῶν ἐλευθερουμένων τῆς
 αἰχμαλωσίας.
 
 εἰκότως οὖν εἰς τὸ τέλος 
 ἀναπέμπεται τὰ λεγόμενα καὶ ὑπὲρ Μαελέθ 
 , τουτέστιν ὑπὲρ τῆς
 χορείας 
 , λέλεκται, ὡσεὶ σαφέστερον ἡρμήνευτο· ὑπὲρ τῶν
 ἐλευθερωθησομένων τῆς αἰχμα­λωσίας· διόπερ καὶ εἰς σύνεσιν 
 ἡμᾶς ἀναπέμπει. 
 Εἴρηται δὲ τῷ Δαυὶδ 
 ἡ προφητεία ὑπ’ αὐτοῦ λεχθεῖσα· διὸ παρὰ τοῖς
 λοιποῖς ἑρμηνευταῖς τοῦ Δαυὶδ 
 ἐπιγέγραπται. καὶ ἔστιν εἰπεῖν ὡς ἄρα αὐτὸς ὁ
 Δαυὶδ προφήσας τό· ἐγὼ δὲ ὡσεὶ
 ἐλαία κατάκαρπος ἐν τῷ οἴκῳ τοῦ θεοῦ 
 ἤλπισα ἐπὶ τὸ ἔλεος τοῦ θεοῦ, 
 οὐκ
 ἄλλως τεύξεσθαι τοῦ ἐλέους ἠπίστατο ἢ διὰ τοῦ
 προφητευομένου σωτηρίου 
 · διὸ ἐν μὲν τῷ ν ἔλεγεν· 
 ἀπόδος μοι τὴν ἀγαλλίασιν
 
 τοῦ σωτηρίου σου, 
 ἐν δὲ τῷ προκειμένῳ· 
 τίς δώσει ἐκ Σιὼν τὸ σωτήριον τοῦ Ἰσραήλ ; 
 
 ηὔχετο γὰρ καὶ αὐτῷ δοθῆναι τὸ κοινὸν ἀγαθόν. Καὶ ὁ
 ιγ δὲ πρὸς τὸν πρὸ αὐτοῦ, λέγω δὲ τὸν
 ιβ , πολλὴν εἶχεν ἀκολουθίαν· εὐξάμενος γὰρ ἐν
 τῷ ιβ ὁ αὐτὸς καὶ εἰπών· ἕως πότε,
 κύριε, ἐπιλήσῃ μου εἰς τέλος; 
 ἕως πότε ἀποστρέφεις τὸ πρόσωπόν σου ἀπ’ ἐμοῦ;
 
 καὶ τὰ τούτοις ἑξῆς, συνάψας ἐπιλέγει· 
 ἐγὼ δὲ ἐπὶ τῷ ἐλέει σου ἤλπισα, 
 ἀγαλλιάσεται ἡ καρδία μου ἐπὶ τῷ σωτηρίῳ σου·
 
 Καὶ ἐπειδήπερ ἐμνημόνευσε τοῦ σωτηρίου 
 ἐν τῷ ιβ , ἐν τῷ ιγ ἀκολούθως
 φησίν· τίς δώσει ἐκ Σιὼν τὸ σωτήριον τοῦ Ἰσραήλ ; 
 Ἡ μὲν οὖν προγραφὴ πολλῆς συνέσεως δεομένη ὑπὲρ τῆς
 χορείας 
 ἐλέγετο τῆς μελλούσης διὰ τοῦ
 σωτηρίου 
 συνίστασθαι ἐν ἀνθρώποις· ἥτις ἔργῳ
 
 ἐπετελέσθη μετὰ τὴν ἐπιφάνειαν τοῦ σωτῆρος ἡμῶν Ἰησοῦ
 Χριστοῦ , δι’ οὗ καθ’ ὅλης τῆς οἰκου­μένης μία
 συνέστη τῷ θεῷ χορεία 
 , οἵα οὐδεπώποτε, ἡ καθολικὴ τοῦ θεοῦ ἐκκλη­σία
 ἐπὶ τὴν ἀρραγῆ καὶ ἄσειστον πέτραν 
 τοῦ σωτηρίου λόγου τεθεμελιωμένη. τὰ δὲ ἐν ἀρχῇ τῆς
 προφητείας λεγόμενα ἁπάντων τῶν ἐπὶ γῆς ἀνθρώπων ὥσπερ τι
 ναυάγιον εἰσάγει· εἶπεν γάρ· 
 φησὶν ἄφρων ἐν καρδίᾳ αὐτοῦ· οὐκ ἔστιν θεός. 
 διεφθάρησαν καὶ ἐβδελύχθησαν ἐν ἀνομίᾳ· 
 οὐκ ἔστι ποιῶν ἀγαθόν. 
 
 
 
 
 Τὰ αὐτὰ 
 δὲ 
 
 καὶ ἐν τῷ ιγ ἐδηλοῦτο,, 
 μάλιστα κατὰ τὴν Ἑβραϊκὴν γλῶσσαν,
 
 ἐν ᾗ 
 
 
 
 αἱ αὐταὶ λέξεις ἐμφέρονται καὶ τὰ
 αὐτὰ στοιχεῖα ἐν ἀμφοτέροις, 
 αὐταῖς λέξεσι καὶ στοιχείοις
 
 
 
 εἰ καὶ 
 τὰ 
 
 μάλιστα 
 
 τὰ 
 τῆς παρ’ ἡμῖν ἑρμηνείας λέξεις τινὰς ἐνηλλαγμένας
 περιέχειν δοκεῖ· 
 ἀντὶ γὰρ τοῦ· 
 διέφθειραν καὶ ἐβδελύχθησαν ἐν 
 ἀνομίᾳ 
 ἐπιτηδεύμασι 
 , 
 
 
 ὁ ιγ · 
 διεφθάρησαν καὶ ἐβδελύχθησαν ἐν
 ἐπιτηδεύμασιν, 
 
 
 καὶ πάλιν ἀντὶ τοῦ· 
 οὐκ ἔστιν ποιῶν ἀγαθόν, 
 
 οὐκ ἔστι ποιῶν
 χρηστότητα 
 , περιέχει· 
 
 
 
 
 
 
 ἐκεῖ γὰρ διεφθάρησαν καὶ
 ἐβδελύχθησαν ἐν ἐπιτηδεύμασιν ἔχει, ἐνταῦθα δέ·
 διεφθάρησαν καὶ ἐβδελύχθησαν ἐν ἀνομίαις 
 
 
 παρὰ 
 γὰρ 
 δὲ 
 τοὺς ἑρμηνεύσαντας ἡ ἐναλλαγὴ φέρεται. 
 
 
 
 
 
 
 Σημαίνει 
 δὲ 
 
 διὰ τούτων ὁ λόγος τὴν ἔκπτωσιν τῶν κοινῶν περὶ 
 θεοῦ 
 
 ἐννοιῶν 
 καὶ 
 
 τὸν δυσσεβῆ καὶ ἄθεον λογισμὸν τῆς ἀνθρωπότητος
 ἁπάσης πρὸ τῆς τοῦ σωτῆρος 
 ἡμῶν 
 
 ἐπιφανείας ἐπικρατήσαντα. 
 τοῦ γὰρ θεοῦ ταῖς κοιναῖς ἐννοίαις ἀγαθὰ
 σπέρματα τῆς περὶ αὐτοῦ γνώσεως καταβαλλομένου, 
 τοσαύτη 
 ὡς αὐτή 
 
 ὡσαύτη 
 τις κατέσχεν διαστροφὴ πάντα τὸν ἐν ἀνθρώποις
 ἄφρονα ὡς δόξαν ἄθεον
 
 ἐν τῷ ἑαυτοῦ λογισμῷ κτήσασθαι, καὶ ὅτι μηδεὶς ἔστιν 
 μηδὲ ὑφέστηκεν ἐν τῷ παντὶ ὁ θεὸς
 διανοηθῆναι. Οὗτος μὲν οὖν ἀληθῶς ἄθεός τις ἦν καὶ
 παντελῶς ἄφρων ,
 οὔτε πρόνοιαν τὰ πάντα ἐφορῶσαν οὔτε νοῦν τὸν καθόλου
 οὔτε τὴν ἐπέκεινα τῶν ὅλων οὐσίαν τὴν ἁπάντων
 ποιητικὴν ὑφεστάναι ὁριζόμενος· οἱ δὲ λοιποὶ τῶν
 ἀνθρώπων πολυθέῳ πλάνῃ τῇ κατὰ τὴν εἰδωλολατρείαν
 ἑαυτοὺς ἐκδόντες ἑτέρῳ ἀφροσύνης τρόπῳ εἰς ἀθεότητα
 πεπτώκασιν· οἳ καὶ αὐτοὶ 
 
 
 
 διέφθειραν 
 καὶ ὡς διέφθειραν 
 καὶ ὡς διέσπειραν 
 τὰ σπαρέντα ἐν αὐτοῖς 
 ὑγιῆ περὶ θεοῦ 
 σπέρματα 
 σπέρματος 
 σπέρματα 
 
 περὶ θεοῦ σπέρματα
 ὑγιῆ 
 
 
 καὶ τῇ τῶν 
 νεκρῶν εἰδώλων βδελυρίᾳ 
 
 
 βδελυρῶν εἰδώλων λατρείᾳ 
 βδελυρῶν εἰδωλατρείᾳ 
 ἑαυτοὺς παραδεδώκασιν 
 τὰ ἄτιμα καὶ ἀληθῶς βδελύγματα
 σεβασθέντες. διὸ εἴρηται· 
 διέφθειραν καὶ ἐβδελύχθησαν ἐν ἀνομίᾳ· 
 ὃ δὴ σαφέστερον ἡρμήνευσεν ὁ Σύμμαχος εἰπών· διεφθάρησαν καὶ βδελυρίαν
 ἐπετήδευσαν μετὰ ἀδικίας· 
 ἐπετή δευσαν γὰρ τὴν βδελυρίαν τὰ μὴ ὄντα ὡς ὄντα ἂν εἰδωλοποιήσαντες
 μετὰ τῆς ἀνωτάτω
 ἀδικίας 
 · τίς γὰρ ἂν γένοιτο ταύτης ἑτέρα χείρων
 ἀδικία, καθ’ ἣν φάσκοντες εἶναι σοφοὶ
 ἐμωράνθησαν καὶ ἤλλαξαν τὴν δόξαν τοῦ ἀφθάρτου
 θεοῦ ἐν ὁμοιώματι εἰκόνος φθαρτοῦ ἀνθρώπου καὶ
 πετεινῶν καὶ τετραπόδων καὶ ἑρπετῶν 
 κατὰ τὸν ἱερὸν ἀπόστολον; 
 τὴν ἀσέβειαν 
 διελόμενον 
 διελόμενοι 
 
 
 εἴς 
 εἴ 
 τε παντελῶς ἀθείαν καὶ πολυθείαν 
 
 
 
 
 
 Εἶτ’ 
 καὶ τὰ 
 ἀκόλουθα δρῶντες 
 
 καὶ 
 τοῖς ἀθέοις καὶ 
 διαστρόφοις 
 ἐν διαστρόφοις 
 
 
 ἑαυτῶν 
 αὐτῶν 
 
 ἐπιτηδεύμασιν 
 
 ἐμφυρόμενοι 
 
 
 
 εἰς πᾶν εἶδος 
 βίου 
 
 μοχθηρίας περιπεπτώκασιν. 
 
 
 διὸ
 
 ἐπιλέγεται ἑξῆς· 
 οὐκ ἔστι ποιῶν ἀγαθόν.

Ὁ θεὸς ἐκ τοῦ οὐρανοῦ διέκυψεν ἐπὶ τοὺς υἱοὺς τῶν
 ἀνθρώπων 
 τοῦ ἰδεῖν, εἰ ἔστι συνιὼν ἢ ἐκζητῶν τὸν θεόν. 
 πάντες ἐξέκλιναν, ἅμα ἠχρειώθησαν, 
 οὐκ ἔστι ποιῶν χρηστότητα ἕως ἑνός. 
 
 
 Ὁ μὲν ἄφρων ἠπάτα ἑαυτὸν λέγων
 ἐν τῇ καρδίᾳ ἑαυτοῦ μὴ εἶναι
 θεόν 
 , καὶ οἱ λοιποὶ δὲ πάντες ἐβδελύχθησαν 
 
 βδελυρίαν ἐπιτηδεύσαντες 
 · ὁ δὲ ἀληθὴς λόγος τὸν ἐπὶ πάντων θεὸν καὶ κύριον
 οὐχ ὑφεστάναι μόνον καὶ τὰ πάντα περιέχειν, ἀλλὰ καὶ ἐφορᾶν
 καὶ ἐπισκέπτεσθαι οὐ τὰ καθόλου μέρη τοῦ παντὸς μόνον, ἀλλὰ
 καὶ τὰ κατὰ μέρος καὶ τοὺς ἐπὶ τῆς γῆς τὰς διατριβὰς
 ποιουμένους υἱοὺς τῶν ἀνθρώπων 
 διδάσκει. 
 Εἶτ’, ἐπειδήπερ πρόνοιαν ποιούμενος τῶν υἱῶν τῶν ἀνθρώπων , τοῦ ἰδίου μεγέθους
 ὑποβαίνων καὶ ὥσπερ ἐξ ὑψηλοτάτης ἀκρωρείας τῆς ἀνωτάτω καὶ
 ὑπὲρ πάντα δυνάμεως ἑαυτοῦ καθίησιν ἐπὶ τὴν διάκρισιν τῶν
 ἐπὶ γῆς ἀνθρώπων, ἐπισκο­πῶν, εἴ πού τις ἔστι τῆς αὐτοῦ
 προνοίας τὴν διοίκησιν συνιών , καὶ
 εἴ πού τις πάντα δεύτερα θέμενος τὰ τῆς τοῦ βίου ἀπάτης τὴν
 περὶ αὐτοῦ ζήτησιν ἀνείληφεν, καὶ ἐπειδὴ ζητῶν οὐδένα
 τοιοῦτον εὗρεν τῷ πάντας ἐκκλῖναι ὁμοῦ
 τε καὶ κατὰ τὸ αὐτὸ ἀχρειωθῆναι ὡς μὴ
 ποιοῦντα ἀγαθὸν ἕως ἑνὸς 
 εὑρεῖν, εἰκότως ἐπαπειλεῖ τοῖς διαφθείρασιν αὐτοὺς τὰ ἑξῆς
 λέγων.

Οὐχὶ γνώσονται πάντες οἱ ἐργαζόμενοι τὴν ἀνομίαν, 
 οἱ ἔσθοντες τὸν λαόν μου |βρώσει ἄρτου; τὸν κύριον οὐκ
 ἐπεκαλέσαντο. 
 ἐκεῖ φοβηθήσονται φόβον, οὗ οὐκ ἦν φόβος, 
 ὅτι ὁ θεὸς διεσκόρπισεν ὀστᾶ ἀνθρωπαρέσκων· 
 κατῃσχύνθησαν, ὅτι ὁ θεὸς ἐξουδένωσεν αὐτούς. 
 
 
 Ἐπειδὴ διακύψας ἐκ τοῦ ἰδίου
 κατοικητηρίου ὁ θεός ,
 τουτέστιν ἐκ τοῦ οὐρανοῦ , ἔνθα
 κατοικεῖν λέγεται διὰ τοὺς αὐτόθι χωροῦντας αὐτοῦ τὴν
 βασιλείαν, πάντας 
 ἴδεν 
 
 εἶδε 
 τοὺς υἱοὺς τῶν ἀνθρώπων ἀχρειωθέντας καὶ
 τῆς εὐθείας καὶ ὀρθῆς ἀποκλίναντας 
 ὁδοῦ, εἰκότως 
 
 
 
 
 
 οἷά τις ποιμὴν ἀγαθὸς κηδόμενος τῆς ἐν
 ἀνθρώποις αὐτοῦ ἀγέλης ἐπαπειλεῖ τοῖς αἰτίοις τῆς
 διαστροφῆς 
 ἐπαπειλεῖ τοῖς
 αἰτίοις τῆς διαστροφῆς οἷά τις ποιμὴν ἀγαθὸς
 κηδόμενος 
 τῆς ἐν ἀνθρώποις αὐτοῦ 
 τῶν ἀνθρώπων 
 ἀγέλης 
 
 
 λέγων· 
 οὐχὶ γνώσονται οἱ ἐργαζόμενοι τὴν ἀνομίαν, 
 οἱ ἔσθοντες τὸν λαόν μου βρώσει ἄρτου; 
 
 
 
 
 
 Καί μοι 
 ἐμοὶ 
 δοκεῖ 
 ταῦτα 
 
 περὶ 
 δυνάμεων 
 δυνάμει 
 ἀντικειμένων λέγεσθαι 
 τῶν ἀοράτων ἐχθρῶν καὶ πολεμίων τοῦ
 γένους τοῦ ἀνθρωπείου· 
 
 οὗτοι γὰρ τὸ τῶν ἀνθρώπων γένος 
 
 κατάβρωμα 
 ἑαυτοῖς 
 
 ἐποιήσαντο 
 
 λέγων οἱ πονηροὶ τὸν λαὸν
 
 οἷα δεινοὶ θῆρες τὰς ψυχὰς 
 αὐτῶν 
 
 κατεσθίοντες 
 
 
 κατὰ τὸ εἰρημένον ἐν προφητείαις·
 οἱ κατεσθίοντες τὸν λαόν μου ὅλῳ τῷ
 στόματι. 
 
 
 Οὗτοι οὖν 
 αὐτοὶ 
 
 οὖν αὐτοὶ 
 
 
 νῦν μέν, φησίν, ὡς ἂν τὸν θεὸν 
 μὴ 
 
 πρὸ ὀφθαλμῶν θέμενοι ταῦτα κατὰ τοῦ
 
 λαοῦ 
 θεοῦ 
 
 καὶ κατὰ τῆς ἐμῆς ἐν ἀνθρώποις λογικῆς
 ἀγέλης δι επράξαντο. μήτι οὖν καὶ εἰς τὸ παντελὲς ταῦτα
 πράττοντες διατελέσουσιν; 
 
 ἔστω 
 δὲ 
 γὰρ 
 οὗτοι 
 νῦν· τὸν θεὸν οὐκ
 ἐπεκαλέσαντο 
 
 
 τὰ ἐναντία 
 
 τὰ ἐναντία 
 
 τἀναντία 
 
 
 τῷ θεῷ 
 αὐτῷ 
 καὶ 
 τὰ 
 
 ἐχθρὰ 
 αὐτῷ 
 
 ἐνεργοῦντες. μὴ οὐχὶ
 γνώσονται 
 καιρῷ τινι τὴν ἐπελευσομένην
 
 αὐτοῖς δίκην; 
 
 
 
 
 
 
 καὶ μὴν 
 ἔσται 
 ἵσταται 
 καιρός, 
 
 φησιν 
 ἐν ᾧ φοβηθήσονται 
 φόβον 
 φόβῳ 
 
 .
 
 ποῖος 
 οἷος 
 δ’ ἂν εἴη οὗτος ἢ ἐκεῖνος, καθ’ ὃν ἐπιλάμψαντος τοῦ
 σωτηρίου 
 οὐκέτι τοῖς ἐμοῖς θρέμμασι φόβος 
 ἐπιστήσεται; αὐτοὺς δὲ τοὺς 
 δεινοὺς θῆρας καὶ τοὺς ἀφανεῖς καὶ
 ἀοράτους δαίμονας 
 ἀοράτους θῆρας 
 ἀοράτους 
 
 φόβος 
 λήψεται ἐκεῖ, οὗ οὐκ 
 ἔσται 
 ἔστιν 
 φόβος 
 · τότε γὰρ τοῖς μὲν τῶν ἀγαθῶν ἀξίοις οὐκ ἔσται
 φόβος 
 , τοῖς δὲ νῦν ἐπαιρομένοις κατὰ τοῦ λαοῦ μου 
 
 
 ἐπιπεσεῖται 
 ἐμπεσεῖται 
 
 φόβος 
 
 
 ὁ 
 
 
 
 
 
 τῆς μετελευσομένης 
 τοῖς μετελευσομένοις 
 
 
 αὐτοὺς ὀργῆς 
 ὀργῆς
 αὐτοὺς 
 , 
 
 , ἥτις ἐπιστᾶσα διασκορπίσει ὀστᾶ 
 
 
 ἀνθρωπαρέσκων 
 · ἐν ᾗ καὶ καταισχυνθήσονται 
 , ἐπειδὴ τότε αὐτοὺς ὁ τῶν ἁπάντων ἐξουδενώσει 
 κριτής. 
 
 
 
 
 Ἀντὶ δὲ τοῦ· 
 ὅτι ὁ θεὸς διεσκόρπισεν ὀστᾶ
 ἀνθρωπαρέσκων 
 
 
 
 , ὁ 
 
 δὲ 
 
 Σύμμαχος τοῦτον
 ἡρμήνευσε τὸν τρόπον· ὁ
 γὰρ θεὸς διασκορπίσει ὀστᾶ τῶν παρεμβαλλόντων
 περὶ σέ· 
 
 
 καταισχυνθήσῃ 
 κατῃσχύνθησαν 
 , ὅτι ὁ θεὸς ἀπεδοκίμασεν αὐτούς,
 
 
 
 καὶ ὁ Ἀκύλας δὲ τῆς αὐτῆς ἔχεται
 διανοίας λέγων· ὅτι
 ὁ θεὸς ἐσκόρπισεν ὀστᾶ παρεμβεβληκότων
 σου· 
 ᾔσχυνας, ὅτι ὁ θεὸς 
 
 ἐσκόρπισεν 
 ἐσκόρπισεν 
 ἀπέρριψεν αὐτούς. 
 
 
 
 
 
 Ἡ δὲ τοῦ λόγου διάνοια 
 τῇ δὲ τοῦ λόγου διανοίᾳ 
 παρίστησι τῶν προλεχθέντων ἐπιβούλων τοῦ λαοῦ,
 δηλαδὴ 
 τῶν ἀοράτων ἐχθρῶν καὶ 
 
 τῶν ἀφανῶν πολεμίων, τὰς δυνάμεις
 καθαιρεθήσεσθαι. ὀστᾶ 
 
 
 aber wohl eher kein
 Augensprung 
 
 
 γὰρ διασκορπιζόμενα τῶν ἐχθρῶν εἶεν ἂν
 αἱ τῆς κακίας αὐτῶν δυνάμεις, ἃς 
 
 >διασκορπίζειν 
 διασκορπίσειν 
 κατὰ τὸν σημαινόμενον καιρὸν ὁ λόγος
 ἀπειλεῖ. 
 τὰς τῆς κακίας δυνάμεις τῶν ἀφανῶν
 δυναμέων 
 
 
 τότε 
 τέλος 
 δὲ καὶ καταισχυνθήσονται ,
 ἐπειδὰν 
 ἀποδοκιμάσῃ 
 ἀποδοκιμάσει 
 
 
 αὐτοὺς ὁ θεὸς ἢ 
 ἐξουθενήσῃ 
 ἐξουθενώσῃ 
 ἐξουθενώσει 
 τὸ 
 μηθὲν 
 οὐθὲν 
 αὐτοὺς 
 εἶναι 
 
 ἀποδείξας. 
 
 
 ταῦτα εἰκότως ἠπείλησεν ὁ τῶν ἀνθρώπων κηδεμὼν τοῦ
 θεοῦ λόγος, ἐπειδὴ διακύψας ἐκ τοῦ
 οὐρανοῦ ἐπὶ τοὺς υἱοὺς τῶν ἀνθρώπων 
 ζητήσας τε ἐν αὐτοῖς, εἰ ἔστι
 συνιὼν ἢ ἐκζητῶν τὸν θεόν 
 , οὐδένα εὗρεν, κατέλαβεν δὲ τοὺς πάντας ἐξ
 ἐπιβουλῆς ἐχθρῶν ἐκκλίνοντας καὶ ἀχρειωθέντας ὡς μηδὲ
 ἕως ἑνὸς 
 περιλείπεσθαι ἀγαθῶν ἔργων ποιητήν. 
 Τὰ μὲν οὖν πρῶτα ὁμοίως καὶ ὁ ιγ περιέχει,
 παρήλλακται δὲ τὰ ἑξῆς· ἐν μὲν γὰρ τῷ ιγ 
 συνῆπται τούτοις τό· 
 ὅτι ὁ θεὸς ἐν γενεᾷ δικαίᾳ· 
 
 
 βουλὴν πτωχοῦ κατῃσχύνατε, 
 
 ὅτι κύριος ἐλπὶς αὐτοῦ ἐστιν· 
 ἐνταῦθα δέ· 
 ὅτι ὁ θεὸς διεσκόρπισεν ὀστᾶ ἀνθρωπαρέσκων· 
 κατῃσχύνθησαν, ὅτι ὁ θεὸς ἐξουδένωσεν αὐτούς. 
 Ἀλλὰ
 
 τὰ 
 
 μὲν εἰς τὸν ιγ οἰκείας ἔτυχεν ἑρμηνείας
 κατὰ τοὺς οἰκείους τόπους, τὰ δὲ προκείμενα, ὅπως ἡμῖν
 παρέστη, πρόκειται τοῖς ἐντυγχάνουσιν.

Τίς δώσει ἐκ Σιὼν τὸ σωτήριον
 τοῦ Ἰσραήλ ; 
 ἐν τῷ ἐπιστρέψαι τὸν θεὸν τὴν αἰχμαλωσίαν τοῦ λαοῦ
 αὐτοῦ 
 ἀγαλλιάσεται Ἰακὼβ καὶ εὐφρανθήσεται
 Ἰσραήλ . 
 
 Μεγάλα φαντασθεὶς ὁ προφήτης ἐκ τῆς τοῦ ἁγίου
 πνεύματος ἀποκαλύψεως περὶ τῆς ἀπωλείας τῶν ἐχθρῶν τοῦ τῶν
 ἀνθρώπων γένους ἑξῆς ἐπήγαγεν τό· τίς
 δώσει ἐκ Σιὼν τὸ σωτήριον; 
 
 
 
 ὡσεὶ ἔλεγεν· τίς δώσει ἤδη ποτὲ ταῦτα δι’ ἔργων
 χωρῆσαι; οὐ γὰρ ἄλλως 
 σεσῶσθαι 
 ἔσεσθαι 
 κακῶν 
 ἐλευθερίαν 
 ἐλευθέρους 
 
 
 τοῖς
 
 υἱοῖς 
 
 τοὺς υἱοὺς 
 
 τῶν
 ἀνθρώπων 
 ἢ διὰ μόνης τῆς ἐπιφανείας 
 τοῦ σωτηρίου τοῦ 
 θεοῦ 
 Χριστοῦ 
 , περὶ οὗ
 
 πολὺς ὁ λόγος διὰ πασῶν φέρεται τῶν 
 γραφῶν 
 προγραφῶν 
 . 
 τοῦ Χριστοῦ 
 
 
 
 
 
 ἐπεύχεται τοίνυν λέγων· 
 τίς δώσει ἐκ Σιὼν τὸ σωτήριον
 τοῦ Ἰσραήλ ; 
 
 Πολλάκις δὲ ἡμῖν εἴρηται, ὡς ὁ Χριστὸς τοῦ θεοῦ ὁ σωτὴρ καὶ
 κύριος ἡμῶν τοῦτον ἐν ταῖς προφητείαις προαγορεύεται τὸν
 τρόπον. σωτήριον γὰρ αὐτὸν καλεῖν
 εἰώθασιν, ὃ καὶ πᾶσι τοῖς ἔθνεσι γνωσθήσεσθαι προεκήρυττον
 ἔν τε τοῖς ἄλλοις καὶ ἐν οἷς εἴρηται· ᾄσατε τῷ
 κυρίῳ ᾆσμα καινόν, 
 ᾄσατε τῷ κυρίῳ, πᾶσα ἡ γῆ. 
 ᾄσατε τῷ κυρίῳ, εὐλογήσατε τὸ ὄνομα αὐτοῦ, 
 εὐαγγελίσασθε ἡμέραν ἐξ ἡμέρας τὸ σωτήριον αὐτοῦ. 
 ἀναγγείλατε ἐν τοῖς ἔθνεσι τὴν δόξαν αὐτοῦ. Καὶ
 πάλιν· ᾄσατε τῷ κυρίῳ ᾆσμα καινόν, 
 ὅτι θαυμαστὰ ἐποίησεν. 
 ἐγνώρισε κύριος τὸ σωτήριον αὐτοῦ, 
 ἐναντίον τῶν ἐθνῶν ἀπεκάλυψεν τὴν δικαιοσύνην
 αὐτοῦ. Καὶ ὁ Ἡσαΐας 
 ἀποκαλύψει , φησί, κύριος
 τὸν βραχίονα τὸν ἅγιον αὐτοῦ ἐνώπιον πάντων τῶν ἐθνῶν
 καὶ γνώσονται πάντα τὰ πέρατα τῆς γῆς τὸ σωτήριον τοῦ
 θεοῦ ἡμῶν. 
 
 
 Ἤδη δὲ πολλάκις παρατεθείμεθα τῶν λόγων τὸ ἀποτέλεσμα,
 μαρτυρούμενον ὑπὸ τοῦ Συμεῶν , ὃς τὸν σωτῆρα καὶ κύριον ἡμῶν
 Ἰησοῦν τὸν Χριστὸν 
 ἔτι νήπιον ὄντα ταῖς ἀγκάλαις λαβὼν ἀνεφώνησε λέγων·
 νῦν ἀπολύεις τὸν 
 δοῦλόν 
 
 σου, δέσποτα, 
 κατὰ τὸ ῥῆμά σου ἐν εἰρήνῃ. 
 ὅτι 
 ἴδον 
 εἶδον 
 οἱ ὀφθαλμοί μου τὸ σωτήριον, 
 ὃ ἡτοίμασας κατὰ πρόσωπον πάντων τῶν ἐθνῶν. 
 φῶς εἰς ἀποκάλυψιν ἐθνῶν 
 καὶ δόξαν λαοῦ σου Ἰσραήλ .
 Ἀλλὰ ταῦτα
 
 μὲν ἐν εὐαγγελίοις ἐπληροῦτο. οἵ γε μὴν παλαιοὶ προφῆται
 τὸ μέλλον τῷ πνεύματι προθεωροῦντες καὶ τῶν ἀγαθῶν εἰς
 ἔρωτα καὶ πόθον ἐρχόμενοι ἐπεβόων ἐν εὐχαῖς τοτὲ μὲν
 φάσκοντες· δεῖξον ἡμῖν, κύριε, τὸ ἔλεός σου, 
 καὶ τὸ σωτήριόν σου δώῃς ἡμῖν, τοτὲ
 δὲ ἐν εὐχῇ λέγοντες· 
 τίς δώσει ἐκ Σιὼν τὸ σωτήριον
 τοῦ Ἰσραήλ ; 
 Τί
 γὰρ καὶ ἔμελλεν γίγνεσθαι ἐπιφανέντος τοῦ σωτηρίου , ἑξῆς ὁ λόγος παρίστησι φάσκων· 
 ἐν τῷ ἐπιστρέψαι τὸν κύριον τὴν αἰχμαλωσίαν τοῦ λαοῦ
 αὐτοῦ 
 ἀγαλλιάσεται Ἰακὼβ καὶ εὐφρανθήσεται
 Ἰσραήλ . 
 
 Ὁρᾷς, ὡς 
 
 
 
 ἐπιφανέντος 
 
 γὰρ 
 
 
 
 τοῦ σωτηρίου 
 ἐπιστροφὴν γενήσεσθαι 
 αὐτοῦ ἐπιστροφὴ γέγονε 
 τῆς αἰχμαλωσίας 
 θεσπίζει 
 
 
 
 κατὰ τὴν σωτήριον φωνὴν τὴν ἐμφερομένην ἐν τῷ
 λέγοντι ἐξ αὐτοῦ προσώπου προφήτῃ· πνεῦμα
 κυρίου ἐπ’ ἐμέ, οὗ εἵνεκεν 
 ἔχρισέν 
 ἔχρησέν 
 με, 
 εὐαγγελίσασθαι πτωχοῖς·
 ἀπέσταλκέν με, κηρῦξαι αἰχμαλώτοις ἄφεσιν,
 τυφλοῖς ἀνάβλεψιν 
 καὶ τὰ ἑξῆς 
 
 
 , ἣν μετὰ χεῖρας αὐτὸς ὁ σωτὴρ ἐπὶ τῆς
 συναγωγῆς τῶν Ἰουδαίων λαβὼν καὶ
 τὸν τόπον διελθὼν ἐπεσφραγίσατο φήσας· σήμερον
 ἡ γραφὴ αὕτη πεπλήρωται ἐν τοῖς ὠσὶν ὑμῶν 
 . Τῆς οὖν αἰχμαλωσίας
 ἀνεθείσης 
 ἣς γεγονυίας 
 
 χορεῖαι 
 λοιπὸν ἐξ αὐτῆς συνίστανται τοὺς ὕμνους 
 ἀναπέμπουσαι 
 ἀναπέμποντες 
 τῷ ἐλευθερωτῇ βασιλεῖ· 
 
 
 τότε δὲ καὶ ἀγαλλιάσεται
 Ἰακὼβ καὶ
 εὐφρανθήσεται Ἰσραήλ 
 . 
 
 τότε δέ, πότε ἢ 
 δῆλον ὅτι 
 κατὰ τὸν καιρὸν τῆς δηλουμένης ἐλευθερίας τοῦ λαοῦ τοῦ θεοῦ; 
 
 
 ὡς 
 νοεῖν σε 
 νοεῖν 
 νοεῖσθαι 
 ἕτερον μὲν εἶναι τὸν ἐλευθερούμενον λαὸν καὶ ἑτέρους τοὺς ἐπὶ
 τῇ αὐτοῦ σωτηρίᾳ
 
 
 εὐφραινομένους 
 ἐλευθερουμένους 
 
 ·
 
 
 τοῦτο γὰρ ἡ διάνοια ὑποβάλλει φάσκοντος
 τοῦ λόγου· ἐν τῷ ἐπιστρέψαι τὸν
 θεὸν τὴν αἰχμαλωσίαν τοῦ λαοῦ αὐτοῦ ἀγαλλιάσεται
 Ἰακὼβ καὶ
 εὐφρανθήσεται Ἰσραήλ 
 
 ·
 
 οὗτοι γὰρ εὐφρανθήσονται ἐν τῷ
 ἐπιστρέφειν κύριον τὴν αἰχμαλωσίαν τοῦ λαοῦ
 αὐτοῦ. 
 
 
 
 
 
 Δύο τοίνυν διὰ τούτων παρίσταται τάγματα, τὸ μὲν τῶν μὴ
 ὑποπεπτωκότων τῇ αἰχμαλωσίᾳ, τὸ δὲ τῶν ὑποπεπτωκότων 
 μὲν 
 
 ἐλευθερίας δὲ 
 τετυχηκότων 
 τυχόντων 
 διὰ τοῦ σωτηρίου . ἐρεῖς
 οὖν τοὺς μὲν πάλαι προφήτας καὶ δικαίους καὶ 
 πατριάρχας καὶ 
 
 πάντας τοὺς καθαροὺς τῆς 
 εἰδωλολάτρου 
 εἰδωλολατρίδος 
 πλάνης 
 γενομένους 
 
 , αὐτοὺς εἶναι τοὺς μὴ ὑποπεπτωκότας τῇ τῶν νοητῶν
 πολεμίων ἁλώσει, τοὺς δὲ ἐξ ἐθνῶν εἰς ἀθεότητα
 περιτραπέντας 
 τούς τε τῇ 
 καὶ τῇ 
 καὶ τοὺς 
 πολυθέῳ πλάνῃ καταδουλωθέντας ἢ καὶ τοὺς ἐκ
 περιτομῆς 
 τοὺς 
 
 ταῖς ἑαυτῶν ἁμαρτίαις πραθέντας 
 
 τούτους νοήσεις ὑπὸ τῆς
 νοητῆς αἰχμαλωσίας παραληφθῆναι 
 
 
 καὶ ἁπαξαπλῶς ἅπαντας, περὶ ὧν ἀνωτέρω
 ἐλέγετο· 
 εἶπεν ἄφρων ἐν καρδίᾳ αὐτοῦ· οὐκ ἔστι θεός, 
 διέφθειραν καὶ ἐβδελύχθησαν ἐν ἀνομίᾳ, 
 τούτους τυγχάνειν τοὺς τὴν αἰχμαλωσίαν
 πεπονθότας· 
 
 
 
 προφητικὸς χορός, 
 
 ὧν 
 ἐλευθερουμένων διὰ τῆς τοῦ σωτηρίου ἐπιλάμψεως 
 διὰ τῆς 
 τοῦ 
 
 σωτηρίου ἐπιλάμψεως ἐλευθερουμένων 
 ὁ πάλαι παρὰ θεῷ ἤδη ἀναπεπαυμένος 
 προφητικὸς χορός 
 προφητικῶς χώρος 
 , 
 Ἰακὼβ καὶ Ἰσραὴλ 
 
 κυρίως 
 ὀνομαζόμενος 
 ὀνομάζεσθαι ὃς 
 
 
 διὰ τὰ ἐκ τῶν ὀνομάτων σημαινόμενα
 πράγματα 
 
 , ἀγαλλιάσεται καὶ εὐφρανθήσεται
 
 συγχαίρων ὡς 
 οἰκείοις 
 ἰδίοις 
 μέλεσι τοῖς διὰ τοῦ σωτηρίου
 
 ἐλευθερουμένοις.

Εἰς τὸ τέλος, ἐν ὕμνοις· συνέσεως τῷ Δαυίδ · 
 ἐν τῷ ἐλθεῖν τοὺς Ζιφαίους καὶ εἰπεῖν
 τῷ Σαούλ · οὐκ ἰδοὺ
 Δαυὶδ 
 
 κέκρυπται παρ’ ἡμῖν; 
 Ὁ θεός, ἐν τῷ ὀνόματί σου σῶσον με, 
 καὶ ἐν τῇ δυναστείᾳ σου κρῖνόν με. 
 ὁ θεός, εἰσάκουσον τῆς προσευχῆς μου, 
 ἐνώτισαι τὰ ῥήματα τοῦ στόματός μου. 
 ὅτι ἀλλότριοι ἐπανέστησαν ἐπ’ ἐμέ, 
 καὶ κραταιοὶ ἐζήτησαν τὴν ψυχήν μου· 
 καὶ οὐ προέθεντο τὸν θεὸν ἐνώπιον αὐτῶν. 
 διάψαλμα. 
 
 
 Ὥσπερ ἀπεδείκνυντο οἱ κατὰ τὸ πρῶτον μέρος τῆς βίβλου τῶν
 Ψαλμῶν μετὰ τὸ πταῖσμα τὸ εἰς τὴν τοῦ
 Οὐρίου γεγονὸς
 λελεγμένοι ἐκ τῆς ἐφ’ ἑκάστῳ κειμένης προγραφῆς, οὕτω καὶ
 νῦν αἱ καθ’ ἕκαστον ψαλμὸν προγραφαὶ δηλωτικαὶ τυγ­χάνουσι
 τοῦ χρόνου, καθ’ ὃν ἐλέχθησαν· αὐτίκα γοῦν καὶ ὁ
 προκείμενος ἀνέπεμψεν ἐπὶ τὴν πρώτην βίβλον τῶν
 Βασιλειῶν , ὡς ἂν ἐκεῖθεν μάθοιμεν, ἐφ’ οἵοις
 πράγμασι τὸν προκείμενον ὕμνον ὁ Δαυὶδ ἀνέπεμψεν. 
 Ἔχει δὲ ἡ ἱστορία τοῦτον τὸν τρόπον· καὶ ἐκάθισεν
 Δαυὶδ ἐν τῇ
 ἐρήμῳ Μασεδὲκ ἐν τοῖς στενοῖς,
 καὶ ἐκάθητο ἐν τῷ ὄρει ἐν τῇ ἐρήμῳ
 Ζείφ 
 
 · εἶθ’ ὡς ἦλθεν Ἰωνάθαν ὁ υἱὸς Σαοὺλ πρὸς αὐτὸν καὶ εἶπεν αὐτῷ· μὴ
 φοβοῦ, ὅτι οὐ μὴ εὕρῃ σε ἡ χεὶρ Σαοὺλ τοῦ πατρός μου, καὶ
 σὺ βασιλεύσεις ἐπὶ Ἰσραήλ , καὶ ἐγὼ
 ἔσομαί σοι εἰς δεύτερον, καὶ Σαοὺλ ὁ πατήρ μου οἶδεν οὕτως. καὶ
 συνέθεντο ἀμφότεροι διαθήκην ἐνώπιον κυρίου, καὶ
 Δαυὶδ ἐκάθητο,
 καὶ Ἰωνάθαν ἀπῆλθεν
 εἰς τὸν οἶκον αὐτοῦ. 
 οἷς ἑξῆς ἐπιλέγει· καὶ ἀνέβησαν οἱ
 Ζι φαῖοι ἐκ τῆς αὐχμώδους πρὸς Σαοὺλ ἐπὶ τὸν βουνὸν
 λέγοντες· οὐκ ἰδοὺ Δαυὶδ κέκρυπται παρ’ ἡμῖν ἐν
 Μεσαρᾷ , ἐν τοῖς στενοῖς ἐν τῇ
 Καινῇ ; 
 ὃ δὴ μαθὼν ὁ Σαοὺλ ἐπὶ δίωξιν ἐτράπη τοῦ Δαυὶδ ἤδη τε λοιπὸν ἐγγὺς ἦν
 τοῦ λαβεῖν αὐτὸν ὑποχείριον· γέγραπται γάρ· καὶ
 ἤκουσεν Σαοὺλ καὶ
 κατεδίωξεν ὀπίσω Δαυὶδ εἰς τὴν ἔρημον
 Μαών . καὶ πορεύονται Σαοὺλ καὶ οἱ ἄνδρες αὐτοῦ
 ἐκ μέρους τοῦ ὄρους τούτου. καὶ ἐγένετο Δαυὶδ σκεπαζόμενος
 πορεύεσθαι ἀπὸ προσώπου Σαούλ · καὶ Σαοὺλ καὶ οἱ ἄνδρες αὐτοῦ παρενέβαλλον
 ἐπὶ Δαυὶδ καὶ
 
 τοὺς ἄνδρας αὐτοῦ συλλαβεῖν αὐτούς. καὶ ἄγγελος ἦλθε
 πρὸς Σαοὺλ λέγων·
 σπεῦδε καὶ δεῦρο, ὅτι ἐπέθεντο ἀλλόφυλοι ἐπὶ τὴν γῆν.
 καὶ ἀνέστρεψε Σαοὺλ 
 μὴ καταδιώκειν ὀπίσω Δαυὶδ καὶ ἐπορεύθη εἰς συνάντησιν τῶν
 ἀλλοφύλων. 
 
 
 Ταῦτα μὲν τὰ ἀπὸ τῆς ἱστορίας, ἐφ’ οἷς τὸν προκείμενον
 ὕμνον διασωθεὶς ἐκ χειρὸς Σαοὺλ ὁ Δαυὶδ γραφῇ παραδίδωσιν, ἐπισημηνάμενος τὸν
 καιρὸν καὶ τὸ πρᾶγμα δηλώσας διὰ τῆς προγραφῆς. διὸ καὶ
 
 
 
 ἐπὶ σύνεσιν ἡμᾶς παρορμᾷ
 τῶν ἐμφερομένων, λέγων· εἰς τὸ τέλος,
 ἐν ὕμνοις· συνέσεως τῷ Δαυίδ 
 , κατὰ δὲ τὸν 
 Ἀκύλαν 
 Ἀκύλα 
 · τῷ νικοποιῷ
 ἐν ψαλμοῖς ἐπιστήμονος 
 τοῦ 
 τῷ 
 
 Δαυίδ , 
 κατὰ δὲ τὸν Σύμμαχον · ἐπινίκιον
 διὰ ψαλτηρίων περὶ συνέσεως τοῦ Δαυίδ «· 
 ἐπειδὴ καὶ φεύγων καὶ τὴν ἔρημον μεταδιώκων ἀντὶ
 φυλακτηρίου 
 ἐπήγετο 
 ἐπείγε 
 
 
 τὸ τοῦ ψαλτηρίου 
 ὄργανον, 
 τὸ ψαλτήριον 
 ὄργανον 
 ὀργάνῳ 
 
 
 
 
 αὐτῷ 
 αὐτὸ 
 χρώμενος καὶ τοῖς δι’ 
 αὐτοῦ 
 αὑτοῦ 
 εἰς θεὸν ἀναπεμπομένοις ὕμνοις, καὶ ᾠδαῖς 
 μὲν 
 
 καὶ ψαλμοῖς
 
 πνευματικοῖς ἀντὶ θυσίας χρώμενος, ἀντὶ δὲ 
 
 τοῦ 
 εὐώδους θυμιάματος δι’ εὐχῶν τὴν πνευματικὴν
 ἀποτελῶν λειτουργίαν. 
 
 Ἐν τῷ ἐλθεῖν τοίνυν 
 
 τοὺς 
 
 
 Ζιφαίους καὶ εἰπεῖν τῷ Σαούλ · οὐκ ἰδοὺ
 
 Δαυὶδ 
 
 κέκρυπται παρ’ ἡμῖν; 
 
 τοῦτο 
 
 μαθὼν ὁ Δαυὶδ 
 (ἤτοι ἐξ ἀποκαλύψεως 
 τοῦ πνεύματος τοῦ προφητικοῦ 
 
 ἢ ἔκ τινος τῶν τὰς τοιαύτας ἀπαγγελίας διακονεῖν
 εἰωθότων) τὸ ψαλτήριον μετὰ χεῖρας παραχρῆμα λαβὼν δι’
 αὐτοῦ τῷ θεῷ τὴν λογικὴν ἀναφέρει θυσίαν λέγων 
 τὰ προκείμενα, δι’ ὧν ἀξιοῖ σωθῆναι ὑπὸ
 τοῦ θεοῦ, οὐκ ἄλλως ἀλλ’ ἢ διὰ τοῦ ὀνόματος αὐτοῦ·
 διό φησιν· 
 
 
 
 ὁ θεός, ἐν τῷ ὀνόματί σου 
 σῶσόν με 
 καὶ τὰ ἑξής 
 · 
 
 
 ᾔδει γὰρ εἶναί τι ὄνομα τὸ ὑπὲρ πᾶν ὄνομα 
 · 
 
 
 ὥσπερ 
 γὰρ 
 
 ἔστι τινα 
 ἐν ταῖς ἐπῳδαῖς ταῖς κατὰ τῶν ἰοβόλων
 ἑρπετῶν ῥήματα καὶ ὀνόματα 
 ὀνόματά
 τε καὶ ῥήματα ἐν ταῖς ἐπῳδαῖς ταῖς κατὰ τῶν ἰοβόλων
 ἑρπετῶν 
 τοσαύτην ἐμφαίνοντα δυνάμεως ἰσχὺν ὡς κατακοιμίζειν
 ἢ 
 καὶ 
 
 νεκροῦν τὰ φοβερώτατα τῶν ἑρπετῶν, 
 τὸν αὐτὸν τρόπον 
 οὔτω δὴ 
 καὶ τὸ ὄνομα τὸ ὑπὲρ πᾶν ὄνομα 
 
 
 ἠπίστατο 
 ἡγήσατο 
 
 ὁ προφήτης 
 
 σωτήριον μὲν 
 τυγχάνειν τῶν σωτηρίας ἀξίων 
 
 τῶν 
 τὸν 
 σωτηρίας ἀξίων τυγχάνειν 
 , τῶν δὲ ἐχθρῶν καὶ ἐναντίων δυνάμεων 
 ἀπελαστικόν 
 ἀπελαστικῶν 
 . 
 Ἐβούλετο τοίνυν σωθῆναι ἐν τῷ ὀνόματι
 τοῦ θεοῦ , καὶ οὐκ ἀκρίτως 
 γε 
 τε 
 
 ἐβούλετο, 
 ἀλλ’ εἰ 
 ἀλλὰ 
 ἄξιος 
 εὑρίσκοιτο 
 εὑρίσκεται 
 
 
 τῆς 
 
 σωτηρίας· διὸ 
 
 καὶ 
 ἐπιλέγει· 
 καὶ ἐν τῇ 
 δυναστείᾳ 
 δυνάμει 
 σου 
 μοι 
 
 , κρινεῖς 
 μοι 
 με 
 , 
 
 
 ἢ κατὰ τοὺς λοιποὺς ἑρμηνευτάς δικάσεις μοι 
 · 
 
 
 πρότερον 
 ποτε 
 γὰρ ἀξιοῖ κρίνεσθαι καὶ δικάζεσθαι 
 πρότερον γὰρ ἀξιοῖ κρίνεσθαι ἢ
 κατὰ τοὺς ἄλλους ἑρμηνευτὰς δικάσεις 
 μοι 
 με 
 
 
 πρὸς τοὺς ἐλαύνοντας ἢ 
 καὶ 
 
 διαβεβληκότας αὐτόν· εἶθ’ οὕτως εἰ 
 φανείη 
 φάνειε 
 ἀδικούμενος
 
 ἐκδικήσεως τυχεῖν τῆς παρὰ τοῦ κριτοῦ μετερχομένου τοὺς
 ἀδικοῦντας. 
 
 
 ταῦτ’ εἰπὼν προστίθησι λέγων· 
 ὁ θεός, εἰσάκουσον τῆς προσευχῆς μου, 
 ἐνώτισαι τὰ ῥήματα τοῦ στόματός μου, 
 ὥσπερ δικαιολογίαν ποιούμενος ἐνώπιον τοῦ
 κρίνοντος αὐτῷ τε καὶ τοῖς ἀδικοῦσιν αὐτόν. καὶ ἵνα γε τὰ
 τῆς δικαιολογίας παραδεχθῇ, τὴν εὐχὴν ἀναπέμπει, ἣν καὶ
 εἰσακουσθῆναι ἀξιοῖ λέγων· 
 ὁ θεός, εἰσάκουσον τῆς προσευχῆς μου, 
 ἐνώτισαι τὰ ῥήματα τοῦ στόματός μου. 
 Τί δ’ ἂν ἐβούλετο ἡ προσευχὴ καὶ ποίαν
 δικαιολογίαν εἶχεν, ἑξῆς παρίστησι λέγων· 
 ὅτι ἀλλότριοι ἐπανέστησαν ἐπ’ ἐμέ, 
 καὶ κραταιοὶ ἐζήτησαν τὴν ψυχήν μου, 
 καὶ οὐ προέθεντο τὸν θεὸν ἐνώπιον αὐτῶν. 
 Ταῦτ’ ἦν τὰ τῆς δικαιολογίας. καὶ 
 
 
 ὅρα 
 ὁρᾷς 
 , 
 ὅπως 
 πῶς 
 vgl. z.B. Eusebius,
 Demonstratio evangelica VI (GCS 23, 268,8
 Heikel): καὶ ὅρα γε ὅπως 
 οὐ διὰ μακρῶν ἐκτείνει τοὺς λόγους, 
 ἀλλ’ ἅτε 
 ἀλλὰ τῷ 
 θεῷ τῷ 
 
 τὰ 
 πάντα εἰδότι διαλεγόμενος 
 αὐτῷ 
 αὐτὸ 
 μόνον ὑπόμνησιν ποιεῖται τὴν μακρὰν τῶν 
 πραγμάτων 
 πολλῶν 
 ἀποσιωπῶν διδασκαλίαν. μήποτε δὲ τοὺς μὲν ἀλλοτρίους
 ᾐνίσσετο τοὺς Ζιφαίους 
 
 τοὺς πρὸς
 
 τὸν Σαοὺλ 
 
 ἐνδιαβάλλοντας 
 διαβάλλοντας 
 αὐτόν 
 
 , τοὺς δὲ κραταιοὺς 
 
 τοὺς 
 ὡς 
 
 
 τὴν ψυχὴν αὐτοῦ ζητοῦντας 
 
 αὐτὸν 
 
 
 
 τὸν 
 
 
 Σαοὺλ καὶ τοὺς σὺν
 αὐτῷ, οἳ μὴ προθέμενοι τὸν θεὸν ἐνώπιον
 αὐτῶν ἤλαυνον τὸν μηδὲν 
 αὐτοὺς 
 
 ἠδικηκότα 
 ἑαυτοὺς 
 
 ἀπατῶντες 
 τῷ νομίζειν 
 τὸ νομίζειν 
 , ὅτι καὶ παρὰ τὸ βούλημα τοῦ θεοῦ δυνήσονταί τι κατ’
 αὐτοῦ· τοῦτο 
 δ’ 
 δὲ 
 ἦν ἀνδρῶν μὴ προθεμένων τὸν θεὸν
 ἐνώπιον αὐτῶν· 
 
 
 
 ἐγράφη δὲ ταῦτα , φησὶν ὁ
 ἀπόστολος, εἰς νουθεσίαν ἡμῶν 
 , ὡς ἂν μιμηταὶ γιγνοίμεθα τῶν ἁγίων, εἴ ποτε τοῖς
 ὁμοίοις περιπίπτοιμεν·
 
 οὐκ ἔστι γὰρ ὅτε πάντες οἱ θέλοντες εὐσεβῶς ζῆν οὐχὶ
 διώκονται καὶ 
 
 μὴ 
 μισοῦνται μῖσος ἄδικον ὑπὸ τῶν τὸν ἐναντίον
 αἱρουμένων βίον· καὶ ἀναγκαῖά γε ἡμῖν τὰ προκείμενα εἰς
 διδασκαλίαν, ὡς ἂν καὶ αὐτοὶ δίκην ἐπῳδῆς ἑαυτοῖς ἐπᾴδοιμεν
 τὰς τοιαύτας φωνὰς ἀναπέμποντες τῷ θεῷ, ἐπειδὰν ἐχθροῖς
 περιπεσόντες ἐπιβουλευοίμεθα ὑπ’ αὐτῶν καὶ διαβαλλοίμεθα
 καὶ κινδυνεύοιμεν πεπεισμένοι οὐκ ἀργὰ ἔσεσθαι τὰ ῥήματα
 τῆς προσευχῆς· 
 τὰ 
 
 μεγάλα δὲ συμβαλοῦνται ἡμῖν, ὥσπερ οὖν καὶ αὐτοῖς
 τοῖς πρώτοις εὐξαμένοις. 
 Αὐτίκα γοῦν εὐξάμενος ταῦτα ὁ Δαυὶδ παραχρῆμα ἐπηκόου ἔτυχεν τοῦ θεοῦ καὶ
 ἀξιοῦται τῆς παρ’ αὐτοῦ βοηθείας. ἤδη
 γὰρ μέλλων ἁλίσκεσθαι καὶ ταῖς τοῦ Σαοὺλ χερσὶ παραδίδοσθαι,
 παραδόξως ἐκ θεοῦ σῴζεται, ἀγγελίας τὸν Σαοὺλ ἀπαγαγού­σης ἐφ’
 ἑτέρας ἀσχολίας κατὰ τὴν παρατεθεῖσαν ἱστορίαν. διὸ
 ἑξῆς φησιν·

Ἰδοὺ γὰρ ὁ θεὸς βοηθεῖ μοι, 
 κύριος ἀντιλήπτωρ τῆς ψυχῆς μου. 
 ἀποστρέψει τὰ κακὰ τοῖς ἐχθροῖς μου, 
 ἐν τῇ ἀληθείᾳ σου ἐξολόθρευσον αὐτούς. 
 
 
 διάψαλμα 
 διάψαλμα 
 
 . 
 
 
 
 
 
 
 Τὸ 
 διάψαλμα 
 διάψαλμον 
 μεταβολὴν εἰργάσατο τῆς διανοίας· τὰ μὲν γὰρ
 ὡς 
 ἐν 
 
 προσευχῇ 
 ἀνεπέμπετο 
 ἀνέπεμπεν 
 τῷ θεῷ, τὰ δὲ προφητικῶς ἐπιλέγει τὰ θεσπίζοντα
 σωτηρίαν μὲν τῷ εὐξαμένῳ πτῶσιν δὲ τοῖς ἐχθροῖς, ἀφ’ ὧν
 ῥυσθῆναι ηὔξατο. ταῦτ’ οὖν ἐξ ἁγίου πνεύματος προφητεύει,
 τὰ μὲν περὶ 
 αὐτοῦ 
 αὐτὸν 
 σημαίνων ἐν τούτοις· 
 
 ἰδοὺ γὰρ ὁ θεὸς 
 
 
 βοηθεῖ μοι, 
 
 
 
 καὶ ὁ 
 κύριος ἀντιλή πτωρ τῆς ψυχῆς μου, 
 
 
 
 
 
 τὰ δὲ περὶ τῶν ἐναντίων αὐτῷ, ἤτοι 
 περὶ 
 
 
 
 τῶν
 Ζιφαίων 
 τὸν Ζιφαίον 
 
 
 τῶν διαβεβληκότων αὐτὸν πρὸς τὸν
 Σαοὺλ ἢ 
 
 καὶ νοητῶν τινων 
 ἢ 
 
 καὶ ἀφανῶν ἐχθρῶν 
 τῶν 
 
 καὶ 
 διαφθονουμένων αὐτοῦ τῇ κατὰ θεὸν προκοπῇ καὶ διὰ
 τοῦτο συσκευαζομένων 
 αὐτόν 
 αὐτῶν 
 , 
 ἐν τῷ· 
 ἀποστρέψει τὰ κακὰ τοῖς ἐχθροῖς μου, 
 
 
 καὶ ἐν τῇ ἀληθείᾳ σου
 ἐξολόθρευσον αὐτούς· 
 
 
 
 
 
 
 
 
 
 
 
 κατὰ δὲ τὸν Σύμμαχον 
 ἀνταποδώσει, 
 
 φησίν, κακὰ 
 κακά, φησί, τοῖς ἐχθροῖς μου
 
 τοῖς ἀποτειχίζουσί με, 
 ἐν τῇ ἀληθείᾳ σου ἀποσιώπησον αὐτούς. 
 Καὶ ὅρα, εἰ μὴ συμφωνεῖ ταῦτα τῇ ἱστορίᾳ·
 ἐπειδήπερ οἱ Ζιφαῖοι 
 
 βουλόμενον 
 βουλόμενοι 
 αὐτὸν κρύπτεσθαι παρ’ αὐτοῖς ὥσπερ 
 ἀπογυμνοῦντες καὶ
 »ἀποτειχίζοντες« 
 ἀποτειχίζοντες καὶ
 ἀπογυμνοῦντες 
 διέβαλλον πρὸς τὸν Σαοὺλ 
 
 λόγοις διαβολικοῖς κατ’ αὐτοῦ
 χρώμενοι, 
 
 διόπερ 
 αὐτοὺς ὡς εἰκὸς 
 ὡς 
 εἰκὸς 
 εἰκὼς 
 αὐτοὺς 
 αἰνιττόμενος ἔλεγεν· 
 ἀνταποδώσει κακὰ τοῖς
 ἀποτειχίζουσί με 
 
 
 καὶ ἐν τῇ ἀληθείᾳ σου 
 
 ἀποσιώπησον αὐτούς· 
 
 
 
 καλὴ γὰρ 
 αὐτοῖς 
 
 ἡ σιωπή, 
 
 ἵνα μὴ τοιαύταις 
 χρῶνται κατ’ ἐμοῦ 
 κατ’ ἐμοῦ
 χρῶνται 
 διαβολαῖς. 
 
 
 
 
 Σφόδρα δὲ καταλλήλως τὸν θεὸν ἀντιλήπτορα ἢ ὑπέρεισμα 
 κατὰ τὸν Σύμμαχον ὠνόμασεν τῆς
 ἑαυτοῦ ψυχῆς .
 ἐπειδὴ
 
 γὰρ ἀνωτέρω οἱ κραταιοὶ ἐζήτουν τὴν
 ψυχὴν 
 αὐτοῦ οὐχ οὕτως ἐπιβουλεῦσαι αὐτοῦ τῷ σώματι
 προῃρημένοι ὡς τῇ ψυχῇ, εἰκότως καὶ αὐτὸς τὸν κύριον ἀντιλήπτορα τῆς ἑαυτοῦ ψυχῆς ὠνόμαζεν·
 ἔμελεν γὰρ αὐτῷ οὐδὲν τοῦ σώματος οὐδὲ τῶν ἐκτὸς ὑπαρχόντων
 οὐδὲ τῆς προσκαίρου ταύτης ζωῆς, μόνης δὲ τῆς ἑαυτοῦ 
 ψυχῆς .

Ἑκουσίως θύσω σοι, 
 ἐξομολογήσομαι τῷ ὀνό
 
 ματί σου, κύριε, ὅτι ἀγαθόν· 
 ὅτι ἐκ πάσης θλίψεως ἐρρύσω με, 
 καὶ ἐν τοῖς ἐχθροῖς μου ἐπίδεν ὁ ὀφθαλμός μου. 
 
 
 Διὰ τῶν πρώτων δέησιν καὶ ἱκετηρίαν ἀναπέμψας τῷ θεῷ καὶ
 τὴν δικαιολογίαν αὐτοῦ ἐκθέμενος, ἐν τοῖς δευτέροις
 πληρωθεὶς τοῦ πνεύματος θεσπίζει τά τε περὶ αὐτὸν μέλλοντα
 ἔσεσθαι τά τε τοῖς ἐχθροῖς αὐτοῦ συμβησόμενα, εἶθ’ ἑξῆς καὶ
 ἀκολούθως ἐν τῷ τρίτῳ μέρει θυσίας καὶ εὐχαριστίας ἀνύσειν
 ἐπαγγέλλεται τῷ θεῷ, ἐφ’ οἷς εὖ πέπονθεν· ὡς γὰρ δὴ
 διασωθεὶς καὶ τῆς τῶν ἐχθρῶν ἐπιβουλῆς ἠλευθερωμένος οὐ
 μόνον, ἀλλὰ καὶ τὸν ὄλεθρον τῶν ἐχθρῶν ἐπιδὼν 
 θύσειν καὶ ἐξομολογήσασθαι τῷ ὀνόματι τοῦ κυρίου 
 ὑπισχνεῖται. 
 Καὶ ταῦτα προλέγει θεσπίζων πρὸ τῆς τῶν πραγμάτων ἐκβάσεως·
 ὅτε γὰρ οἱ Ζιφαῖοι 
 ἐλθόντες πρὸς τὸν Σαοὺλ εἶπον· ἰδοὺ Δαυὶδ κέκρυπται παρ’
 ἡμῖν 
 , ἀρχὴν ἔτ’ ἐχούσης τῆς κατ’ αὐτῶν ἱστορίας καὶ τῶν
 Ζιφαίων ἄρτι διαβεβληκότων αὐτόν,
 τότε δὴ τὰ τέλη τῶν πραγμάτων αὐτὸς θεσπίζει τὰ ὕστερόν
 ποτε γενησόμενα προλαμ­βάνων ὡς ἤδη γεγονότα· διό φησιν·
 
 ὅτι ἐκ πάσης θλίψεως ἐρρύσω με, 
 καὶ ἐν τοῖς ἐχθροῖς μου 
 ἐπίδεν 
 ἐπεῖδεν 
 ὁ ὀφθαλμός μου. 
 Ταῦτα γὰρ ὕστερον μέν ποτε γέγονεν, ὅμως δὲ
 προγνώσει τοῦ ἁγίου πνεύματος ὡς ἤδη αὐτὰ γεγονότα
 ἀπαγγέλλει καὶ ἐπ’ αὐτοῖς εὐχαριστεῖ καὶ θύσειν ἐπαγγέλλεται καὶ ἐξομολογήσεσθαι τῷ κυρίῳ λέγων·
 
 
 
 
 
 
 ἀντὶ δὲ
 τοῦ 
 ἑκουσίως θύσω σοι, 
 ὁ 
 δὲ 
 
 
 Ἀκύλας 
 
 
 ἐν 
 
 ἑκουσιασμῷ , 
 φησίν 
 
 , θυσιάσω 
 σοι 
 σε 
 . 
 
 
 
 
 Ἐπειδὴ 
 γὰρ 
 
 
 
 
 
 
 ἄοικος καὶ ἄπολις 
 
 ἄπολις καὶ ἄοικος 
 καὶ ἀνέστιος ὢν ἐν ταῖς ἐρήμοις ἐποιεῖτο τὰς
 διατριβάς, 
 ἐν ταῖς ἐρημοῖς ἐποιεῖτο τὰς τριβὰς
 ἄοικος ὢν καὶ ἀνέστιος 
 
 
 καινὸν 
 καὶ ὃν 
 ἐξεῦρε τρόπον θυσίας. 
 
 ἀναγκαῖον οἴεται καὶ
 προσήκοντα τῷ θεῷ 
 Ergänzung des
 vermeintlichen Relativsatzes 
 τίς 
 δ’ 
 δὲ 
 ἦν οὗτος; 
 ἐν ἑκουσιασμῷ , φησίν, θυσιάσω
 σοι· 
 
 
 ἢ ἑκούσιος θυσία 
 ἀρκεῖ γὰρ ἡ ἑκουσιότης καὶ ἡ προαίρεσις, δι’ ἧς
 ἀναπέμψω σοι τὴν θυσίαν. 
 
 ἤτοι τὴν εὐχαριστίαν
 
 οὐ γὰρ ἠγνόει τὸν θεὸν παραιτούμενον μὲν τὰς δι’
 αἱμάτων καὶ 
 ζῴων σφαγῆς 
 σφαγῆς ζῴων 
 σφαγῆς καὶ ζῴων 
 θυσίας, λογικὴν δὲ θυσίαν τὴν δι’ αἰνέσεως
 ἀσπαζόμενον, 
 
 
 
 
 ἅτε προμεμαθηκὼς τό· θῦσον τῷ
 θεῷ θυσίαν αἰνέσεως 
 καὶ ἀπόδος τῷ κυρίῳ τὰς εὐχάς σου. 
 
 
 Ταύτην οὖν, φησίν, 
 
 ἑκουσίως 
 
 
 
 
 
 
 θύσω σοι τὴν θυσίαν 
 τὴν θυσίαν
 θύσω σοι 
 αὐτὸ τὸ ἐπ’ ἐμοὶ ἑκούσιον καὶ τὸ θέλημά μου καὶ τὴν ἐμὴν
 προαίρεσιν ἀνατιθείς σοι 
 
 
 
 
 τήν τε εὐχαριστίαν αὐτὴν ἀντὶ θυσίας σοι
 προσφέρων. διὸ συνάπτει 
 
 ἑξῆς λέγων· 
 
 
 
 
 
 
 ἐξομολογήσομαι τῷ ὀνόματί σου,
 κύριε, ὅτι ἀγαθόν 
 τὸ ἐξομολογήσομαι 
 ἐξομολογήσομαί σοι 
 , 
 σαφέστατα ἐπὶ τοῦ παρόντος 
 τῆς ἐξομολογήσεως ἀντὶ εὐχαριστίας
 παραλαμβανομένης 
 τὴν ἐξομολόγησιν ἀντὶ τῆς
 εὐχαριστίας ἔλαβεν 
 · 
 
 
 
 ἐφ’ οἷς γὰρ ἐκ πάσης θλίψεως
 ἐρρύσθη, καὶ ἐν τοῖς ἐχθροῖς αὐτοῦ 
 ἐπίδεν 
 
 ἐπεῖδεν 
 ὁ ὀφθαλμὸς αὐτοῦ, ἐπὶ τούτοις εὐχαριστίας
 ἀναπέμπει καὶ τὰς τοῦ ἑκουσιασμοῦ
 θυσίας 
 ἐπαγγέλλεται ἀποδώσειν τῷ θεῷ.

Εἰς τὸ τέλος, ἐν ὕμνοις· συνέσεως τῷ Δαυίδ . 
 Ἐνώτισαι, ὁ θεός, τὴν προσευχήν μου 
 καὶ μὴ ὑπερίδῃς τὴν δέησίν μου. 
 πρόσχες μοι καὶ εἰσάκουσόν μου· 
 ἐλυπήθην ἐν τῇ ἀδολεσχίᾳ μου καὶ ἐταράχθην 
 ἀπὸ φωνῆς ἐχθροῦ καὶ ἀπὸ θλίψεως ἁμαρτωλοῦ, 
 ὅτι ἐξέκλιναν ἐπ’ ἐμὲ ἀνομίαν 
 καὶ ἐν ὀργῇ ἐνεκότουν μοι. 
 
 
 Ὡς μὲν πρὸς τὴν ἱστο ρίαν
 
 δόξειεν ἂν καὶ τὰ προκείμενα εἰρῆσθαι τῷ Δαυίδ 
 , καθ’ οὓς ἀπεδίδρασκε χρόνους φεύγων ἀπὸ προσώπου
 Σαοὺλ ἐν ταῖς
 ἐρήμοις τὰς διατρι­βὰς ποιούμενος· λέγει δ’ οὖν ἑξῆς
 προϊών· 
 ἰδοὺ ἐμάκρυνα φυγαδεύων 
 καὶ ηὐλίσθην ἐν τῇ ἐρήμῳ. 
 Καὶ
 ἐπειδὴ μέχρι θανάτου ἐπεβούλευεν αὐτῷ Σαοὺλ καὶ οἱ συμπράττοντες
 αὐτῷ, εἶπεν ἂν ἐξ οἰκείου προσώπου καὶ τό· 
 ἐλυπήθην ἐν τῇ ἀδολεσχίᾳ μου, καὶ ἐταράχθην 
 ἀπὸ φωνῆς ἐχθροῦ καὶ ἀπὸ θλίψεως ἁμαρτωλοῦ, 
 ὅτι ἐξέκλιναν ἐπ’ ἐμὲ ἀνομίαν, 
 καὶ ἐν ὀργῇ ἐνεκότουν μοι. 
 
 Ταῦτα μὲν οὖν ἁρμόσαι τῷ τοῦ Δαυὶδ προσώπῳ οὐ δυσχερές· οὐ
 μὴν καὶ τὰ ἑξῆς, ἐν οἷς ἐπιλέγει· 
 ὅτι ἴδον ἀνομίαν καὶ ἀντιλογίαν ἐν τῇ πόλει· 
 ἡμέρας καὶ νυκτὸς κυκλώσει αὐτὴν ἐπὶ τὰ τείχη
 αὐτῆς, 
 καὶ ἀνομία καὶ κόπος ἐν μέσῳ αὐτῆς, 
 καὶ οὐκ ἐξέλιπεν ἐκ τῶν πλατειῶν αὐτῆς τόκος καὶ
 δόλος. 
 ὅτι εἰ ἐχθρὸς ὠνείδισέν με, ὑπήνεγκα ἄν, 
 καὶ εἰ ὁ μισῶν με ἐπ’ ἐμὲ ἐμεγαλορρημόνησεν, ἐκρύβην
 ἂν ἀπ’ αὐτοῦ. 
 σὺ δέ, ἄνθρωπε ἰσόψυχε, 
 ἡγεμών μου καὶ γνωστέ μου, 
 ὃς ἐπὶ τὸ αὐτὸ ἐλίπανάς μοι ἐδέσματα, 
 ἐν τῷ οἴκῳ τοῦ θεοῦ ἐπορεύθημεν ἐν ὁμονοίᾳ. 
 
 Ποίαν γὰρ πόλιν βούλεται σημαίνειν, ἐφ’ ἧς ταῦτα τεθέαται,
 ἅ φησιν ἑωρακέναι, οὐκ ἂν ἔχοι τις ἀπὸ τῆς ἱστορίας εἰπεῖν.
 τίς δὲ οὗτος ἦν, ᾧ προσεφώνει λέγων· 
 σὺ δέ, ἄνθρωπε ἰσόψυχε, 
 ἡγεμών μου καὶ γνωστέ μου, 
 ὃς ἐπὶ τὸ αὐτὸ ἐγλύκανάς μοι ἐδέσματα; 
 
 Εἰ μὲν γὰρ ὑπ’ ἐχθροῦ ταῦτ’ ἔπασχον, φησίν, ἢ εἰ μῖσος
 ὁμολογῶν τις ἔχειν πρὸς μὲ ταῦτ’ ἐποίει, οὐδὲν ἦν
 θαυμαστόν,
 
 νυνὶ δὲ οὔτε μισῶν οὔτε ἐχθρός, συνήθης δὲ ὢν καὶ φίλος
 ἰσόψυχός τε καὶ ἡγεμὼν ὑπ’ ἐμοῦ καθεσταμένος
 κοινῆς τε τραπέζης ἀξίωμα ἔχων ἴσον μιᾶς τε καὶ τῆς αὐτῆς
 ἐν τῷ οἴκῳ τοῦ θεοῦ 
 εἰσόδου μοι καὶ εὐχῆς κεκοινωνηκὼς τοιαῦτα εἰς ἐμὲ
 τετόλμηκας; ταῦτα δὲ τὸν Δαυὶδ λέγειν ἐξ οἰκείου προσώπου οὐκ οἶδ’ εἴ
 τινα ἔχοι λόγον· οὔτε γὰρ Σαοὺλ 
 ἰσόψυχος 
 αὐτοῦ φίλος ἢ κατὰ τὸν Σύμμαχον 
 ὁμότροπος 
 ἦν· ποία γὰρ ὁμοιοτροπία γένοιτ’ ἂν ἐν τοῖς
 ἑκατέρων βίοις πάμπολυ διαλλάττουσιν; ἀλλ’ οὐδὲ ἰσόψυχος 
 πώποτε γέγονεν τῷ Δαυὶδ ὁ Σαούλ , οὐδὲ ἐν τῷ οἴκῳ
 τοῦ θεοῦ ἱστοροῦνται πώποτε πεπορευμένοι ἐν ὁμονοίᾳ 
 . προφανῶς δ’ ἐχθρὸς ὁ Σαοὺλ τοῦ Δαυὶδ πάντοτε φαίνεται γεγονώς· ἔφευγε δ’
 οὖν αὐτὸν εἰκότως καὶ ἐκρύπτετο ὡς φανερὸν ἐχθρὸν
 φυλαττόμενος. 
 Ἀλλ’ οὐδὲ τὰ περὶ τῆς εἰρημένης πόλεως ἐφαρμόσαι ἄν τις τῇ
 κατὰ τὸν Δαυὶδ 
 ἱστορίᾳ· ἐν ποίᾳ γὰρ 
 ἴδεν 
 εἶδε 
 
 πόλει , ἥν φησιν ἀνομίαν καὶ ἀντιλογίαν , οὐ μόνον
 ἡμέρας , ἀλλὰ καὶ νυκτός , κόπον
 τε καὶ πόνον ἀδικίαν 
 τε καὶ τόκον ἐκ τῶν πλατειῶν αὐτῆς
 μὴ ἐκλείποντα 
 ; ἡ μὲν γὰρ πόλις τοῦ
 Σαοὺλ ἐλέγετο
 εἶναι ἡ Ῥαμά , τὸ δ’
 οἰκητήριον αὐτοῦ ἡ
 Γαβεέ οὔπω τῆς
 Ἱερουσαλὴμ ὑπὸ τῷ
 Ἰσραὴλ γενομένης ἀλλ’ ἔτι ἀλλοφύλων
 οὔσης. 
 Τὸ δ’ ἐπαρᾶσθαι δοκεῖν τὸν Δαυὶδ καὶ λέγειν· 
 ἐλθέτω θάνατος ἐπ’ αὐτούς, 
 καὶ καταβήτωσαν εἰς ᾅδου ζῶντες, 
 
 ποίαν ἔχοι ἂν συμφωνίαν πρὸς τὸ σεμνολόγημα τῆς ὑμνουμένης
 αὐτοῦ ἀρετῆς, ἐφ’ ᾗ
 
 λέγων ἀναγέγραπται· εἰ ἀνταπέδωκα τοῖς
 ἀνταποδιδοῦσί μοι κακά, 
 
 
 ἀποπέσοιν 
 ἀποπεσεῖν 
 ἀποπεσείην 
 
 ἄρα ἀπὸ τῶν ἐχθρῶν μου κενός; Τὸ γὰρ
 τοιαύτας ἀρὰς κατεύχεσθαι τῶν ἐχθρῶν, οὐκ ἂν εἴη τοῦ
 ἀνεξικάκου Δαυίδ , ὃς
 πάντοτε τιμῶν καὶ σέβας ἔχων τοῦ Σαούλ , ὡς μηδὲ τολμᾶν
 ἐπιβάλλειν αὐτῷ χεῖρας, ὅτε καί ποτε ὑποχείριον αὐ τὸν εἴληφεν , ἐξ αὐτῆς
 δείκνυται τῆς ἱστορίας. Καὶ προϊὼν δὲ ἐπιλέγει· 
 ἡπαλύνθησαν οἱ λόγοι αὐτοῦ ὑπὲρ ἔλαιον, 
 καὶ αὐτοί εἰσι βολίδες· 
 
 τίνα οὖν ἄν τις ἔχοι δεῖξαι τὸν ταῦτα τῷ Δαυὶδ πεποιηκότα; 
 Ἐξ ὧν ἁπάντων ἡγοῦμαι μὴ χώραν ἔχειν ἀναφέρεσθαι τὰ
 προκείμενα ἐπὶ τὸ τοῦ Δαυὶδ πρόσωπον. προφητικῇ δὲ οἶμαι δυνάμει
 λελέχθαι αὐτὰ καὶ ἐπὶ μόνον τὸν σωτῆρα καὶ κύριον ἡμῶν
 συνίστασθαι πεπληρωμένα, ὅτε κατὰ τὸ
 αὐτὸ συναχθέντες οἱ τοῦ Ἰουδαίων 
 ἔθνους ἄρχοντες ἐπὶ τῆς
 Ἱερουσαλὴμ συνέδριον
 ἐποιή­σαντο καὶ σκέψιν, ὅπως αὐτὸν ἀπολέσωσιν · ἐν ᾧ οἱ
 μὲν θάνατον αὐτοῦ κατεψηφίζοντο, ἕτεροι δὲ ἀντέλεγον ὡς ὁ
 Νικόδημος λέγων·
 μὴ ὁ νόμος ἡμῶν κατακρίνει τὸν ἄνθρωπον, εἰ μή τι
 ἀκούσῃ παρ’ αὐτοῦ; 
 ταῦτ’ οὖν προφητικῶς τὸ πνεῦμα τὸ ἅγιον
 ἀποθεσπίζει διὰ τῶν προκειμένων λέγον· 
 ὅτι ἴδον ἀνομίαν καὶ ἀντιλογίαν ἐν τῇ πόλει 
 ἡμέρας καὶ νυκτός. 
 
 Σαφῶς δὲ καὶ ἡ τοῦ εὐαγγελίου γραφὴ μαρτυρεῖ τῇ προφητείᾳ
 ἐπὶ τὸν προδότην Ἰούδαν ἐκλαβοῦσα τό· 
 εἰ ὁ ἐχθρὸς ὠνείδισέν με, ὑπήνεγκα ἄν, 
 καὶ εἰ ὁ μισῶν με ἐπ’ ἐμὲ ἐμεγα λορρημόνησεν, ἐκρύβην ἂν ἀπ’
 αὐτοῦ. 
 σὺ δέ, ἄνθρωπε ἰσόψυχε, 
 ἡγεμών μου καὶ γνωστέ μου, 
 ὃς ἐπὶ τὸ αὐτό ἐγλύκανάς μοι ἐδέσματα, 
 ἐν τῷ οἴκῳ τοῦ θεοῦ ἐπορεύθημεν ἐν ὁμονοίᾳ. 
 
 Ἐπεὶ τοίνυν καὶ ἡ σύμφρασις τῶν λόγων οὐκ ἄλλως
 πεπληρῶσθαι ἀποδείκνυται ἢ διὰ τῶν εἰς τὸν σωτῆρα
 πεπραγμένων ἥ τε μαρτυρία τῆς εὐαγγελικῆς παραθέσεως ἐπὶ
 τὸν προδότην ἀναφέρει τὸ προλεχθὲν μέρος τοῦ ἀναγνώσματος,
 ἀκόλουθον ἂν εἴη καὶ ἡμᾶς ἐπὶ τὸν καιρὸν τοῦ σωτηρίου
 πάθους τὴν παροῦσαν ἐκλαβεῖν προφη­τείαν δεῖξαί τε ἕκαστα
 τῶν ἐν ταύτῃ φερομένων ἐν καιρῷ τῆς κατὰ τοῦ σωτῆρος ἡμῶν
 ἐπιβουλῆς τέλους τετυχηκότα. 
 Τὰ μὲν οὖν τῆς προγραφῆς καὶ νῦν ἡμᾶς ἐπὶ σύνεσιν διεγείρει τῶν
 ἐμφερο­μένων, καὶ εἰς τὸ τέλος 
 δὲ παραπέμπει διὰ τὸ ἐπὶ συντελείᾳ τοῦ αἰῶνος δι’ ἔργων
 αὐτὰ πεπληρῶσθαι· εἴρηται δὲ καὶ ἐν
 ὕμνοις ἢ κατὰ τὸν Ἀκύλαν 
 ἐν ψαλμοῖς 
 ἢ κατὰ τὸν Σύμμαχον 
 διὰ ψαλτηρίων 
 , ἐπειδὴ τὸ τέλος τοῦ πάθους τοῦ σωτηρίου ὕμνων καὶ ψαλτηρίων 
 καὶ ᾠδῶν μετεῖχεν τῆς τε ἀναστάσεως αὐτοῦ ἕνεκα
 καὶ τῆς σωτηρίας τῶν δι’ αὐτῆς λελυτρωμένων. 
 Καὶ τοιαῦτα μὲν τὰ τῆς προγραφῆς, τὰ δὲ τῆς προφητείας 
 
 
 
 παρακαλεῖ 
 
 τε 
 τὸν θεὸν ἐνωτίσασθαι τὴν
 προσευχὴν 
 
 τοῦ λέγοντος 
 αὐτοῦ 
 καὶ τοῦτ’ αὐτῷ πρῶτον παρασχεῖν, 
 πρῶτον μὲν ἐνωτίσασθαι τὴν δέησιν
 τοῦ λέγοντος παρακαλεῖ 
 εἶτα δεύτερον γνῶναι τὴν διὰ τῆς προσευχῆς
 ἀναπεμπομένην δέησιν 
 
 καὶ ἱκετηρίαν μὴ
 ὑπεριδεῖν τε αὐτήν 
 
 , καὶ
 
 τρίτον τὴν 
 κατάστασιν 
 κατάβασιν 
 θεάσασθαι τοῦ τὴν προσευχὴν ἀναπέμποντος καὶ οὕτως
 αὐτὸν καταξιῶσαι τῆς 
 ἑαυτοῦ 
 αὐτοῦ 
 ἀκοῆς· 
 
 
 διὸ ἐπιλέγει· 
 πρόσχες μοι καὶ εἰσάκουσόν μου· 
 
 
 
 
 ὥσπερ γὰρ δυσωπεῖ τὸν θεὸν ἑαυτὸν δεικνὺς ὁ τὴν
 προσευχὴν ἀναπέμπων καὶ λέγων τῷ θεῷ· πρόσχες μοι · τὴν δὲ ἑαυτοῦ κατάστασιν παρίστησι
 καὶ ἑξῆς λέγων· 
 ἐλυπήθην ἐν τῇ ἀδολεσχίᾳ μου καὶ ἐταράχθην 
 ἀπὸ φωνῆς ἐχθροῦ καὶ ἀπὸ θλίψεως ἁμαρτωλοῦ· 
 
 τὴν γὰρ λύπην ἑαυτοῦ δείκνυσι τῷ θεῷ καὶ τὴν ταραχὴν καὶ ἥν
 φησιν ἀδολεσχίαν καὶ ὡς ἄξια
 τῆς 
 αὐτοῦ 
 ἑαυτοῦ 
 θεωρίας· διὸ τούτοις, φησίν, 
 
 
 
 πρόσχες 
 πρόσχες μοι 
 
 
 , ὅπως ἐλυπήθην , ὅπως ἐταράχθην , ὅπως 
 
 ἀδολεσχίας πεπλήρωμαι,
 ἀποδεξάμενός τε ταῦτα 
 ἐπὶ τῇ κατά σου, σῶτερ, παρανομίᾳ καὶ
 ταῦτα ἀποδεξάμενος 
 
 ἐπάκουσόν
 μου . 
 
 
 
 
 
 
 
 λέγει δὲ
 
 ταῦτα πνεύματι θείῳ 
 ταῦτα λέγει θείῳ πνεύματι 
 ὁ προφήτης τὰ κατὰ τοῦ υἱοῦ τοῦ θεοῦ μέλλοντα ὑπὸ
 Ἰουδαίων τολμᾶσθαι ὡς ἤδη παρόντα
 βλέπων· ἐφ’ οἷς συγχεόμενος καὶ ταραττόμενος λύπης τε
 πληρούμενος καὶ ἀμηχανίας, ἣν ἀδολεσχίαν ὠνόμασε, διετέλει. 
 
 
 
 
 ἐλυπεῖτο γοῦν καὶ ἐταράττετο καὶ ἠδολέσχει ἀμηχανῶν καὶ ἀπορῶν ἐπὶ τοῖς
 τολμωμένοις, ἃ μικρὸν ὕστερον διέξεισι φάσκων· 
 εἶδον ἀνομίαν καὶ ἀντιλογίαν ἐν τῇ πόλει· 
 ἡμέρας καὶ νυκτὸς κυκλώσει αὐτήν. 
 
 Καὶ τὰ τούτοις ἀκόλουθα, ἅπερ ὕστερόν ποτε δι’ ἔργων
 κεχωρηκότα, προλαβὼν τῷ πνεύματι τῷ ἁγίῳ ὁ προφήτης
 ἐλυπεῖτο καὶ ἐταράττετο καὶ ἠδολέσχει ἀθυμίας ἐμπιπλάμενος
 ἐπὶ τοῖς τὰ τοιαῦτα τολμῶσιν· διὸ καὶ τὸν θεὸν
 
 ἐπόπτην τῆς ἑαυτοῦ καταστάσεως γενέσθαι παρακαλεῖ λέγων·
 
 ἐνώτισαι, ὁ θεός, τὴν προσευχήν μου 
 καὶ μὴ ὑπερίδῃς τὴν δέησίν μου· 
 πρόσχες μοι καὶ εἰσάκουσόν μου. 
 Ἐν
 τοιαύτῃ δὲ γεγονὼς καταστάσει ἠξίου λέγων ἑξῆς· 
 καταπόντισον, κύριε, καὶ καταδίελε τὰς γλώσσας αὐτῶν· 
 δι’
 ὧν ἱκέτευεν τὴν συμφωνίαν αὐτῶν τὴν κατὰ τοῦ σωτῆρος
 διασκεδασθῆναι τήν τε μεγαλαυχίαν αὐτῶν καὶ τὸ τῆς
 ἀλαζονείας ἔπαρμα ταπεινωθῆναι πρὸς τὸ μὴ ἐπιτρίβεσθαι καὶ
 αὔξειν αὐτῶν τὰ κακά. εὔλογα τοίνυν αἰτῶν διὰ τῆς δεήσεως ἠξίου μὴ ὑπεροραθῆναι. ἀλλὰ
 καὶ λύπης ἐπληροῦτο καὶ ταραχῆς καὶ 
 ἀδολεσχίας φάσκων· 
 ἀπὸ φωνῆς ἐχθροῦ καὶ ἀπὸ θλίψεως ἁμαρτωλοῦ, 
 
 
 
 
 
 
 
 
 ἐχθροῦ δηλαδὴ 
 ἐχθροῦ δὲ 
 ἐχθροὺς δὲ 
 καὶ ἁμαρτωλοῦ 
 
 φησιν 
 λαοῦ· θλίψιν γὰρ
 παρεῖχον τῷ 
 πνεύματι τῷ προφητικῷ 
 προφήτῃ 
 οἱ τὰ τοιαῦτα τολμῶντες. 
 
 
 εἶτ’ ἐπιλέγει ἑξῆς· 
 ὅτι ἐξέκλιναν ἐπ’ ἐμὲ ἀνομίαν 
 καὶ ἐν ὀργῇ ἐνεκότουν μοι, 
 
 
 
 
 
 
 ἰδιοποιούμενον τὰ κατὰ τοῦ σωτῆρος
 τετολμημένα· καὶ ἐκ προσώπου δὲ τοῦ σωτῆρος δύναται
 λέγεσθαι 
 ταῦτα δύναται λέγεσθαι καὶ ἐκ
 προσώπου τοῦ προφήτου ἰδιοποιουμένου τὰ κατὰ τοῦ
 σωτῆρος τετολμημένα καὶ ἐκ προσώπου δὲ τοῦ σωτῆρος
 
 
 
 τά τε ἄλλα καὶ τό· 
 ὅτι ἐξέκλιναν ἐπ’ ἐμὲ ἀνομίαν 
 καὶ ἐν ὀργῇ ἐνεκότουν μοι, 
 ἢ 
 
 κατὰ 
 τὸν 
 δὲ 
 
 Σύμμαχον · ὅτι 
 ἐπέρριψαν 
 ἐπέγραψαν 
 
 
 κατ’ ἐμοῦ 
 ἐπ’ ἐμὲ 
 ἀσέβειαν 
 καὶ μετ’ ὀργῆς ἠναντιώθησάν μοι.

Ἡ καρδία μου ἐταράχθη ἐν ἐμοί, 
 καὶ δειλία θανάτου ἐπέπεσεν ἐπ’ ἐμέ· 
 φόβος καὶ τρόμος ἦλθεν ἐπ’ ἐμέ, 
 καὶ ἐκάλυψέν με σκότος. 
 καὶ εἶπα· τίς δώσει μοι πτέρυγας ὡσεὶ περιστερᾶς 
 καὶ πετασθήσομαι καὶ καταπαύσω; 
 ἰδοὺ ἐμάκρυνα |φυγαδεύων 
 καὶ ηὐλίσθην ἐν τῇ ἐρήμῳ. 
 διάψαλμα. 
 προσεδεχόμην τὸν σῴζοντά με 
 ἀπὸ ὀλιγοψυχίας καὶ ἀπὸ καταιγίδος. 
 
 
 
 
 
 
 
 Πάντα ταῦτα 
 ταῦτα
 πάντα 
 πεπονθέναι ὁ προφήτης ὁμολογεῖ διὰ τὸ προεωρακέναι
 τῷ πνεύματι 
 τῷ προφητικῷ 
 
 τὴν ἑξῆς δηλουμένην 
 
 πόλιν , ἀνομίας πληρουμένην 
 ἀνομίαν 
 καὶ ἀντιλογίας καὶ 
 
 κόπου καὶ πόνου 
 
 κόπους καὶ πόνους 
 καὶ ἀδικίας , καὶ τὸν
 ἰσόψυχον καὶ γνωστὸν 
 τοῦ σωτῆρος 
 ἡμῶν 
 
 τὰ ἐχθρῶν αὐτὸν καὶ πολεμίων 
 διατιθέντα 
 διατιθέντος 
 · ἐπὶ τούτοις γὰρ τὴν συμπάθειαν αὐτοῦ δείκνυσι τῷ
 θεῷ καὶ ἣν ὑπέμεινεν εὔλογον ταραχήν, 
 περὶ ἧς καὶ ἀνωτέρω ἔλεγεν· 
 
 
 
 
 
 ἐλυπήθην 
 
 ἐν τῇ ἀδολεσχίᾳ 
 μου 
 αὐτοῦ 
 
 
 καὶ ἐταράχθην 
 
 , 
 καὶ
 νῦν πάλιν· 
 ἡ καρδία μου 
 
 φησιν 
 ἐταράχθη ἐν ἐμοί, 
 
 
 κατὰ δὲ τὸν Ἀκύλαν 
 ἡ καρδία μου , φησίν, ὠδίνησεν ἐν
 ἐγκάτῳ μου 
 , κατὰ δὲ τὸν Σύμμαχον 
 ἡ καρδία μου διεστρωφᾶτο
 ἔνδον μου. 
 
 
 
 Ἀλλὰ καὶ δειλία θανάτου
 ἐπέπεσεν ἐπ’ 
 αὐτόν 
 ἐμὲ 
 , ἤτοι τοῦ σωτηρίου θανάτου , ἐφ’ ᾧ δειλίας ὁ προφήτης ἐπληροῦτο ἀνθρωπίνῳ λογισμῷ
 κινούμενος, ἢ τοῦ τῶν ψυχῶν θανάτου τῶν ἀπόλλυσθαι 
 μελλόντων 
 μελλούσων 
 διὰ τὰ τοιαῦτα τολμήματα. 
 Ἀλλὰ καὶ φόβος καὶ τρόμος δι’
 ὑπερβολὴν εὐλαβείας 
 ἐπέπιπτεν 
 ἔπιπτε 
 τῷ προφήτῃ ὁρῶντι τὸν ἀγαπητὸν τοῦ θεοῦ 
 τοιαῦτα ὑπὸ τῶν ἀσεβῶν 
 ὑπὸ τῶν ἀσεβῶν
 τοιαῦτα 
 πάσχοντα, ἐκάλυπτέν τε
 αὐτὸν σκότος ἢ κατὰ τὸν
 Ἀκύλαν 
 
 εἰλίνδησις 
 δίνησις 
 δείνησις 
 
 ἢ κατὰ τὸν Σύμμαχον 
 φρίκη , 
 ὡσανεὶ φρικτὰ 
 καὶ σκότους 
 ἀλη θῶς ἄξια τὰ
 κατὰ τοῦ σωτῆρος δρώμενα θεωροῦντα. 
 φρίκης γὰρ καὶ σκότους ἀληθῶς ἄξια
 τὰ κατὰ τοῦ σωτῆρος δρῶμενα, ἃ θεωροῦντα τῷ προφητικῷ
 πνεύματι ἐλάμβανεν τὸν προφήτην 
 
 
 
 
 Νοήσεις δὲ τὰ λεγόμενα
 
 ἐκ παραδείγματος τῶν κατὰ τοὺς
 ὀνείρους ἡμῖν συμβαινόντων· ἐπεὶ πολλάκις
 ὀνειρώττοντες κἄπειτά τινα ὁρῶντες φοβερά, ἢ θῆρας
 διώκοντας ἢ ἑρπετὰ ἢ πολεμίους ἐπιόντας ἡμῖν,
 θορυβούμεθα τὴν ψυχὴν καὶ ἐξιστάμεθα 
 τρόμου καὶ ἀγωνίας καὶ
 ἱδρῶτος ἐμπιπλάμενοι· κατὰ τὸν αὐτὸν γὰρ οἶμαι τρόπον
 καὶ τὴν τοῦ προφήτου ψυχὴν τῶν μηδέπω παρόντων,
 μελλόντων δὲ γίγνεσθαι πραγμάτων τὴν θεωρίαν φωτὶ τοῦ
 προφητικοῦ πνεύματος τοῖς τῆς διανοίας ὀφθαλμοῖς
 ἐντυπουμένην ὁρῶντα τεταράχθαι καὶ φόβου καὶ δειλίας καὶ τρόμου πεπληρῶσθαι διὰ τὴν τῶν
 θεωρουμένων κακῶν ὑπερβολήν. 
 
 
 
 Εἶθ’ 
 
 
 
 ὥσπερ 
 ὡς 
 μέσος ἀποληφθεὶς 
 
 ὁ προφήτης
 
 τῶν 
 ταῦτα δρώντων 
 τὰ τοιαῦτα τολμώντων 
 μηδεμίαν τε ἔχων ἀποφυγὴν μηδέ, ὅποι κλίνας ἑαυτὸν
 ἐκτὸς τῶν κακῶν γένοιτο, εὔχεται μετέωρος ἀρθῆναι 
 πτηνός τε 
 καὶ ὡς πτηνός 
 δι’ ἀέρος ἐκφυγεῖν · διὸ
 ἐπιλέγει· 
 καὶ εἶπα· τίς 
 δώσει 
 δώσει καὶ τὰ ἑξῆς
 
 
 
 
 
 
 
 μοι πτέρυγας 
 
 καὶ τὰ
 ἑξῆς 
 
 
 
 
 
 ὡσεὶ περιστερᾶς, 
 καὶ πετασθήσομαι καὶ καταπαύσω; 
 
 Περιστερᾶς γὰρ δίκην ἀκάκου πτέρυγας 
 
 ἐκφυγεῖν 
 ἐκφυγοῦσαι 
 ἐκφεῦξαι 
 
 καὶ πετασθῆναι, ὡς ἂν φύγοι τὰ κακά, ἠξίου. οὐκοῦν
 καὶ περὶ τούτου ἀνωτέρω ἔλεγεν τό· 
 ἐνώτισαι, ὁ θεός, τὴν προσευχήν μου 
 καὶ μὴ ὑπερίδης τὴν δέησίν μου, 
 ὡς
 ἂν τύχοι πτερύγων περιστερᾶς καὶ
 πετασθείη · μόνως γὰρ οὕτως καὶ οὐδὲ ἄλλως πόρρω 
 γίνεσθαι τῆς τῶν ἀσεβῶν πόλεως οἷός τε ἦν. Κατὰ δὲ
 τὸν Σύμμαχον · καὶ εἶπον· τίς δώσει μοι πτέρυγας
 ὡς περιστερᾶς 
 πετασθῆναι καὶ ἑδρασθῆναι; 
 πόρρω ἂν ἐποίησα
 
 τὴν ἀναχώρησίν μου, 
 ηὐλιζόμην ἂν ἐν τῇ ἐρήμῳ. 
 ἐξαίφνης ἂν ἐποίησα τὴν ἔκφευξίν μου 
 ἀπὸ πνεύματος ἐπαίροντος. 
 
 
 
 
 
 
 
 
 Πόρρω 
 γὰρ 
 
 ἂν 
 ἐποίησα ,
 φησί, 
 
 φησιν ἐποίησα 
 τὴν ἀναχώρησίν μου 
 , εἰ ἔτυχον πτερύγων , 
 φεύγων τοὺς 
 φεύγοντος 
 τὰ 
 προλεχθέντα 
 τολμῶντας 
 τολμήσαντας 
 
 πονηροὺς ἀνθρώπους 
 καὶ τὰς ἐρήμους μᾶλλον τῆς εἰρημένης πόλεως 
 προετίμων· οὕτως τε ἐν 
 τῇ 
 γῇ 
 ἐρήμῳ γεγονὼς προσεδεχόμην ἂν τὸν σῴζοντά
 με ἀπὸ 
 τῆς γενομένης μοι 
 
 
 ὀλιγοψυχίας καὶ ἀπὸ τῆς
 καταλαβούσης με καταιγίδος .

Καταπόντισον, κύριε, καὶ καταδίελε τὰς γλώσσας
 αὐτῶν, 
 ὅτι ἴδον ἀνομίαν καὶ ἀντιλογίαν ἐν τῇ πόλει. 
 ἡμέρας καὶ νυκτὸς κυκλώσει αὐτὴν ἐπὶ τὸ τεῖχος
 αὐτῆς, 
 καὶ ἀνομία καὶ κόπος ἐν μέσῳ αὐτῆς. 
 ἀδικία ἐν μέσῳ αὐτῆς· 
 καὶ οὐκ ἐξέλιπεν ἐκ τῶν πλατειῶν τόκος καὶ δόλος. 
 
 
 Τὴν αἰτίαν, δι’ ἣν ηὔξατο πτερύγων 
 τυχεῖν, ὡς ἂν πετασθείη 
 καὶ φύγοι, ἔρημόν 
 τε μᾶλλον οἰκεῖν ἑλέσθαι ἢ τὴν δηλουμένην πόλιν , διὰ τῶν προκειμένων
 διδάσκει λέγων· ἐπειδὴ τάδε καὶ τάδε προγνώσει τοῦ
 προφητικοῦ πνεύματος ἐθεασάμην πραχθησόμενα ἐν τῇ πόλει , τούτου χάριν ἐντεῦθεν
 ἤδη φεύγειν διανενόημαι τὴν τῶν κακῶν πληθύν· πρῶτον γὰρ
 ἀσέβημα τῶν τὴν προλεχθεῖσαν πόλιν 
 οἰκησόντων ὁρῶ τὸ ἐκ τῆς γλώττης αὐτῶν· πάντες γὰρ ὤξυναν
 ἑαυτῶν ἐπὶ κακῷ συμφωνήσαντες τὰς
 γλώττας κατὰ τοῦ υἱοῦ τοῦ θεοῦ· διὸ μὴ φέρων αὐτῶν
 τὴν μοχθηρὰν ταύτην καὶ ἀσεβῆ συμφωνίαν εὔχο μαι λέγων· ὦ
 κύριε, καταπόντισον καὶ κατα­δίελε τὰς γλώσσας αὐτῶν , ἢ
 κατὰ τὸν Σύμμαχον ·
 καταποντισθῆναι ποίησον,
 δέσποτα, καὶ ἀσύμφωνον ποίησον τὴν γλῶσσαν αὐτῶν«· 
 τῆς γὰρ μοχθηρᾶς συμφωνίας πολὺ κρεῖττον γένοιτ’
 ἂν ἡ ἀσυμφωνία 
 ἀτονωτέραν καὶ ἀσθενεστέραν κακίαν ἀπεργαζομένη.
 τοῦτο μὲν οὖν τὸ πρῶτον ἦν αὐτῶν κακόν· οἵ τε γὰρ τοῦ
 ἔθνους προεστῶτες, νομοδιδάσκαλοι καὶ ἀρχιερεῖς καὶ λοιποὶ
 ἄρχοντες τοῦ λαοῦ, δολίως αὐτῷ προϊόντες πειράζειν αὐτὸν
 ἐτόλ μων λαβὰς
 θηρώμενοι καὶ ἐπιβουλὰς κατ’ αὐτοῦ συσκευαζόμενοι· ὃ δὴ καὶ
 ἕτερος 
 ᾐνίττετο 
 αἰνίττετο 
 ψαλμὸς ἐξ αὐτοῦ προσώπου φήσας· 
 περιεκύκλωσάν με ταῦροι πολλοί, 
 μόσχοι πίονες περιέσχον με. 
 ἤνοιξαν ἐπ’ ἐμὲ τὸ στόμα αὐτῶν 
 ὡς λέων ἁρπάζων καὶ ὠρυόμενος· 
 κἀκεῖ γὰρ τοὺς ἄρχοντας ᾐνίττετο τοῦ λαοῦ· διὸ πάλιν τοῦ
 στόματος 
 αὐτῶν ἐμνημόνευεν διὰ τὰς κατ’ αὐτοῦ ἐπιβουλάς τε
 καὶ σκέψεις. καὶ ὁ πᾶς δὲ τῶν Ἰουδαίων 
 λαός, ὁποίας ἐπὶ τοῦ Πιλάτου κατ’ αὐτοῦ προσήκατο φωνάς, ἱστορεῖ
 τὰ εὐαγγέλια· ὃ δὴ καὶ αὐτὸ παρίστη ἐν κα ψαλμῷ
 ὁ εἰπών· ὅτι ἐκύκλωσάν με κύνες πολλοί, 
 συναγωγὴ πονηρευομένων περιέσχον με. Καὶ
 ταῦτα πάντα ἐν τῇ δηλουμένῃ ἐπράττετο πόλει· διὸ λέλεκται
 ἐν τοῖς προκειμένοις· 
 καταπόντισον, κύριε, καὶ καταδίελε τὰς γλώσσας
 αὐτῶν. 
 Εἶτ’ ἐπιλέγει· | 
 
 ὅτι ἴδον ἀνομίαν καὶ ἀντιλογίαν ἐν τῇ πόλει· 
 
 
 
 
 
 
 
 
 ἡμέρας καὶ νυκτὸς κυκλώσει αὐτήν, καὶ τὰ
 ἑξῆς· 
 
 ἀνθ’ ὧν ὁ Σύμμαχος τοῦτον ἡρμήνευσε τὸν
 τρόπον· 
 τὸ ἡμέρας καὶ νυκτὸς καὶ τὰ ἑξῆς ὁ
 Σύμμαχος 
 οὕτως ἡρμήνευσεν 
 
 ὅτι ἐθεώρησα βίαιον ἀδικίαν καὶ
 
 διαδικασίαν 
 ἀδικασίαν 
 so auch Field
 II 179, s.a. ebd. Anm. 14 zur Stelle und Field
 II 141, Anm. 41 zu LXX:Ps:34:23 
 
 hapax , vgl. unten ἀδικασίαν 
 
 ἐν τῇ πόλει, 
 ἡμέρας καὶ νυκτὸς κυκλοῦντα 
 αὐτὴν τὰ τείχη αὐτῆς 
 αὐτῆς τὰ τείχη 
 , 
 
 
 ὀδύνην καὶ ταλαιπωρίαν 
 ὀδύνη καὶ ταλαιπωρία 
 ἔνδον αὐτῆς, 
 ἐπηρείας 
 ἔνδον αὐτῆς 
 
 , 
 ἀχώριστον ἀπὸ τῶν πλατειῶν αὐτῆς 
 ζημίαν καὶ ἐπίθεσιν 
 
 . 
 
 Ἀνομίας δὲ ἔργα ἦν τὰ κατὰ τοῦ
 σωτῆρος τολμώμενα καὶ 
 
 βίαιος 
 βιαίας 
 ὡς ἀληθῶς 
 ἀδικία 
 ἀδικίας 
 . ἀντὶ
 γὰρ τοῦ ἀγαπᾶν με , φησίν, ἐνδιέβαλλόν
 με· 
 καὶ ἔθεντο κατ’ ἐμοῦ κακὰ ἀντὶ ἀγαθῶν 
 καὶ μῖσος ἀντὶ τῆς ἀγαπήσεώς μου . 
 Ἀντιλογία δὲ ἦν ἐν αὐτοῖς καὶ
 
 
 διαδικασία 
 ἀδικασία 
 
 πολλῶν 
 ψευδομαρτύρων 
 μαρτύρων 
 παριόντων κατ’ αὐτοῦ καὶ μηδὲν ἀληθὲς μηδὲ σύμφωνον
 λεγόντων. 
 καὶ ταῦτα 
 κατ’ αὐτοῦ 
 
 γὰρ εἰς κενὸν ἅπαν
 
 
 ἐπράττετο 
 οὐ δι’ 
 οὐδὲ 
 
 ἡμέρας μόνον, ἀλλὰ καὶ διὰ
 νυκτός · 
 οὕτω 
 καὶ 
 γὰρ ἐν νυκτὶ Πέτρος ἀρνεῖται · 
 
 
 
 
 
 ὅτε Ἰούδας 
 μετὰ φανῶν καὶ λαμπάδων 
 ἐπῄει· ἀλλὰ 
 
 καὶ νὺξ ἦν, ὅτε ἀπῆγον 
 αὐτὸν 
 τὸν κύριον 
 ποτὲ μὲν πρὸς Ἄνναν
 , ποτὲ δὲ καὶ πρὸς Καϊάφαν , 
 ὕβρεσι παντοίαις ἀτιμάζοντες· 
 
 
 πρωΐας 
 τε γενομένης 
 δὲ 
 δήσαντες αὐτὸν 
 ἤγαγον καὶ 
 
 παρέδωκαν Πιλάτῳ 
 
 
 
 τά τε 
 καὶ τὰ 
 κατὰ τὸ πάθος ἐνήργουν· ἃ δὴ πάντα τῷ πνεύματι
 προϊδὼν ὁ προφήτης ἀνεφώνει 
 λέγων· 
 ὅτι ἴδον ἀνομίαν καὶ ἀντιλογίαν ἐν τῇ πόλει 
 
 ἡμέρας καὶ νυκτὸς
 κυκλοῦντα αὐτήν 
 , κατὰ τὸν Σύμμαχον . 
 τὰ εἰρήμενα 
 Καὶ ταῦτα μὲν ἐν τῇ πόλει , περὶ
 δὲ τὰ τείχη αὐτῆς ἀνομία καὶ κόπος ἢ
 κατὰ τὸν Σύμμαχον 
 
 ὀδύνη καὶ ταλαιπωρία · σημαίνει 
 δὲ 
 
 
 τὰ ἐκτὸς τῆς πόλεως πεπραγμένα, ὁπηνίκα ἐξαγαγόντες
 αὐτὸν ἤγαγον εἰς 
 τὸν λεγόμενον τόπον 
 τὸν τόπον τὸν λεγόμενον 
 
 
 Γολγοθά 
 Γολγοθᾶν 
 
 
 . καὶ τὰ μὲν ἔξω 
 τοιαῦτα 
 
 ἦν 
 μεστὰ 
 
 ὡς ἀληθῶς ὀδύνης καὶ
 ταλαιπωρίας · πάλιν δὲ τὰ ἔνδον
 αὐτῆς, ἐπηρείας , φησίν, καὶ
 ζημίας καὶ ἐπιθέσεως 
 
 εἶδον 
 χείρων 
 μεστά, ἀδικία 
 τε ἦν ἐν μέσῳ αὐτῆς 
 . 
 καὶ οὐκ ἐξέλιπεν ἐκ τῶν πλατειῶν αὐτῆς τόκος καὶ
 δόλος, 
 
 ἀνθ’ 
 οὗ 
 ὧν 
 ὁ μὲν Ἀκύλας 
 ὄφλημα καὶ ἐπίθεσιν 
 
 
 ἡρμήνευσεν, ὁ δὲ Σύμμαχος » ζημίαν καὶ ἐπίθεσιν 
 
 ὁ δὲ Σύμμαχος ζημίαν καὶ
 ἐπίθεσιν ἡρμήνευσεν 
 · πάντων γὰρ 
 πεπλήρωντο 
 ἐπεπλήρωντο 
 κακῶν οἱ 
 τὴν κατὰ τοῦ σωτῆρος ἡμῶν
 ἐπιβουλὴν 
 τὴν ἐπιβουλὴν 
 τὴν 
 
 κατὰ τοῦ σωτῆρος 
 
 
 συσκευασάμενοι 
 ἐργασάμενοι 
 .

Ὅτι εἰ ἐχθρὸς ὠνείδισέν με, ὑπήνεγκα ἄν, 
 καὶ εἰ ὁ μισῶν με ἐπ’ ἐμὲ ἐμεγαλορρημόνησεν, ἐκρύβην ἂν
 ἀπ’ αὐτοῦ. 
 σὺ δέ, ἄνθρωπε ἰσόψυχε, 
 ἡγεμών μου καὶ γνωστέ μου, 
 ὃς ἐπὶ τὸ αὐτὸ ἐλίπα νάς μοι ἐδέσματα, 
 ἐν τῷ οἴκῳ τοῦ θεοῦ ἐπορεύθημεν ἐν ὁμονοίᾳ. 
 
 
 Εἰς ἑαυτοῦ πρόσωπον ἀναλαβὼν ὁ προφήτης τὰ κατὰ τοῦ σωτῆρος
 ἡμῶν τολμηθη­σόμενα, εἰκότως ἔφασκε τεταράχθαι καὶ δειλίας
 θανάτου πεπληρῶσθαι. μάλιστα μὲν γὰρ καὶ πᾶσα, φησίν,
 ἡ πόλις πεπλήρωτο ἀνομίας καὶ ἀντιλογίας , οὐ δι’
 ἡμέρας μόνον, ἀλλὰ καὶ διὰ
 νυκτός · τὰ δ’ ἐκτὸς τῆς
 πόλεως ἀμφὶ τὰ τείχη αὐτῆς ἀνομίας 
 ἔμπλεα ἦν καὶ ὀδύνης καὶ
 ταλαιπωρίας 
 · οὐ μὴν ἀλλὰ καὶ πάντων αὐτῶν αἱ ψυχαὶ ζημίας ἐτύγχανον καὶ ἐπιθέσεως 
 μεσταί. τὸ δὲ πάντων χείριστον, ὅτι καὶ τῶν ἐμῶν
 ἰσοψύχων εἷς τῶν τε σφόδρα
 
 γνωρίμων καὶ γνωστῶν ἐμοὶ
 τοιαῦτα κατ’ ἐμοῦ πεπαρῴνηκεν ὡς ἀφόρητα εἶναι καὶ οὐκ
 οἰστά. 
 Τὰ μὲν γὰρ ὑπ’ ἐχθρῶν καὶ ὁμολογούντων ἐναντιοῦσθαι καὶ
 μισεῖν ἐκ τοῦ προφανοῦς οἰστὰ ἂν γένοιντό ποτε, ἐπεὶ καὶ
 προφυλάττεσθαι τοὺς ἐχθροὺς κρύπτεσθαί τε ἀπ’ αὐτῶν δυνατὸν
 καὶ μηδὲν ξένον ἡγεῖσθαι τοὺς τῶν ἐχθρῶν ὀνειδισμούς· ὅταν
 δὲ φίλος ἰσόψυχος , ὅταν ὁ τῆς
 παρ’ ἐμοὶ τιμῆς τε καὶ ἐκλογῆς κατηξιωμένος, ὅταν
 ὁμοτράπεζος μαθητής, ὅταν ὁ συνεισελθὼν ἐμοὶ πολλάκις εἰς
 τὸν τοῦ θεοῦ οἶκον συμπροσευξάμενός τε καὶ μυστικῆς
 ἀπολαύσας τροφῆς λόγων τε ἀπορρήτων τῶν περὶ τῆς
 βασιλείας τῶν οὐρανῶν 
 μετασχών, τοιαῦτα κατ’ ἐμοῦ δρῶν, οὐκέτ’ ἂν
 γένοιτο ἀνεκτά. ταῦτα δὲ ἀκολούθως μετὰ τὰ προλεχθέντα περὶ
 τῶν ἐν τῇ πόλει τετολμημένων ἰδίως περὶ τοῦ προδότου
 Ἰούδα ἐθεσπίζετο· ἃ
 δὴ καὶ αὐτὰ τοῦτον ὁ Σύμμαχος ἡρμήνευσε τὸν τρόπον· οὐ γὰρ ἐχθρὸς προεπηλάκισέν με, ἵνα
 βαστάξω, 
 οὐδὲ διὰ μίσους μοι ἐπ’ ἐμὲ ἐμεγάλυνε πτερνισμόν,
 ἵνα κρύβωμαι αὐτόν. 
 ἀλλὰ σύ, ἄνθρωπε, ὁμοιότροπός μοι, 
 συνήθης καὶ γνώριμός μοι· 
 οἵτινες ἐκοινολογούμεθα γλυκεῖαν ὁμιλίαν, 
 ἐν τῷ οἴκῳ τοῦ θεοῦ ἀναστρεφόμεθα συνδιαιτώμενοι.

Ἐλθέτω θάνατος ἐπ’ αὐτούς, 
 καταβήτωσαν εἰς ᾅδου ζῶντες, 
 ὅτι πονηρία ἐν ταῖς παροικίαις αὐτῶν, ἐν μέσῳ αὐτῶν. 
 
 
 
 
 
 Ἤδη πολλάκις 
 ἡμῖν 
 
 καὶ διὰ
 
 τῶν ἔμπροσθεν ἀποδέδεικται, ὅτι τὰ 
 προρρητικὰ 
 ἀπορρητικὰ 
 προστακτικῷ τρόπῳ ἔθος τῇ 
 θείᾳ 
 
 γραφῇ προφέρεσθαι· καὶ ἐνταῦθα τοίνυν ἀντὶ τοῦ·
 ἐλεύσεται θάνατος ἐπ’ αὐτούς
 , καὶ καταβήσονται εἰς ᾅδου
 ζῶντες , προστακτικῶς εἴρηται 
 τὰ προκείμενα 
 
 · 
 
 
 θεσπίζει 
 δὲ 
 
 τὸ πνεῦμα τὸ ἅγιον τὰ συμβησόμενα 
 τοῖς τὰ προλεχθέντα
 τετολμηκόσιν. 
 ὁ γοῦν Ἀκύλας ὀρθότερον
 ἡρμήνευσεν εἰπών· ἐπάξει θάνατον ἐπ’ αὐτούς. 
 
 Τίς δὲ θάνατον ἐπάξει ἐπ’
 αὐτοὺς 
 ἢ 
 τοῦτέστιν 
 τὰ ἔργα αὐτῶν 
 (αὐτὰ γὰρ αὐτοῖς αἴτια
 γεγένηται θανάτου) 
 
 ἢ ὁ κρίνας αὐτοὺς θανάτου ἀξίους διὰ τὰς
 ἀσεβεῖς πράξεις αὐτῶν; 
 
 
 
 
 
 
 
 
 
 Θάνατος δὲ τοὺς ἀσεβεῖς
 μετερχόμενος οὐχ ὁ κοινὸς ἂν λέγοιτο· 
 θάνατον δὲ οὐ τὸν κοινὸν λέγει 
 
 
 ὥσπερ οὖν ἐδίδαξεν ὁ σωτὴρ
 εἰπών· ὁ θεὸς Ἀβραὰμ καὶ ὁ θεὸς Ἰσαὰκ καὶ ὁ
 θεὸς Ἰακὼβ οὐκ ἔστι θεὸς νεκρῶν, ἀλλὰ ζώντων 
 · 
 ἀλλὰ τὸν τῶν 
 
 
 οὗτος 
 οὕτως 
 γὰρ καὶ τοὺς δικαίους ἅπαντας μετῆλθεν, οἳ καὶ 
 μετὰ τὸν κοινὸν
 θάνατον 
 
 ζῶσι παρὰ 
 τῷ 
 
 θεῷ, 
 ὥσπερ οὖν ἐδίδαξεν ὁ σωτὴρ εἰπών· ὁ
 θεὸς Ἀβραὰμ καὶ ὁ θεὸς Ἰσαὰκ καὶ ὁ θεὸς Ἰακὼβ οὐκ
 ἔστι θεὸς νεκρῶν, ἀλλὰ ζώντων 
 · 
 
 ψυχῶν 
 δὲ θάνατος 
 
 θάνατον 
 
 
 καὶ παρὰ τῷ 
 Ἐζεκιὴλ 
 Ἰεζεκιὴλ 
 
 δεδήλωται 
 φάσκοντι· 
 
 
 ψυχὴ ἁμαρτάνουσα, αὕτη ἀποθανεῖται 
 
 
 . ἐπεὶ
 
 
 τοίνυν 
 οὖν 
 ἑαυτοὺς τῆς ζωῆς οἱ δηλούμενοι κεχωρίκασιν (ἦν δὲ ὁ
 σωτὴρ 
 ἡμῶν 
 
 
 
 ἡ 
 
 ζωή· 
 ὃ γέγονεν γὰρ ἐν
 αὐτῷ, ζωὴ ἦν, καὶ ἡ ζωὴ ἦν τὸ φῶς τῶν ἀνθρώπων 
 
 ), εἰκότως ἀποτμηθέντες 
 αὐτοῦ 
 αὐτοὶ 
 ἀντί 
 τῷ τῆς ψυχῆς θανάτῳ παρεδόθησαν, οὐχ ὥστε φθαρῆναι
 αὐτὴν καὶ ἀφανισθῆναι 
 εἰς τὸ μὴ ὂν χωρήσασαν 
 
 . ἀλλ’ ὥστε ζῶσαν αὐτὴν καὶ ἀθάνατον τὴν οὐσίαν
 κεκτημένην ἐν τῷ λεχθέντι
 
 θανάτῳ διάγειν. 
 
 
 διὸ λέλεκται· 
 καὶ καταβήτωσαν εἰς ᾅδου ζῶντες· 
 
 
 οὐ γὰρ ἀφανισμὸν ψυχῶν ἐδήλου λέγων·
 
 ἐλθέτω θάνατος ἐπ’ αὐτούς, 
 ἀλλὰ τὸν ἀπὸ τῆς κατὰ θεὸν ζωῆς χωρισμὸν καὶ
 τὴν εἰς τὸν ᾅδην 
 κατοίκησιν. 
 
 
 
 Μήποτε δὲ καὶ ἄλλως 
 
 ζῶντες εἰς ᾅδου κατῄεσαν
 ἐν 
 εἰς ᾅδου ζῶντες κατῄεσαν 
 ζῶντες κατῄεσαν εἰς ᾄδου οἱ 
 γνώσει ἁμαρτάνοντες καὶ εἰδότες μὲν τὸν σωτῆρα, ὡς
 αὐτὸς 
 
 εἶ 
 εἴη 
 
 ὁ χριστὸς 
 τοῦ θεοῦ 
 
 
 , προσποιούμενοι δὲ μὴ 
 εἰδέναι 
 εἶναι 
 ; διὸ καὶ ὁμοίως τοῖς περὶ
 Δαθὰν καὶ
 
 Ἀβηρὼν 
 Ἀβειρὼν 
 
 
 καταποθήσεσθαι καὶ αὐτοὺς εἰς ᾅδου τε ζῶντας καταβήσεσθαι
 προαγορεύει. 
 
 
 
 
 
 Ἀντὶ δὲ τοῦ· 
 
 
 
 ὅτι 
 πονηρίαι 
 πονηρία 
 ἐν ταῖς παροικίαις αὐτῶν ἐν μέσῳ αὐτῶν, 
 
 
 ὁ Σύμμαχος 
 ἡρμήνευσεν· ὅτι
 πονηρία ἐν συστάσεσιν αὐτῶν· 
 
 
 
 τῶν γὰρ κατὰ τοῦ σωτῆρος γενομένων αἱ » συστάσεις« καὶ αἱ κατὰ τὸ αὐτὸ
 σύνοδοι πονηραὶ γεγόνασι· διὸ καὶ ὁ Ἀκύλας φησίν· ὅτι πονηρίαι ἐν συστροφῇ
 αὐτῶν. Ἐπεὶ τοίνυν οὐκ ἐπὶ καλῷ συνήρχοντο συστροφάς 
 
 τε 
 δὲ 
 καὶ συστάσεις 
 
 πονηρὰς 
 
 ἐποιοῦντο, εἰκότως ἐθέσπισεν, ὁποῖον αὐτοὺς
 διαλήψεται τέλος.

Ἐγὼ πρὸς θεὸν ἐκέκραξα, 
 καὶ κύριος ἔσωσέν με. 
 ἑσπέρας καὶ πρωῒ καὶ μεσημβρίας διηγήσομαι καὶ
 ἀπαγγελῶ, 
 καὶ εἰσακούσεται τῆς φωνῆς μου· 
 λυτρώσεται τὴν ψυχήν μου ἀπὸ τῶν ἐγγιζόντων μοι, 
 ὅτι ἐν πολλοῖς ἦσαν σὺν ἐμοί. 
 εἰσακούσεται ὁ θεὸς καὶ ταπεινώσει αὐτοὺς 
 ὁ ὑπάρχων πρὸ τῶν αἰώνων. 
 διάψαλμα. 
 
 
 Εἰ καὶ τὰ μάλιστα, φησίν, τῷ πνεύματι τῷ προφητικῷ τὴν
 μέλλουσαν γενήσεσθαι ἀνομίαν ἐν τῇ προλεχθείσῃ πόλει
 θεασάμενος 
 ἐλυπήθην ἐν τῇ ἀδολεσχίᾳ μου
 
 καὶ ἐταράχθην, 
 ὅμως δ’ οὖν τὰ τέλη συνιδὼν τῶν πραγμάτων εὖ οἶδ’,
 ὅτι βοήσας πρὸς τὸν θεὸν οὐ καταλειφθήσομαι, τεύξομαι δὲ
 σωτηρίας τῆς τοῦ κοινοῦ σωτῆρος χάριτος καὶ μέχρις ἐμοῦ
 διαβησομένης. 
 Λέγει δὲ ταῦτα ὁ προφήτης κατὰ μὲν τοὺς ο τὸ
 μέλλον ἔσεσθαι ὡς παρῳχηκὸς ἑρμηνεύων· διὸ λέλεκται· 
 ἐγὼ πρὸς τὸν θεὸν ἐκέκραξα, 
 καὶ ὁ κύριος ἔσωσέ με. 
 Κατὰ δὲ τοὺς λοιποὺς ἑρμηνευτὰς μελλητικῶς
 προφητεύει καὶ ταῦτα· ὁ γοῦν Ἀκύλας φησίν· ἐγὼ πρὸς τὸν θεὸν καλέσω, 
 καὶ κύριος σώσει με· καὶ ὁ Θεοδοτίων · ἐγὼ
 δὲ πρὸς τὸν θεὸν κεκράξομαι, 
 καὶ κύριος σώσει με. Τῶν γὰρ κατὰ τοῦ σωτῆρος τολμηθησομένων
 τοιούτων ὄντων ἐγὼ ὁ πρότερον εἰρηκώς· 
 ἡ καρδία μου ἐταράχθη ἐν ἐμοί, 
 καὶ δειλία θανάτου ἐπέπεσεν ἐπ’ ἐμέ· 
 φόβος καὶ τρόμος ἦλθεν ἐπ’ ἐμέ, 
 καὶ ἐκάλυψέν με σκότος, 
 
 ταῦτα παθὼν διὰ τὴν τῶν ἀποκαλυφθέντων μοι θέαν πρὸς τὸν θεὸν ἐκέκραξα · ὁ δὲ μὴ
 παριδών με κατηξίωσεν φανερά μοι καταστῆσαι· ὥσπερ τὰ
 σκυθρωπὰ πρότερον ἐδείκνυ, οὕτω καὶ τὰ φαιδρότερα, λέγω δὲ
 καὶ τὴν ἀνάστασιν τοῦ σωτῆρος καὶ τὴν παρὰ τῷ πατρὶ δόξαν.
 καὶ ταῦτα δὲ ἰδὼν ἐσώθην, διό φημι· 
 ἐγὼ πρὸς τὸν θεὸν ἐκέκραξα, 
 καὶ κύριος ἔσωσέν με. 
 
 
 
 
 
 Σωθεὶς δὲ 
 εἰσακουσθεὶς γὰρ καὶ σωθεὶς 
 
 οὐκέτι ἠρεμῶ οὐδὲ ἡσυχίαν ἄγειν δύναμαι, ἀλλὰ
 κηρύττω καὶ 
 πάντας ἀνθρώπους 
 πᾶσιν ἀνθρώποις 
 εὐαγγελίζομαι 
 
 ἀλλὰ
 κηρύττω καὶ πάντας ἀνθρώπους εὐαγγελίζομαι 
 
 διηγούμενος ἐφ’ ἑκάστης ἡμέρας
 καὶ ὥρας ἀπαγγέλλων τε εἰς
 πάντας, ἅπερ ἐν ἁγίῳ πνεύματι 
 τῷ προφητικῷ 
 προφητικῶς 
 τεθέαμαι
 
 
 
 θαυμαστὰ 
 θαύματα 
 καὶ παράδοξα. 
 
 
 διό φημι· 
 ἑσπέρας καὶ πρωῒ καὶ μεσημβρίας διηγήσομαι καὶ
 ἀπαγγελῶ. 
 
 
 
 
 Ἐμοῦ 
 δὲ 
 γὰρ 
 ταῦτα βοῶντος εἰς πάντας 
 ἐξότε 
 ἐξέωτε 
 ἐξ ἕω τὲ 
 καὶ μέχρις ἑσπέρας ἐν
 αὐτῷ τε τῷ ἀκμαιοτάτῳ φωτὶ τῆς 
 
 μεσημβρινῆς ἡμέρας 
 μεσηβρίας 
 τὰ σωτήρια τέλη κηρύττοντος εἰσακούσεται τῆς φωνῆς μου ὁ ταύτης με τῆς
 γνώσεως καταξιώσας. καὶ οὐκέτι 
 μὲν 
 
 
 ταράττεσθαι ἐν ἐμοὶ ἐάσει τὴν
 καρδίαν μου οὐδὲ τὴν δειλίαν τοῦ
 θανάτου 
 ἐπικεῖσθαί μοι. 
 
 
 
 
 
 
 ταῦτα 
 δὲ 
 δὲ φησιν 
 πάντα παραγαγὼν καὶ διασκεδάσας τῆς ἐμῆς ψυχῆς
 λυτρώσεται 
 
 αὐτὴν ἐν
 εἰρήνῃ 
 
 ἐν εἰρήνῃ τὴν ψυχήν μου 
 ἀπὸ τῶν 
 
 τῶν ἐγγιζόντων 
 μοι 
 
 καὶ 
 θορυβεῖν αὐτὴν 
 ἐθελόντων 
 θελόντων 
 . 
 διό φημι· 
 λυτρώσεται τὴν ψυχήν μου ἐν εἰρήνῃ ἀπὸ τῶν
 ἐγγιζόντων μοι, 
 ὅτι ἐν πολλοῖς ἦσαν σὺν ἐμοί· 
 
 
 
 ἀνθ’ οὗ 
 ἐξέδωκεν ὁ Σύμμαχος 
 
 Σύμμαχος 
 φησίν 
 · 
 
 
 
 
 
 
 πολλοστοὶ γὰρ 
 ὅτι πολλοστοὶ 
 ἐγένοντο πρὸς ἐμέ· 
 
 
 οἱ γὰρ θορυβεῖν ἐθέλοντές μου τὴν ψυχήν μου 
 
 οὐ 
 
 
 βραχεῖς τινες ἦσαν 
 οὐ γὰρ βραχεῖς τινες ἦσαν 
 οὗτοι 
 
 οἱ θορυβεῖν ἐθέλοντές μου τὴν ψυχὴν 
 · οὓς ὁ θεὸς 
 ὁ πρὸ τῶν αἰώνων
 ὑπάρχων 
 
 
 ταπεινώσει τῆς ἐμῆς κραυγῆς ἐπακούσας. 
 Ταῦτα μὲν οὖν ὡς τοῦ προφήτου ἐξ οἰκείου προσώπου τὰς
 προκειμένας φωνὰς 
 προενηνεγμένου 
 διενηνεγμένου 
 · εἰ δὲ ἐξ αὐτοῦ τοῦ σωτῆρος ταῦτα λέγοιτο 
 διὰ τοῦ προφητικοῦ πνεύματος 
 
 , ἐπειδήπερ 
 
 καὶ 
 ἐξ αὐτοῦ ἐλέγετο τό· εἰ 
 
 ὁ 
 ἐχθρὸς ὠνείδισέν με, 
 ὑπήνεγκα ἄν 
 
 
 
 , καὶ τὰ ἑξῆς, ἀκολούθως καὶ ταῦτα 
 φήσειεν ἂν 
 φήσειεν 
 φησίν 
 ὁ σωτήρ· 
 
 
 ὅτι ὁ 
 μὲν 
 
 οὐκ ἐχθρός, ἀλλὰ φίλος, καὶ οὐχ ὁ μισῶν, ἀλλ’ ὁ 
 μικρῷ πρόσθεν 
 μικρὸς πόρρωθεν 
 πρὸ μικροῦ 
 ἀγαπῶν 
 τοιαῦτα 
 
 κατ’ ἐμοῦ τετόλμηκεν· 
 
 
 ἐγὼ δὲ 
 πλέον οὐδὲν 
 οὐδὲν πλέον 
 ἔπραττον, ἀλλ’ ἐβόων πρὸς 
 τὸν 
 
 θεὸν 
 (κατὰ τὸ ἀνθρώπινον
 δηλονότι) 
 
 εἶχόν τε
 
 αὐτὸν 
 οἷα πατέρα 
 
 ἐπήκοον. ἀλλὰ καὶ οἱ μὲν ἐπεβούλευον 
 ἐμοί 
 μοι 
 , ὁ δὲ ἔσῳζέν με· διὸ οὐ παύσομαι 
 ἑσπέρας καὶ πρωῒ καὶ
 μεσημβρίας 
 διαπαντὸς 
 
 
 τὰς τοῦ πατρὸς ἀρετὰς 
 τὰς ἀρετὰς τοῦ
 πατρὸς 
 τοῦ πατρὸς τὰς
 ἀρετὰς 
 
 διηγούμενος 
 
 εἰς πάντας 
 εἰσακουστόν τε πᾶσιν ἀνθρώποις 
 καὶ 
 κηρύττων τὸ σωτήριον εὐαγγέλιον· καὶ 
 
 ταύτης 
 μου 
 οὖν 
 τῆς φωνῆς ἐπακούσας ὁ 
 πατὴρ 
 σωτὴρ 
 
 
 λυτρώσεται ἐν εἰρήνῃ τὴν ψυχήν
 μου ἀπὸ τῶν ἐγγιζόντων μοι 
 ἀπὸ τῶν ἐγγιζόντων μοι λυτρώσεται
 
 , τουτέστιν ἀπὸ τῶν ἐγγύθεν 
 καὶ οὐ πόρρωθέν με πολεμούντων
 
 (ἢ καὶ ἀπὸ
 τῶν ἐγγιζόντων αὐτῷ Ἰουδαίων καὶ
 σὺν αὐτῷ ὄντων ἐν ἀναγνώσει καὶ μελετῇ γραφῶν
 καὶ ἐν τῇ ἀποδοχῇ τοῦ νόμου) 
 
 , οἵτινες ἦσαν πολλοστοί 
 , 
 πολεμούντων Ἰουδαίων πολλοὶ ὄντες 
 
 
 
 
 
 οὓς καὶ ταπεινώσει ὁ 
 προϋπάρχων 
 ὑπάρχων 
 πρὸ τῶν αἰώνων 
 
 θεός 
 
 · οὐδὲ γὰρ ἡ πρὸς ὀλίγον αὐτοῖς γενομένη εὐκαιρία,
 καθ’ ἣν ἐμεγαλαύχησαν καὶ ἐπλήρωσαν τὴν ἑαυτῶν πόλιν ἀνομίας καὶ ἀντιλογίας 
 , παραμενεῖ αὐτοῖς· ὅσον δὲ οὔπω, ταπεινωθήσονται
 
 τῆς 
 
 ἐκ θεοῦ ὀργῆς μετελευσομένης 
 αὐτοὺς 
 αὐτοῖς 
 καὶ τὴν πόλιν αὐτῶν ὡς καὶ τὸν ἐν αὐτῇ διαβόητον
 
 νεὼν 
 ναὸν 
 ἀφανισθῆναι καὶ 
 πᾶσαν 
 
 τὴν ἐν αὐτῷ 
 ἐπιτελουμένην 
 
 λατρείαν καταλυθῆναι. 
 
 
 οὕτως οὖν τῆς ἐμῆς ἐπακούσας ὁ
 θεὸς βοῆς ταπεινώσει αὐτούς
 .

Οὐ γάρ ἔστιν αὐτοῖς ἀντάλλαγμα, 
 καὶ οὐκ ἐφοβήθησαν τὸν θεόν. 
 ἐξέτεινεν τὴν χεῖρα αὐτοῦ ἐν τῷ ἀποδιδόναι· 
 ἐβεβήλωσαν τὴν διαθήκην αὐτοῦ. 
 διεμερίσθησαν ἀπὸ ὀργῆς τοῦ προσώπου αὐτοῦ, 
 καὶ ἤγγισεν ἡ καρδία αὐτοῦ· 
 ἡπαλύνθησαν οἱ λόγοι αὐτοῦ ὑπὲρ ἔλαιον, 
 καὶ αὐτοί εἰσιν βολίδες. 
 
 
 
 
 
 
 
 Ταπεινώσει τοὺς προλεχθέντας ἀσεβεῖς ὁ 
 προϋπάρχων 
 ὑπάρχων 
 =
 t.r. 
 πρὸ τῶν αἰώνων 
 θεός 
 
 
 
 , 
 ἔσονταί τε ταπεινοὶ 
 ἔσονται τεταπεινωμένοι 
 ἔσονταί τε τεταπεινωμένοι 
 
 
 καὶ διαμενοῦσιν ἐπὶ μήκιστον 
 τοιοῦτοι 
 οὗτοι 
 , 
 ἐπεὶ 
 ἐπειδὴ 
 μηδεὶς ἔσται ὁ ὑπὲρ αὐτῶν διδοὺς ἀντάλλαγμα · ἅπαξ 
 γὰρ ὁ 
 υἱὸς τοῦ θεοῦ 
 Χριστὸς 
 
 λύτρον 
 ἑαυτὸν 
 διδοὺς 
 δοὺς 
 καὶ ἀντάλλαγμα ὑπὲρ τῶν
 ἁμαρτωλῶν· τοὺς μὲν 
 εἰς αὐτὸν πεπιστευκότας 
 πεπιστευκότας
 εἰς αὐτὸν 
 ἐξηγόρασεν 
 πάντων τε αὐτοὺς 
 καὶ 
 τῶν προτέρων ἁμαρτημάτων ἠλευθέρωσεν, τοὺς δὲ εἴασεν
 ταπεινούς, ἐπεὶ μὴ προσήκαντο τὴν ὑπὲρ αὐτῶν δοθεῖσαν τιμὴν
 
 μηδὲ 
 οὐδὲ 
 
 
 ἐπίστευσαν εἰς τὸ τίμιον αἷμα 
 τοῦ πάντων ἀνθρώπων λυτρωτοῦ καὶ σωτῆρος.
 διό φησιν περὶ αὐτῶν ὁ λό γος· 
 οὐ γάρ ἔστιν αὐτοῖς ἀντάλλαγμα. 
 Διὰ τί δὲ οὐκ ἔστιν
 αὐτοῖς ἀντάλλαγμα , ἑξῆς διδάσκει λέγων·
 ἐπεὶ μὴ 
 
 
 ἐφοβήθησαν τὸν θεόν · 
 
 
 
 
 
 
 ὁ μὲν γάρ, 
 
 θεός φησιν 
 ἅτε ἀγαθός, 
 
 καὶ 
 ὂν καὶ 
 ἂν καὶ 
 ὢν καὶ 
 
 πάντας 
 ἀνθρώπους 
 
 θέλων σωθῆναι 
 καὶ εἰς ἐπίγνωσιν ἀληθείας
 ἐλθεῖν 
 
 
 
 
 
 
 
 
 
 ἐξέτεινε τὴν χεῖρα
 αὐτοῦ τὴν σωτήριον 
 τὸ σωτήριον αὐτοῦ ἐξέτεινε 
 ἐξέτεινε τὴν χεῖρα αὐτοῦ ἐν τῷ
 ἀποδιδόναι, ἀντὶ τοῦ· τὸ σωτήριον αὐτοῦ ἐξέτεινε 
 ἐξέτεινε τὸ σωτήριον αὐτοῦ 
 ἐξέτεινε τὴν
 χεῖρα αὐτοῦ ἐν τῷ ἀποδιδόναι (= t.r.) 
 εἰς τὸ καὶ 
 αὐτοῖς 
 αὐτοὺς 
 μεταδοῦναι 
 τῶν 
 ἑαυτοῦ 
 αὐτοῦ 
 ἀγαθῶν 
 τῆς εὐλογίας αὐτοῦ καὶ τῶν ἀγαθῶν 
 , οἱ δὲ 
 
 οὐ μόνον 
 οὐκ ἐδέξαντο τὰ παρὰ τῆς δεξιᾶς 
 τοῦ θεοῦ 
 αὐτοῦ 
 
 
 προτεινόμενα 
 τεινόμενα 
 , 
 ἀλλ’ 
 ἀλλὰ 
 ἀλλὰ καὶ 
 
 
 ἐβεβήλωσαν 
 
 τὴν διαθήκην 
 αὐτοῦ 
 τοῦ θεοῦ 
 
 , 
 
 
 
 
 τὸν 
 καινὸν 
 κενὸν 
 
 νόμον 
 τὸν εὐαγγελικὸν 
 
 παρακρουσάμενοι 
 παρεκρούσαντο τὴν εὐαγγελικὴν δηλονότι ἢ
 καὶ τὴν παλαιάν· τοῦ γὰρ θείου νόμου διαγορεύοντος
 ἀγαπᾶν τὸν πλησίον ὡς ἑαυτὸν ὡς πολέμιον τὸν
 εὐεργέτην ἐδίωκον 
 ähnlich Vat. Borg. gr. 3
 fol. 302r, ohne Autorenzuweisung 
 . 
 
 
 
 
 
 διὸ 
 κατὰ τὸν Σύμμαχον 
 εἴρηται 
 ὁ Σύμμαχός φησιν 
 · ἐξέτεινε 
 τὴν 
 
 χεῖρα αὐτοῦ εἰς τοὺς εἰρηνεύοντας πρὸς
 αὐτόν· 
 παρέβησαν συνθήκην, καὶ 
 κατὰ τὸν Ἀκύλαν 
 ὁ Ἀκύλας 
 · ἀπέστειλε χεῖρα
 αὐτοῦ ἐν εἰρηνικοῖς αὐτοῦ. 
 Αὐτὸς μὲν γὰρ εἰρηνικὴν 
 δεξιὰν προὔτεινε πρὸς τοὺς ἐλθόντας
 παραδέχεσθαι 
 αὐτοῖς 
 προέτεινεν 
 ἐξέτεινε 
 δεξιὰν πρὸς τοὺς 
 ἐθέλοντας 
 θέλοντας 
 
 
 τὴν παρ’ αὐτοῦ εἰρήνην, οἱ δὲ παρέβησαν τὴν διαθήκην αὐτοῦ μὴ καταδεξάμενοι τὴν
 προ τεινομένην
 αὐτοῖς εἰρήνην. διὸ πόλεμον 
 ἀντικαταλλαξάμενοι 
 ἀντιλλαξάμενοι 
 ἀνταλλαξάμενοι 
 
 
 εἰρήνης 
 
 
 
 
 
 
 διεμερίσθησαν ἀπὸ ὀργῆς τοῦ προσώπου 
 αὐτοῦ 
 
 · 
 
 
 
 
 
 ἐπεὶ 
 γὰρ 
 
 μὴ προσεδέξαντο τὴν χάριν, εἰκότως ὀργῇ παραδοθέντες
 μακρὰν διεσκορπίσθησαν 
 
 
 
 
 καὶ εἰς πάντα τὰ ἔθνη διασκεδασθέντες
 διεσπάρησαν. Ἀντὶ δὲ τοῦ· 
 
 
 
 καὶ 
 ἤγγισεν ἡ καρδία αὐτοῦ 
 ἤγγισεν ἡ καρδία αὐτῶν 
 ἤγγισαν αἱ καρδίαι αὐτῶν 
 · 
 ἡπαλύνθησαν οἱ λόγοι 
 αὐτοῦ 
 αὐτῶν 
 ὑπὲρ ἔλαιον, 
 καὶ αὐτοί εἰσι βολίδες, 
 
 
 σαφέστερον 
 ἀνθ’ ὧν σαφέστερον 
 
 
 ἡρμήνευσεν ὁ Σύμμαχος εἰπών· 
 ὁ Σύμμαχος ἡρμήνευσεν 
 
 λειότερα βουτύρου τὰ στόματα
 αὐτῶν, 
 πολεμεῖ δὲ ἡ καρδία 
 ἑκάστου αὐτῶν· 
 αὐτῶν
 ἑκάστου 
 
 
 ἁπαλώτεροι οἱ λόγοι αὐτοῦ 
 ἐλαίου ὄντες 
 vgl. Field II 180, so
 auch bei Theodoret 
 ἐλεοῦντες 
 ἀνατμητικοί. Ὅρα δέ, τίνα τρόπον κἀνταῦθα δύο τάγματα
 παρίστησιν ὁ λόγος· ἓν μὲν πολλῶν ἀθρόως κατὰ τὸ αὐτό, περὶ
 ὧν πληθυντικῶς φησι· 
 
 
 λειότερα βουτύρου τὰ στόματα αὐτῶν, 
 πολεμεῖ δὲ ἡ καρδία ἑκάστου αὐτῶν«, 
 
 
 
 
 ἕτερον δὲ ὥσπερ ἑνὸς μεμονωμένου, περὶ οὗ ἰδίως
 ἐπιλέγει· ἁπαλώτεροι οἱ λόγοι
 αὐτοῦ 
 ὄντες ἀνατμητικοί. 
 
 
 
 
 Καὶ ταῦτ’ ἦν τὰ δύο τάγματα τὰ 
 περὶ ὧν καὶ 
 διὰ τῶν ἔμπροσθεν 
 δηλούμενα· τό τε τῶν 
 ἐδήλου τῶν τε 
 τὴν πόλιν οἰκούντων, περὶ ὧν ἐλέγετο· 
 ὅτι 
 ἴδον 
 εἶδον 
 ἀνομίαν καὶ ἀντιλογίαν ἐν τῇ πόλει, 
 καὶ τὸ περὶ τοῦ 
 προδότου, περὶ οὗ ἔφασκεν ὁ λόγος·
 
 ὅτι εἰ ἐχθρὸς ὠνείδισέν με, ὑπήνεγκα ἄν. 
 
 
 
 
 
 Καὶ ἐνταῦθα 
 κανταῦθα 
 τοίνυν 
 
 , ἐπειδὴ προσῄεσαν τῷ σωτῆρι μεθ’ ὑποκρίσεως καὶ
 κολακείας οἱ ἄρχοντες 
 τοῦ Ἰουδαίων 
 ἔθνους 
 
 , ποτὲ μὲν 
 αὐτὸν 
 
 
 διδάσκαλον 
 
 
 ἀποκαλοῦντες οὐ 
 σὺν 
 
 καθαρᾷ καρδίᾳ, ποτὲ δὲ λέγοντες 
 αὐτῷ 
 
 · οἴδαμεν, ὅτι ἀληθὴς εἶ 
 καὶ
 
 τὸν λόγον τοῦ θεοῦ ἐν ἀληθείᾳ διδάσκεις, 
 καὶ οὐ μέλει σοι περὶ οὐδενός· οὐ
 γὰρ βλέπεις εἰς πρόσωπον ἀνθρώπου 
 
 
 
 καὶ τὰ ὅμοια 
 
 
 , εἰκότως περὶ αὐτῶν φησιν 
 ἐνταῦθα ὁ λόγος· 
 
 
 λειότερα βουτύρου τὰ στόματα
 αὐτῶν, 
 πολεμεῖ δὲ ἡ καρδία ἑκάστου αὐτῶν. 
 Ἰδίως δὲ 
 πάλιν 
 
 περὶ τοῦ προδότου, ἐπειδὴ καὶ 
 Ῥαββεὶν 
 ῥαββὶ 
 
 
 αὐτὸν 
 
 καὶ διδάσκαλον ἀποκαλεῖ 
 σύμβολά 
 σύμβολόν 
 τε διαθέσεως 
 καὶ φιλίας 
 
 παρεῖχεν τὴν προδοσίαν ποιούμενος , εἰκότως
 περὶ αὐτοῦ λέλεκται· ἁπαλώτεροι
 οἱ λόγοι αὐτοῦ ἐλαίου 
 ὄντες ἀνατμητικοί, 
 
 
 
 ἢ κατὰ τοὺς ο · 
 ἡπαλύνθησαν οἱ λόγοι αὐτοῦ ὑπὲρ ἔλαιον, 
 καὶ αὐτοί εἰσι βολίδες.

Ἐπίρριψον ἐπὶ κύριον τὴν μέριμνάν σου, καὶ αὐτός σε
 διαθρέψει· 
 οὐ δώσει εἰς τὸν αἰῶνα σάλον τῷ δικαίῳ. 
 σὺ δέ, ὁ θεός, κατάξεις αὐτοὺς εἰς φρέαρ διαφθορᾶς· 
 ἄνδρες αἱμάτων καὶ δολιότητος 
 οὐ μὴ ἡμισεύσωσιν τὰς ἡμέρας αὐτῶν· 
 ἐγὼ δὲ ἐλπιῶ ἐπὶ σέ. 
 
 
 Οἱ μὲν σὺν ἀπάτῃ
 
 καὶ ὑποκρίσει ἁπαλύνοντες ἑαυτῶν τοὺς λόγους ἐκ
 τοῦ φανεροῦ ἔσωθεν δὲ αὐτοὺς ἀκονήσαντες ὑπὲρ βολίδας 
 , ἀλλὰ καὶ αὐτὸς ὁ προδότης γεγονὼς τοῦ σωτῆρος,
 ὁποίου τέλους τεύξονται δεδήλωται. 
 
 
 
 σὺ 
 δέ 
 τοίνυν 
 φησιν 
 
 , ὁ τούτων ἀκροώμενος σωφρονισθεὶς ἀπὸ 
 τοῦ τῶν προλελεγμένων τέλους 
 τουτῶν προλελεγμένων τέλος 
 
 
 καὶ ὁ 
 
 τῷ προφητευομένῳ 
 σωτῆρι 
 
 ὅλον σαυτὸν ἐπιδιδούς, θάρσει τὴν σαυτοῦ φροντίδα
 ἐπιρρίψας ἐπ’ αὐτόν, 
 οἷα Καινῇ Διαθήκῃ 
 μαθητευθείς, δι’ ἧς αὐτὸς ὁ σωτὴρ παιδεύει λέγων·
 μὴ μεριμνή­σητε τί φάγητε μηδὲ τί πίητε 
 , καί· μὴ κτήσησθε χρυσὸν μηδὲ
 
 ἄργυρον μηδὲ χαλκὸν εἰς τὰς ζώνας ὑμῶν 
 . ταῦτ’ οὖν φυλάξας 
 ἐπίρριψον ἐπὶ κύριον τὴν μέριμνάν σου, καὶ
 αὐτός σε διαθρέψει 
 
 
 αὐτός γὰρ σε διαθρέψει 
 , τὸν ἄρτον σοι διδοὺς τὸν ἐπιούσιον 
 καὶ τὴν λογικὴν καὶ ἐπουράνιον τροφήν, 
 ἐπαρκῶν 
 ἐπαρκὸν 
 δὲ καὶ τὰ πρὸς τὸν βίον χρειώδη· 
 
 
 τούτῳ 
 τοῦτο 
 γὰρ ἐπήγγελται φήσας· οἶδε 
 γὰρ 
 
 ὁ πατὴρ ὑμῶν ὁ 
 οὐράνιος 
 ἐπουράνιος 
 , ὧν χρείαν ἔχετε, πρὸ τοῦ τι αὐτὸν αἰτῆσαι
 ὑμᾶς. 
 
 
 
 
 οὕτως 
 οὕτω 
 οὗτός 
 
 
 σε δὲ 
 δέ
 σε 
 διαθρέψει ὡς καὶ πάντα δίκαιον· οὐδένα γὰρ πώποτε τῶν δικαίων 
 
 καταλέλοιπεν 
 καταλέλειπεν 
 
 ὡς ὑπομεῖναι αὐτὸν σάλον πρὸς
 τὸ σαλευθῆναι καὶ ἐκπεσεῖν· 
 διὸ λέλεκται ἑξῆς· 
 οὐ δώσει εἰς τὸν αἰῶνα σάλον τῷ δικαίῳ, 
 ἢ κατὰ τὸν Σύμμαχον · οὐκ ἐκδώσει εἰς αἰῶνα κλεισθῆναι
 δίκαιον· 
 διὸ λέλεκται ἐν ἑτέροις· νεώτερος
 ἐγενόμην καὶ γὰρ ἐγήρασα 
 καὶ οὐκ 
 εἶδον 
 so 
 δίκαιον 
 ἐγκαταλελειμμένον, 
 ἐγκαταλελιμμένον 
 
 
 οὐδὲ τὸ σπέρμα αὐτῶν ζητοῦν ἄρτους. 
 
 
 
 
 Ταῦτ’ 
 ταῦτα 
 εἰπὼν 
 ἑξῆς 
 
 ἐπάγει 
 περὶ τῶν ἐπιβούλων τοῦ σωτῆρος τό· 
 
 
 
 σὺ δέ, ὁ θεός 
 
 καὶ τὰ ἑξῆς
 
 , 
 
 κατάξεις αὐτοὺς εἰς φρέαρ διαφθορᾶς, 
 
 
 
 
 
 ἢ κατὰ τὸν Σύμμαχον · σὺ δέ,
 ὁ θεός, κατενέγκεις αὐτοὺς εἰς λάκκον
 διαφθορᾶς· 
 Περὶ οὗ λάκκου μυρία διὰ τῶν
 ἔμπροσθεν εἴρηται, ὥσπερ ἐν τῷ· ὑπομένων
 ὑπέμεινα τὸν κύριον, 
 καὶ προσέσχεν μοι. 
 καὶ ἀνήγαγέν με ἐκ λάκκου ταλαιπωρίας, 
 καὶ ἀπὸ πηλοῦ ὕλεως, καὶ πάλιν· 
 μήποτε παρασιωπήσῃς ἀπ’ ἐμοῦ, 
 καὶ ὁμοιωθήσομαι τοῖς καταβαίνουσιν εἰς λάκκον,
 καὶ αὖθις· κύριε, ἀνήγαγες ἐξ ᾅδου
 τὴν ψυχήν μου, 
 ἔσωσάς με ἀπὸ τῶν καταβαινόντων εἰς λάκκον. 
 
 Ἀλλ’ ὁ μὲν δίκαιος διασῴζεται πρὸς τὸ μὴ κατενεχθῆναι εἰς τὸν δηλούμενον λάκκον 
 , οἱ δὲ ἀσεβεῖς κάτω φέρονται εἰς αὐτὸν ὑπὸ τοῦ
 θεοῦ καταρασσόμενοι ὡς εἰς κατάλληλον αὐτοῖς χωρίον.
 λάκκον δὲ ταλαιπωρίας καὶ πηλὸν ὕλεως 
 καὶ φρέαρ διαφθορᾶς 
 τὸν τοῦ θανάτου τόπον καλεῖν εἴωθεν ὁ λόγος, εἰς ὃν
 καταβάλλονται δίκην τῶν ἄνωθεν καταφερομένων ἐν τοῖς
 λάκκοις ὑδάτων αἱ τῶν ἀσεβῶν ψυχαί. 
 Καὶ ἐπειδήπερ διὰ τῶν ἔμπροσθεν τοὺς φονευτὰς τοῦ σωτῆρος
 ἡμῶν ἐδήλου, ἀκολούθως καὶ νῦν περὶ τῶν αὐτῶν φησιν· 
 ἄνδρες αἱμάτων καὶ δολιότητος 
 οὐ μὴ ἡμισεύσωσιν τὰς ἡμέρας αὐτῶν, 
 ἢ κατὰ τὸν Σύμμαχον · 
 μιαιφόνοι καὶ δόλιοι 
 οὐχ ἡμισεύσωσι τὰς ἡμέρας αὐτῶν«, 
 ἢ κατὰ τὸν Ἀκύλαν ·
 ἄνδρες αἱμάτων καὶ ἐπιθέσεως 
 οὐχ ἡμισεύσωσιν ἡμέρας αὐτῶν. 
 
 
 
 Νοήσεις 
 δέ, ὅπως ἐπληροῦτο καὶ ταῦτα, ἐπιστήσας,
 ὡς παραχρῆμα 
 ἐπιστήσας ὅπως καὶ ταῦτα ἐπληρώθη·
 παραχρῆμα γὰρ 
 καὶ οὐ μετ’ οὐ πολὺν χρόνον τῆς κατὰ
 
 τοῦ σωτῆρος 
 ἡμῶν 
 
 ἐπιβουλῆς ἄρδην τὸ πᾶν γένος τῶν προλεχθέντων ὀλέθρῳ
 παρεδόθη, μετελθούσης αὐτοὺς τῆς ὀργῆς ἐν τῇ καταλαβούσῃ
 αὐτοὺς πολιορκίᾳ κατὰ τὸν Ῥωμαϊκὸν πόλεμον. 
 
 
 καὶ τέως μὲν κατὰ τὸν παρόντα καιρὸν καὶ τὸν θνητὸν
 ἐν ἀνθρώποις βίον μηδὲ ἡμισεύσαντες τὰς
 ἡμέρας αὐτῶν τοιαύτῃ παρεδόθησαν ἀπωλείᾳ οἱ
 ἄνδρες αἱμάτων καὶ τῆς δολιότητος
 · μετὰ δὲ τὴν ἐνταῦθα τελευτὴν ὁποῖα αὐτοὺς
 
 διαδέξεται, προδεδήλωται διὰ τοῦ· 
 σὺ δέ, ὁ θεός, κατάξεις αὐτοὺς εἰς φρέαρ
 διαφθορᾶς. 
 Ταῦτα μὲν οὖν ἐκεῖνοι πείσονται, 
 ἐγὼ δὲ ἐλπιῶ ἐπὶ σέ· 
 ἤτοι ὁ ταῦτα θεσπίζων προφήτης ἢ καὶ αὐτὸς ὁ
 προφητευόμενος.

. Ἐν τῷ κυρίῳ ἐπαινέσω τοὺς λόγους μου, 
 ἐπὶ τῷ θεῷ ἤλπισα, οὐ φοβηθήσομαι, τί ποιήσει μοι σάρξ. 
 ὅλην τὴν ἡμέραν τοὺς λόγους μου ἐβδελύττοντο, 
 κατ᾿ ἐμοῦ πάντες οἱ διαλογισμοὶ αὐτῶν εἰς κακόν. 
 
 
 Ἀντὶ τοῦ· 
 
 ἐν τῷ θεῷ ἐπαινέσω τοὺς λόγους μου, 
 
 
 ὁ μὲν Σύμμαχος · 
 
 διὰ τοῦ θεοῦ ὑμνήσω τὸν λόγον
 αὐτοῦ, 
 
 
 
 ὁ δὲ Ἀκύλας · 
 
 ἐν τῷ θεῷ ὑμνήσω τὰ ῥήματα
 αὐτοῦ, 
 
 
 
 καὶ ἡ ε ἔκδοσις · 
 
 ἐν τῷ θεῷ ἐπαινέσω τὸν λόγον
 μου, 
 
 
 
 ἐκδεδώκασιν. εἴ ποτε, φησί, φόβος ἐκ τῆς τῶν πολεμούντων με
 ταραχῆς ἐνέπιπτέν μοι, διεκρουόμην αὐτὸν ἐλπίζων ἐπὶ σέ 
 · καὶ ἀντὶ ἐπῳδῆς καὶ φυλακτηρίων
 
 ὕμνους διεξῄειν· ὑμνῶν 
 γὰρ τὸν λόγον 
 
 σου ἐβοηθούμην ὡς μηδένα τῶν διωκόντων
 ἐπιστρέφεσθαι. 
 Οὕτως ἐπὶ τῷ θεῷ ἐλπίζων καὶ
 τοὺς λόγους αὐτοῦ φέρων ἐν τῷ στόματί μου πάσης τῆς ἐξ
 ἀνθρώπων ἐπιβουλῆς κατεφρόνουν οὐ
 φοβούμενος, τί ποιήσει μοι σάρξ· τί γὰρ ἂν καὶ
 δύναιτο σὰρξ καὶ αἷμα 
 πρὸς θεὸν βοηθόν; εἰ γὰρ ὁ θεὸς ὑπὲρ ἡμῶν,
 τίς καθ’ ἡμῶν; 
 φησὶν ὁ ἀπόστολος. σὰρξ δὲ ἦν ὁ Σαοὺλ τὰ τῆς σαρκὸς
 φρονῶν 
 · ὃ δὴ παρίστησιν ὁ ἀπόστολος γράφων Κορινθίοις ·
 ὅπου γὰρ ἐν ὑμῖν ζῆλος καὶ ἔρις, οὐχὶ σάρκινοί
 ἐστε καὶ κατὰ ἄνθρωπον περιπατεῖτε; 
 ὁ δὴ καὶ τὸν Σαοὺλ ζήλου πεπληρωμένον καὶ ἔριδος καὶ διὰ
 ταῦτα τὸν Δαυὶδ 
 ἐλαύνοντα σάρκα ὠνόμασεν εἰπών·
 οὐ φοβηθήσομαι, τί ποιήσει μοι
 σάρξ; εἶτά φησιν· 
 
 ὅλην τὴν ἡμέραν τοὺς λόγους μου ἐβδελύσσοντο, 
 κατ’ ἐμοῦ πάντες οἱ διαλογισμοὶ αὐτῶν εἰς κακόν,
 
 
 
 
 ὃ δὴ σαφέστερον ἡρμήνευσεν ὁ Σύμμαχος εἰπών· 
 
 διὰ πάσης ἡμέρας λόγους περὶ ἐμοῦ
 ἐφρόντιζον, 
 
 
 κατ’ ἐμοῦ πᾶς διαλογισμὸς αὐτῶν
 εἰς κακόν· 
 
 
 
 ὡς γὰρ μηδὲν ἔχοντες ἕτερον πράττειν μηδὲ περὶ ἑτέρων
 λόγους κινεῖν τὴν πᾶσαν ἑαυτῶν σχολὴν τοῖς περὶ ἐμοῦ λόγοις
 καὶ τοῖς κατ’ ἐμοῦ λογισμοῖς ἀνετίθεσαν οὐδὲν ἀγαθὸν περὶ
 ἐμοῦ βουλευόμενοι, ἀλλ’ εἰς κακὸν καὶ ἐπὶ κακῷ τὴν ἑαυτῶν
 ἀναλίσκοντες σπουδήν.

. Παροικήσουσι καὶ κατακρύψουσιν· 
 αὐτοὶ τὴν πτέρναν μου φυλάξουσιν· 
 καθάπερ ὑπέμειναν τὴν ψυχήν μου. 
 ὑπὲρ τοῦ μηδενὸς σώσεις αὐτούς, 
 ἐν ὀργῇ λαοὺς κατάξεις, ὁ θεός. 
 
 
 Καὶ ταῦτα ἀσαφῶς εἰρημένα παρὰ τοῖς Ἑβδομήκοντα λευκότερον
 διηρμήνευσεν ὁ Σύμμαχος εἰπών· 
 
 συνήγοντο λάθρα 
 
 
 καὶ τὰ ἴχνη μου παρετήρουν
 
 
 
 προσδοκῶντες τὴν ψυχήν μου.
 
 
 
 διὰ τὴν ἀδικίαν ῥῦσαι ἀπ’ αὐτῶν,
 
 
 
 ἐν ὀργῇ λαοὺς κατάγαγε, ὁ
 θεός. 
 
 
 
 Οὕτως γάρ, φησί, διὰ πάσης ἡμέρας ἐμοὶ ἐσχόλαζον τοὺς περὶ
 ἐμοῦ λόγους κινοῦντες, καὶ πᾶς διαλογισμὸς αὐτῶν κατ’ ἐμοῦ
 ἐγίγνετο ὡς σπουδάζειν συνάγεσθαι αὐτοὺς ὁμοῦ καὶ λαθραίας
 ποιεῖσθαι τὰς κατ᾿ ἐμοῦ συσκευάς καὶ μὴ μέχρι τούτου χωρεῖν
 ἀλλὰ καὶ περιεργάζεσθαί μου τὴν πτέρναν , τουτέστι τὴν τοῦ βίου πορείαν, εἴ πως
 σκελίσαντες δυνηθεῖεν καταβαλεῖν με· καὶ τὰ ἴχνη δέ μου παρετήρουν 
 
 , ὅποι ἂν βαδίζοιμι, καὶ ἵν’ ὅπως ἐπιλάβοιντό μου. 
 Ταῦτα μὲν οὖν
 
 οἱ μάτην διώκοντες κατ’ ἐμοῦ ἔπραττον· σὺ δέ, κύριε, ἡ ἐμὴ
 ἐλπίς, ἐμὲ μὲν τῆς ἀδίκου αὐτῶν συσκευῆς ῥῦσαι, αὐτοὺς δὲ
 μετελθὼν τῇ σεαυτοῦ ὀργῇ κατάβαλε τῆς μεγαλαυχίας καὶ τῆς
 ὑψηλοφροσύνης. τοῦτο γὰρ αὐτοῖς συνοίσει· ὑψούμενοι γὰρ καὶ
 ἐπαιρόμενοι ἐπ’ ὀλέθρῳ τῷ ἑαυτῶν ταῦτ’ ἔπραττον· ὁ
 γὰρ θεὸς ὑπερηφάνοις ἀντιτάσσεται, ταπεινοῖς δὲ δίδωσι
 χάριν 
 
 
 . διὸ ἱκετεύω· πάντας τοὺς ἐπανισταμένους μοι
 κατάγαγε , ἢ κατὰ τὸν
 Ἀκύλαν · καταβίβασον 
 
 , ὡς ἂν μέτριον φρόνημα λαβόντες καὶ ταπεινὰ
 φρονοῦντες τὰ μεγάλα ὠφεληθεῖεν.

. Τὴν ζωήν μου ἐξήγγειλά σοι, 
 ἔθου τὰ δάκρυά μου ἐνώπιόν σου 
 ὡς καὶ ἐν τῇ ἐπαγγελίᾳ σου. 
 ἐπιστρέψουσιν οἱ ἐχθροί μου εἰς τὰ ὀπίσω, 
 ἐν ᾗ ἂν ἡμέρᾳ ἐπικαλέσωμαί σε. 
 
 
 Καὶ ταῦτα ὁ Σύμμαχος 
 
 σαφέστερον ἡρμήνευσεν, οὕτως εἰπών· 
 
 τὰ ἔνδον μου ἐξηρίθμησας σύ,
 
 
 
 ἔθου τὰ δάκρυά μου ἐνώπιόν σου·
 
 
 
 μὴ οὐχὶ ὅταν ἐξαριθμῇς, 
 
 
 τότε ἀποστραφήσονται οἱ ἐχθροί μου
 ὀπίσω, 
 
 
 ᾗ ἂν ἡμέρᾳ ἐπικαλέσωμαί σε. 
 
 
 
 
 Οἱ μὲν ἐχθροί μου 
 , φησίν, διὰ πάσης ἡμέρας λόγους περὶ ἐμοῦ
 ἀνεκίνουν, καὶ κατ’ ἐμοῦ πάντες οἱ
 διαλογισμοὶ αὐτῶν 
 ἦσαν· ἐγὼ δὲ ὁποίους ἐν ἐμαυτῷ συνῆγον λογισμοὺς
 καὶ ὁποίας ἐνθυμήσεις εἶχον, σὺ αὐτὸς ὡς 
 καρδιογνώστης θεὸς οἶδας. 
 
 τὰ γὰρ ἔνδον μου ἐξηρίθμησας 
 
 
 πάντα καὶ τὰ κρύφιά μου καὶ τὰς ἐνθυμήσεις τῆς
 ψυχῆς μου γινώσκεις·
 
 διόπερ 
 
 ἔθου τὰ δάκρυά μου ἐνώπιόν
 σου, 
 
 
 καὶ οὐκ ἀπεστράφης αὐτά, ἀλλ’ ὥσπερ ἐν
 τῇ ἐπαγγελίᾳ σου ὑπισχνοῦ λέγων· ἔτι
 λαλοῦντός σου ἐρῶ· ἰδοὺ πάρειμι 
 · οὕτως ἀκόλουθα πράττων ταῖς σαῖς ἐπαγγελίαις 
 
 
 ἔθου τὰ δάκρυά μου ἐνώπιόν
 σου. 
 
 
 Καὶ κατὰ τὴν τῶν ο δὲ ἑρμηνείαν τὴν ζωήν μου , φησίν, ἐξήγγειλά σοι , ὡς ἂν παρρησίαν ἄγων
 καὶ μὴ ἐπαισχυνόμενος ἐπὶ τῇ ἐμαυτοῦ ζωῇ· σύ τε
 ἀποδεχόμενός μου τὴν ζωὴν τὰ δάκρυά
 μου οὐκ ἀπεσείσω, ἀλλὰ πρὸ τῶν σῶν ὀφθαλμῶν
 ἔθου αὐτὰ πιστούμενος τὰς
 σὰς ἐπαγγελίας. διὸ συνέβαινεν ἐμοῦ εἰσακουομένου τοὺς ἐχθρούς μου εἰς τὰ ὀπίσω 
 χωρεῖν, ὅθεν φημί· 
 
 ἐν ᾗ ἂν ἡμέρᾳ ἐπικαλέσωμαί σε, 
 ἐπιστρέψουσιν οἱ ἐχθροί μου εἰς τὰ ὀπίσω. 
 
 
 κατὰ δὲ τὸν Σύμμαχον · 
 
 μὴ οὐχὶ ὅταν , φησίν,
 ἐξαριθμῇς, 
 
 
 τότε ἀποστραφήσονται οἱ ἐχθροί μου
 εἰς τὰ ὀπίσω. 
 
 
 Ἐπειδὰν γὰρ φυλοκρινῶν διακαθάρῃς ἀφορίζων τοὺς ἑαυτοῦ
 ἀξίους, καὶ ἐξαρίθμησιν ποιούμενος τῶν μελλόντων εἰς τὰ
 δεξιὰ ἵστασθαι καὶ τῶν εἰς τὰ ἀριστερὰ χωρούντων, τότε (ἐν τῷ σὲ τὴν ἐξαρίθμησιν
 ταύτην ποιεῖσθαι) ἀποστραφήσονται
 οἱ ἐχθροί μου εἰς τὰ ὀπίσω 
 .

. Ἰδοὺ ἔγνων, ὅτι θεός μοί ἐστιν. 
 ἐπὶ τῷ θεῷ αἰνέσω ῥῆμα, 
 ἐπὶ τῷ κυρίῳ αἰνέσω λόγον. 
 ἐπὶ τῷ κυρίῳ ἤλπισα· οὐ φοβηθήσομαι, τί ποιήσει μοι
 ἄνθρωπος. 
 
 
 Kατὰ δὲ τὸν Σύμμαχον 
 τοῦτό φησιν·
 
 
 
 οἶδα, ὅτι ἔστιν θεός μοι. 
 
 
 τὸν θεὸν ὑμνολογήσω, 
 
 
 διὰ τοῦ θεοῦ ὑμνοποιήσομαι λόγον.
 
 
 
 τῷ θεῷ πέποιθα· οὐ φοβηθήσομαι, τί
 ποιήσει μοι ἄνθρωπος. 
 
 
 
 Αὐτοῖς ἔργοις, φησί, παρείληφα καὶ ἔγνων ἀληθῶς, ὅτι οὐκ
 ἐπὶ ματαίῳ ἤλπισα , ἀλλὰ θεὸν
 βοηθὸν ἐκτησάμην· τούτου δὲ ἔλεγχος, ἐπεὶ ἔθου τὰ δάκρυά μου ἐνώπιόν σου. 
 εἶτα ἐμοῦ μὲν ἐπήκοος ἐγίνου, οἱ δὲ ἐχθροί μου 
 ἐχώρουν εἰς τὰ ὀπίσω 
 · διὸ 
 
 ἐπὶ τῷ θεῷ αἰνέσω ῥῆμα, 
 
 
 ἢ κατὰ τὸν Ἀκύλαν · 
 
 ἐν θεῷ καυχήσομαι ῥῆμα, 
 
 
 
 κατὰ δὲ τὸν Σύμμαχον · 
 
 τὸν θεὸν ὑμνολογήσω. 
 
 
 
 Ἀλλὰ καὶ 
 
 ἐπὶ τῷ κυρίῳ αἰνέσω λόγον, 
 
 
 ἢ κατὰ τὸν Ἀκύλαν · 
 
 ἐν κυρίῳ ὑμνήσω λόγον, 
 
 
 
 ἢ κατὰ τὸν Σύμμαχον · 
 
 διὰ τοῦ κυρίου ὑμνοποιήσομαι
 λόγον. 
 
 
 
 Καὶ πάλιν, ὡς ἀνωτέρω μοι εἴρηται· 
 
 ἐπὶ τῷ κυρίῳ ἤλπισα, οὐ φοβηθήσομαι, τί ποιήσει μοι
 σάρξ, 
 
 
 καὶ νῦν φημι· 
 
 ἐπὶ τῷ κυρίῳ ἤλπισα, οὐ φοβηθήσομαι τί ποιήσει μοι
 ἄνθρωπος· 
 
 
 
 σὰρξ 
 γὰρ καὶ ἄνθρωπος ἓν
 καὶ ταυτόν ἐστιν, ἐπειδὴ λέλεκται· 
 
 ὑμεῖς δὲ ὡς ἄνθρωποι ἀποθνήσκετε, 
 
 
 καί· ὅταν γὰρ ᾖ ἐν ὑμῖν ζῆλος καὶ ἔρεις, 
 
 οὐχὶ σαρκικοί ἐστε καὶ κατὰ ἄνθρωπον
 περιπατεῖτε;

. Ἐν ἐμοί, ὁ θεός, εὐχαί, ἃς ἀποδώσω αἰνέσεώς σοι, 
 ὅτι ἐρρύσω τὴν ψυχήν μου ἐκ θανάτου, 
 καὶ τοὺς πόδας μου ἐξ ὀλισθήματος, 
 τοῦ εὐαρεστῆσαι ἐνώπιον τοῦ θεοῦ ἐν φωτὶ ζώντων. 
 
 
 Ἀντὶ τοῦ· 
 
 ἐν ἐμοί, ὁ θεός, αἱ εὐχαί, ἃς ἀποδώσω αἰνέσεώς σοι, 
 
 
 σαφέστερον ἡρμήνευσεν ὁ Σύμμαχος εἰπών· 
 
 ἀναδέχομαι, θεέ, ἃ ηὐξάμην·
 ἀποδώσω αἰνέσεις σοι 
 
 . 
 Οὐ γὰρ ἐπιλέλησμαι, φησίν, ὧν ηὐξάμην, ἀλλ’ ἐν ἐμοί εἰσι, καὶ κατέχω τῇ μνήμῃ
 
 πάντα, ὅσα ἐπηγγειλάμην εὐξάμενος· ἃ καὶ ὥσπερ τι χρέος
 ἀποδώσω θυσίας ἀναφέρων τὰς
 δι’ αἰνέσεως καὶ κατὰ τὸ φάσκον
 λόγιον· 
 
 θῦσον τῷ θεῷ θυσίαν αἰνέσεως 
 
 
 καὶ ἀπόδος τῷ κυρίῳ τὰς εὐχάς σου, 
 
 
 καὶ πάλιν· 
 
 ἀποδώσω τὰς εὐχάς μου, 
 
 
 ἃς διέστειλε τὰ χείλη μου. 
 
 
 
 Ἀποδώσω τοίνυν αἰνέσεώς σοι , ἐπειδὴ πολλὰ σύνοιδα
 ἐμαυτῷ ὀφείλοντι ὑπὲρ τῆς ἐμαυτοῦ σωτηρίας. αὐτὴν γοῦν
 τὴν ψυχήν μου ἐρρύσω ἐκ
 θανάτου · οἱ μὲν γὰρ ἐχθροί μου τὸ ὅσον ἐπ’
 αὐτοῖς ἤλαυνον αὐτὴν καὶ ἐξεβιάζοντο εἰς θάνατον ἐκπεσεῖν·
 ἐλαύνοντές με γὰρ καὶ μέσον ἀλλοφύλων 
 καὶ ἀλλογενῶν ἐθνῶν οἰκεῖν καταναγκάζοντες τὸ ἐπ’
 αὐτοῖς τὴν ψυχήν μου ἐθανάτουν, ἥγουν ἤμελλον συνάπτεσθαι
 τῇ τῶν ἀλλοφύλων εἰδωλολατρείᾳ μέσος αὐτῶν οἰκῶν· καθ’ οὓς
 χρόνους παρὰ τῷ Ἀχοῦς καὶ ἐν
 Γὲθ παρὰ τοῖς ἀλλοφύλοις
 ἐποιούμην τὰς διατριβάς, πάλαι ἂν τὴν ψυχήν μου τεθνήκειν,
 τῆς παρὰ σοὶ ζωῆς ἐκπεσών, ἀλλ’ ἡ σὴ χάρις καὶ τὸ σὸν ἔλεος
 οὐ συνεχώρησε τοῦτο γενέσθαι, ἐπεὶ καὶ παρὰ τοῖς ἀλλοφύλοις
 με ὄντα περιέφραττες ὡς μηδὲν καταβλάπτεσθαι ἐκ τῆς τούτων
 συνουσίας. διό φημι· 
 
 ἐρρύσω τὴν ψυχήν μου ἐκ θανάτου. 
 Ἀλλὰ καὶ τοὺς πόδας μου ἐρρύσω ἐξ ὀλισθήματος· 
 
 
 τίς γὰρ οὐκ ἂν διετράπη ὥσπερ εἰς πηλὸν ἐμβὰς καὶ
 ὀλισθηροῖς περιπεσὼν χωρίοις μέσος τοσούτων ἀποληφθεὶς
 ἀθέων καὶ εἰδωλολατρῶν ἀνδρῶν; ἀλλ’ ἦν ἄρα καὶ ἐν τούτῳ τὸ
 σὸν ἔλεος καὶ ἡ σὴ χάρις ῥυομένη μου τοὺς 
 
 πόδας ἐξ ὀλισθήματος · οὐ γὰρ
 ἐμαυτοῦ δυνάμει ἐπιγράφω ταῦτα, ἐπεὶ μηδ’ οὕτως ἤμην
 στερρὸς τὴν ψυχὴν ὡς ἀδιάτρεπος μένειν ἐν τῷ μεταξὺ
 τοσούτων εἱλίσθαι, εἰ μὴ σὺ ἦσθα βοηθός. διὸ
 ἐξομολογούμενος εὐχαριστῶ, ὅτι ἐρρύσω
 τοὺς πόδας μου ἐξ ὀλισθήματος . καὶ ταῦτά μοι τὸ
 σὸν ἔλεος ἐδωρεῖτο, ὑπὲρ 
 
 τοῦ εὐαρεστῆσαι ἐνώπιόν σου ἐν φωτὶ ζώντων, 
 
 
 ἢ κατὰ τὸν Σύμμαχον · 
 
 ὡς τὸ ὁδεύειν ἔμπροσθεν τοῦ θεοῦ
 διὰ φωτὸς τῆς ζωῆς 
 
 . 
 Διατρίβων γοῦν καὶ παρὰ τοῖς ἀλλοφύλοις 
 τῆς ὀρθῆς καὶ βασιλικῆς ὁδοῦ οὐ παρέξεισιν· ἀλλὰ
 σοὶ εὐαρέστως ὥδευον ὑπὸ σοῦ
 ποδηγούμενος καὶ φωτιζόμενος φωτός τε μεταλαγχάνων οὐ τοῦ κοινοῦ καὶ πᾶσιν
 ἐγκειμένου, λογικοῖς τε καὶ ἀλόγοις, θηρίοις τε καὶ
 ἑρπετοῖς, νεκροῖς τε καὶ ἀψύχοις, ἀλλὰ τοῦ μόνοις τοῖς παρὰ
 σοῦ ζῶσιν ἀφωρισμένου. 
 Νοήσεις δὲ τὸ φῶς τῶν ζώντων ,
 ἐν ᾧ καὶ Δαυὶδ καὶ πάντες οἱ θεοφιλεῖς προφῆται καὶ δίκαιοι
 ἐφωτίσθησαν, ἐπιστήσας τῷ εὐαγγελιστῇ λέγοντι· ὅ
 γέγονεν ἐν αὐτῷ , δηλαδὴ τῷ λόγῳ τοῦ θεοῦ τῷ ἐν
 ἀρχῇ πρὸς τὸν θεὸν ὄντι, ζωὴ ἦν, καὶ ἡ 
 
 ζωὴ ἦν τὸ φῶς τῶν ἀνθρώπων 
 , καὶ πάλιν· ἦν τὸ φῶς τὸ ἀληθινὸν τὸ
 φωτίζον πάντα ἄνθρωπον ἐρχόμενον εἰς τὸν κόσμον· ἐν τῷ κόσμῳ
 ἦν, καὶ ὁ κόσμος δι’ αὐτοῦ ἐγένετο, καὶ ὁ κόσμος αὐτὸν
 οὐκ ἔγνω . οὐκοῦν ἦν ἐν τῷ κόσμῳ 
 , κἀκείνῳ τῷ φωτὶ οἱ τῆς παρὰ τῷ θεῷ ζωῆς
 καταξιούμενοι ἐφωτίζοντο. ὕστερον δὲ καὶ εἰς τὰ ἴδια
 ἦλθεν· ὅσοι τε ἐδέξαντο αὐτὸν 
 
 ἔδωκεν αὐτοῖς ἐξουσίαν τέκνα θεοῦ γενέσθαι 
 . τοσαύτη δύναμις παρῆν τῷ φωτὶ
 τῶν ζώντων ὡς τέκνα θεοῦ ἀπεργάζεσθαι τοὺς
 καταδεχομένους αὐτό· ὅπερ εἰδὼς καὶ ὁ Δαυὶδ δι’ εὐχῆς εἶχε 
 
 τοῦ εὐαρεστῆσαι ἐνώπιον τοῦ θεοῦ ἐν φωτὶ ζώντων.

Εἰς τὸ τέλος, μὴ διαφθείρῃς· 
 τῷ Δαυίδ , εἰς
 στηλογραφίαν, 
 ἐν τῷ αὐτὸν ἀποδιδράσκειν ἀπὸ προσώπου Σαοὺλ εἰς τὸ σπήλαιον. 
 Ἐλέησόν με, ὁ θεός, ἐλέησόν με, 
 ὅτι ἐπὶ σοὶ πέποιθεν ἡ ψυχή μου, 
 καὶ ἐν τῇ σκέπῃ τῶν πτερύγων σου ἐλπιῶ, 
 ἕως οὗ παρέλθῃ ἡ ἀνομία. 
 
 
 Ὥσπερ ἀπὸ τῆς ἱστορίας ἐδείκνυτο δεύτερον γινόμενος ὁ
 Δαυὶδ παρὰ τοῖς
 ἐν Γὲθ ἀλλοφύλοις 
 , παρ’ οἷς διατρίβων τὸν νε ἀναγέγραπται
 ψαλμὸν εἰρηκώς, οὕτω δὶς φαίνεται ἐν τῷ
 σπηλαίῳ ἐληλυθώς· ἅπαξ μέν, ὅτε μανίαν προσποιηθεὶς τὰς χεῖρας τοῦ Ἀγχοῦς καὶ τῶν ἐν
 Γὲθ ἀλλοφύλων διαφεύγει. κἀκεῖθεν
 διασῴζεται εἰς τὸ σπήλαιον τὸ
 Ὀδολλάμ 
 , ἔνθα πάντες οἱ ἀδελφοὶ αὐτοῦ καὶ πᾶς ὁ
 οἶκος τοῦ πατρὸς αὐτοῦ καταβαίνουσι πρὸς αὐτόν·
 συνήγοντό τε παρ’ αὐτῷ πᾶς ἐν ἀνάγκῃ ὢν καὶ πᾶς ὑπόχρεως
 καὶ πᾶσα κατώδυνος ψυχή· καὶ ἦν ἐπ’ αὐτῶν ἡγούμενος.
 ἦσαν δὲ ὡς τετρακόσιοι ἄνδρες. 
 δεύτερον δέ, ὅτε ἀνέστρεψεν ὁ Σαοὺλ ἀπὸ ὄπισθεν τῶν
 ἀλλοφύλων, καὶ ἀπηγγέλη αὐτῷ, ὅτι ἰδοὺ Δαυὶδ ἐν τῇ ἐρήμῳ τῇ
 Γαδδί . καὶ ἔλαβεν μεθ’ ἑαυτοῦ
 τρεῖς χιλιάδας ἀνδρῶν ἐκλεκτῶν ἐκ τοῦ Ἰσραὴλ καὶ
 ἐπορεύθη ζητῶν τὸν Δαυὶδ καὶ τοὺς ἄνδρας αὐτοῦ ἐπὶ
 πρόσωπον 
 
 
 Αἰλείν 
 
 . καὶ ἦλθεν εἰς τὰς ἀγέλας τῶν ποιμνίων τὰς ἐπὶ τῆς
 ὁδοῦ· καὶ ἦν ἐκεῖ σπήλαιον, καὶ εἰσῆλθεν Σαοὺλ παρασκευάσασθαι· καὶ
 Δαυὶδ καὶ οἱ
 ἄνδρες αὐτοῦ ἐσώτεροι τοῦ σπηλαίου ἐκάθηντο. καὶ εἶπαν
 οἱ ἄνδρες Δαυὶδ 
 πρὸς αὐτόν· ἰδοὺ ἡ ἡμέρα αὕτη, ἣν εἶπεν κύριος πρὸς σὲ
 παραδοῦναι τὸν ἐχθρόν σου εἰς τὰς χεῖράς σου, καὶ
 ποιήσεις αὐτῷ ὡς ἀγαθὸν ἐν ὀφθαλμοῖς σου. καὶ ἀνέστη
 Δαυὶδ καὶ
 ἀφεῖλεν τὸ πτερύγιον τῆς διπλοΐδος Σαοὺλ λαθραίως. καὶ
 ἐγενήθη μετὰ ταῦτα, καὶ ἐπάταξεν καρδία Δαυὶδ αὐτόν, ὅτι ἀφεῖλεν
 τὸ πτερύγιον τῆς διπλοΐδος αὐτοῦ. καὶ εἶπεν Δαυὶδ πρὸς τοὺς ἄνδρας
 αὐτοῦ· μηδαμῶς μοι παρὰ κυρίου, εἰ ποιήσω τὸ ῥῆμα τοῦτο
 τῷ κυρίῳ μου τῷ χριστῷ κυρίου ἐπενεγκεῖν χεῖρά μου ἐπ’
 αὐτόν, ὅτι χριστὸς κυρίου ἐστὶν οὗτος. καὶ ἔπεισεν
 Δαυὶδ τοὺς
 ἄνδρας αὐτοῦ ἐν λόγοις καὶ οὐκ ἔδωκεν αὐτοὺς ἀναστάντας
 θανατῶσαι τὸν Σαούλ . 
 
 
 Ζητητέον οὖν, κατὰ ποίους χρόνους τὴν προκειμένην στηλογραφίαν ὁ Δαυὶδ ἀνέγραψεν καὶ
 ἐν ποίῳ σπηλαίῳ διατρίβων,
 πότερον ἐν 
 
 τῷ σπηλαίῳ τῷ 
 Ὀδολλὰμ 
 
 
 
 ἢ ἐν τῷ σπηλαίῳ τῷ
 
 
 Ἐνγαδδί . ἀλλὰ καὶ ἐπειδὴ δύο
 εἴρηνται ψαλμοὶ αὐτῷ ἐν τῷ
 σπηλαίῳ , ὁ μὲν προκείμενος στηλογραφία τυγχάνων, ὁ δὲ ρμα 
 ἐπιγεγραμμένος· συνέσεως, τῷ Δαυίδ, ἐν τῷ εἶναι
 αὐτὸν ἐν τῷ σπηλαίῳ, προσευχή 
 , ζητήσαι ἄν τις εὐλόγως, εἰ κατὰ τὸν αὐτὸν
 εἴρηνται χρόνον, καὶ εἰ ἐν τῷ
 σπηλαίῳ τυγχάνων ἀμφοτέρους συνέταξεν. δοκεῖ
 τοίνυν ἐμοί, κινουμένῳ ἐκ τῶν ἐν ἑκατέρῳ
 
 φερομένων λόγων, ἡ μὲν μετὰ χεῖρας στηλογραφία ἐν τῷ σπηλαίῳ τῷ
 Ὀδολλὰμ εἰρῆσθαι, ἡ δὲ ἐν τῷ
 ρμα 
 προσευχὴ ἐν τῷ σπηλαίῳ 
 τῷ 
 
 Ἐνγαδδί 
 , ὅτε τοῦ Σαοὺλ παρασκευαζομένου ἐν τῷ
 σπηλαίῳ 
 ἔνδον κρυπτόμενος εὕρηται. οὕτω δέ μοι παρέστη
 κινηθέντι ἐκ τῶν παρ’ ἑκατέρῳ φερομένων λόγων· ὁ μὲν
 ρμα φαίνεται εἰρημένος ἐν πολλῇ συνοχῇ καὶ
 ἀγῶνι τυγχάνοντι τῷ Δαυίδ · φησὶν γοῦν ἐν αὐτῷ· φωνῇ
 μου πρὸς κύριον ἐκέκραξα, 
 φωνῇ μου πρὸς τὸν θεὸν ἐδεήθην. 
 ἐκχεῶ ἐνώπιον αὐτοῦ τὴν δέησίν μου, 
 τὴν θλίψιν μου ἐνώπιον αὐτοῦ ἀπαγγελῶ. 
 ἐν τῷ ἐκλείπειν ἐξ ἐμοῦ τὸ πνεῦμά μου, 
 καὶ σὺ ἔγνως τὰς τρίβους μου· 
 ἐν ὁδῷ ταύτῃ, ᾗ ἐπορευόμην, ἔκρυψαν παγίδα μοι.
 Διὰ τούτων γὰρ τὴν συνοχήν, ἐν ᾗ ἐξητάζετο,
 παρίστησι· καὶ ἔτι μᾶλλον δι’ ὧν ἐπάγει λέγων ἑξῆς·
 ἀπώλετο φυγὴ ἀπ’ ἐμοῦ. 
 
 
 Πρὸ τῶν θυρῶν γὰρ τοῦ σπηλαίου καθεζομένου τοῦ Σαοὺλ ἔνδον κρυπτόμενος
 ἀπεγνώκει τὴν ἑαυτοῦ φυγήν. πλὴν τὴν φυγὴν ἀπογνοὺς ἐπὶ τὸν
 σωτήριον λιμένα καταφεύγει. διὸ ἐπιλέγει· 
 
 ἐκέκραξα πρὸς σέ, κύριε, 
 
 
 εἶπα· σὺ εἶ ἐλπίς μου· 
 
 
 καὶ προστίθησι λέγων· 
 
 ἐξάγαγε ἐκ φυλακῆς τὴν ψυχήν μου. 
 
 
 Ὁρᾷς ὅπως τὸν εἴσω τοῦ σπηλαίου ἀποκλεισμὸν
 σημαίνει; εἰκότως οὖν καὶ προσευχὴν 
 ἐπιγράφει τοὺς λόγους, δηλῶν διὰ τῆς προγραφῆς τὸν
 καιρόν. λέγει γοῦν· 
 
 συνέσεως τῷ Δαυίδ, ἐν τῷ εἶναι αὐτὸν ἐν τῷ σπηλαίῳ·
 προσευχή. 
 
 Ἀλλὰ ταῦτα μὲν προσηύξατο ἐν μεγάλῳ περιστὰς
 
 ἀγῶνι κατὰ τὸν δηλωθέντα χρόνον· ἡ δὲ μετὰ χεῖρας στηλογραφία λέλεκτο αὐτῷ, ὡς οἶμαι,
 ὄντι ἐν τῷ σπηλαίῳ τῷ
 Ὀδολλὰμ πάντας τε ὑποδεχομένῳ
 τούς τε ἀδελφοὺς αὐτοῦ καὶ τοὺς συγγενεῖς καὶ τοὺς λοιποὺς
 φυγάδας (τάχα που δι’ αὐτὸν ἐπιβουλευομένους ὑπὸ τοῦ
 Σαούλ )· ἀλλὰ καὶ
 πᾶσα κατώδυνος ψυχὴ 
 καὶ πᾶς ἀδικούμενος κοινωνὸς ἐγίγνετο τῆς τοῦ
 Δαυὶδ φυγῆς.
 δίκαιον γὰρ ἄνδρα καὶ παρὰ τῷ θεῷ τετιμημένον ἐλαυνόμενον
 ὑπὸ τοῦ Σαοὺλ ἀδίκως
 ὁρῶντες τὰ ἑαυτῶν παρεμυθοῦντο κακά. εἶτα καὶ αὐτοὶ τοὺς
 ἀδικοῦντας αὐτοὺς φεύγοντές τε τὸν Δαυὶδ ἐζήλουν ἠσπάζοντό τε
 τὴν σὺν αὐτῷ μερίδα, μᾶλλον ἀγαπῶντες ἐλαύνεσθαι σὺν αὐτῷ ἢ
 τῷ ἐλαύνοντι συνεῖναι. ἐπὶ σχολῆς τοίνυν διάγων ἐν τῷ σπηλαίῳ τῷ
 Ὀδολλὰμ τὴν παροῦσαν ἔγραφεν
 στηλογραφίαν . παρίστησι δὲ
 τοῦτο τὰ ἐπιλεγόμενα, τά τε ἄλλα καὶ δι’ ὧν φησιν· 
 
 ἐξαπέστειλεν ἐξ οὐρανοῦ καὶ ἔσωσέν με, 
 
 
 καὶ πάλιν· 
 
 ἐξαπέστειλεν ὁ θεὸς τὸ ἔλεος αὐτοῦ καὶ τὴν ἀλήθειαν
 αὐτοῦ 
 καὶ ἐρρύσατο τὴν ψυχήν μου ἐκ μέσου σκύμνων. 
 
 
 Ὁρᾷς, ὡς τοὺς ἐν Γὲθ ἀλλοφύλους
 διαφυγών, ἅτε δὴ ἐν ἀσφαλείᾳ
 
 τυγχάνων καὶ ἐν ἀνέσει ὤν τοιαύτας ἠφίει φωνὰς καὶ ἔτι
 μᾶλλον τὰς ἑξῆς ἐπιφερομένας, δι’ ὧν εἴρηται· 
 
 ἑτοίμη ἡ καρδία μου, ὁ θεός, 
 ἑτοίμη ἡ καρδία μου, ᾄσομαι καὶ ψαλῶ. 
 ἐξεγέρθητι, ἡ δόξα μου· 
 ἐξεγέρθητι, ψαλτήριον καὶ κιθάρα· 
 ἐξεγερθήσομαι ὄρθρου. 
 ἐξομολογήσομαι ἐν λαοῖς, κύριε, 
 ψαλῶ σοι ἐν ἔθνεσι.
 
 
 
 
 Ταῦτα γὰρ πολλῆς σχολῆς ἐμφατικὰ τυγχάνει, ἀλλὰ καὶ
 θυμηδίας. λέγει γοῦν ὁ ἱερὸς ἀπόστολος· κακοπαθεῖ
 τις ἐν ὑμῖν; προσευχέσθω· εὐθυμεῖ τις; ψαλλέτω 
 . ἀλλ’ οὐδὲ οἷός τε ἦν ταῦτα λέγειν ἐν τῷ σπηλαίῳ τῷ
 Ἐνγαδδὶ συνεχόμενος ὑπὸ τοῦ
 Σαοὺλ πρὸ τῆς
 εἰσόδου καθεζομένου. ποία γὰρ ἦν εὐκαιρία τότε ὡς ψαλτήριον
 ἀναλαμβάνειν καὶ κιθάραν κρυπταζόμενον ἐνδοτάτω τοῦ
 σπηλαίου; ὡς αὖ πάλιν οὐκ εἶχε λόγον ἐν σχολῇ καὶ ἀνέσει
 διάγοντα αὐτὸν ἐν τῷ σπηλαίῳ τῷ
 Ὀδολλὰμ μετὰ τετρακοσίων ἀνδρῶν
 τῶν συνόντων αὐτῷ λέγειν· 
 
 ἀπώλετο φυγὴ ἀπ’ ἐμοῦ 
 , καί· 
 
 ἐξάγαγε ἐκ φυλακῆς τὴν ψυχήν μου 
 . 
 Ταῦτα μὲν οὖν εἰρήσθω εἰς τὴν διαφορὰν τῶν προκειμένων,
 ἴωμεν δὲ ἐπὶ τὴν τῶν μετὰ χεῖρας ἐξήγησιν.

. Εἰς τὸ τέλος, μὴ διαφθείρῃς· 
 τῷ Δαυὶδ εἰς στηλογραφίαν, 
 ἐν τῷ ἀποδιδράσκειν αὐτὸν ἀπὸ προσώπου Σαοὺλ εἰς τὸ
 σπήλαιον. 
 
 
 Ἤλαυνε μὲν ὁ Σαοὺλ τὸν
 Δαυίδ , ὁ δ’ ἔργοις
 ἐπιτελῶν τό· ἐὰν διώκωσιν ὑμᾶς ἐκ τῆς πόλεως ταύτης,
 φεύγετε εἰς τὴν ἑτέραν 
 , ἀπεδίδρασκεν, ὡς ἂν μὴ παρὼν ἐρεθίζοι τὸν ἐχθρὸν
 αἴτιός τε αὐτῷ γίγνοιτο μιαιφονίας· τὸ γάρ· μὴ
 ἔκκαιε ἄνθρακας ἁμαρτωλοῦ 
 , πάντων μᾶλλον Δαυὶδ ἠπίστατο· διὸ ὑπεχώρει καὶ παρεχώρει
 καίπερ ἀγαπώμενος ὑπὸ παντὸς τοῦ ἔθνους πλείστους τε ἔχων
 τοὺς συμπάσχοντας καὶ συναλγοῦντας δυναμένους τε αὐτὸν
 οἴκοι παρ’ ἑαυτοῖς ὑποδέχεσθαι καὶ κρύπτειν. ἀλλ’ ἵνα μὴ
 καὶ ἑτέροις αἴτιος γίγνοιτο
 
 κινδύνων, ἔφυγεν ἐπὶ τὰς ἐρήμους χώρας καὶ τὰς ἐν τοῖς
 σπηλαίοις ἠσπάζετο διατριβάς. καί μοι δοκεῖ καὶ αὐτοῦ τὴν
 μνήμην αἰνίττεσθαι λέγων ὁ ἱερὸς ἀπόστολος· ἐν
 ἐρημίαις πλανώμενοι καὶ ὄρεσι καὶ σπηλαίοις καὶ ταῖς
 ὀπαῖς τῆς γῆς 
 . 
 Ὥσπερ δὲ ὁ προτεταγμένος τοῦ παρόντος ψαλμὸς οὐκ ἦν, ἀλλὰ
 στηλογραφία 
 , ὅπερ ἡρμήνευσεν ὁ μὲν Ἀκύλας · ταπεινοῦ
 τελείου 
 
 , ὁ δὲ Σύμμαχος · τοῦ
 ταπεινόφρονος καὶ ἀμώμου 
 
 , οὕτως καὶ ὁ παρὼν λόγος τὴν εἰς ἄκρον πραότητος
 καὶ ἀνεξικακίας τοῦ Δαυὶδ ἀρετήν, ταπεινοῦ τελείου 
 
 , ταπεινόφρονος καὶ
 ἀμώμου 
 
 , εἶθ’ ὥσπερ αἰωνίου μνήμης τὴν ταπεινοφροσύνην
 ἀξίαν ἀνατίθησι στηλογραφίαν .
 ἐπὶ ταύτῃ δὲ τῇ ἀρετῇ καὶ Μωσῆς ἐμαρτυρεῖτο· καὶ ὁ σωτὴρ δὲ
 καὶ κύριος ἡμῶν ἐπὶ ταύτην παρεκάλει λέγων· μάθετε
 ἀπ’ ἐμοῦ, ὅτι πρᾶός εἰμι καὶ ταπεινὸς τῇ καρδίᾳ 
 . 
 Ἐπεὶ δὲ ἐδεῖτο παραμονῆς καὶ τῆς ἐπὶ μήκιστον φυλακῆς ἡ
 τοιαύτη ἀρετή ( ὁ γὰρ 
 ὑπομείνας εἰς τέλος, οὗτος σωθήσεται 
 ), διὰ τοῦτο ἐπιγέγραπται· εἰς
 τὸ τέλος, μὴ διαφθείρῃς 
 · πολλοὶ γὰρ καλῶς ἀρξάμενοι οὐ διήρκεσαν εἰς τέλος 
 . ἀλλὰ τὸ πνεῦμα τὸ ἅγιον τοῦ Δαυὶδ τὴν φυγὴν καὶ
 τὴν ἐν ἐρημίαις διατριβὴν τήν τε ἐν σπηλαίοις
 καρτερικωτάτην οἴκησιν ἀποδεχόμενον φησὶν αὐτῷ· εἰς τὸ τέλος μὴ διαφθείρῃς , μένε δὲ
 δι’ ὅλου τοιοῦτος, ὡς ἂν τύχοις στηλογραφίας καὶ μνήμης αἰωνίου. ὁ δὲ ἐπὶ
 τούτοις, οὐ κατὰ τοὺς Κυνικοὺς τῶν τὴν σοφίαν τοῦ αἰῶνος
 τούτου 
 μετερχομένων τυφούμενος,
 
 οὐδὲ μέγα φρονῶν καὶ βρενθυόμενος ἐπὶ τῇ τοῦ βίου
 καρτερίᾳ, οὐδ’ ὅτι πλείους
 
 τοὺς παρ’ αὐτῷ συνηγμένους μιμητὰς καὶ μαθητὰς τοῦ οἰκείου
 τρόπου ἐκέκτητο χαυνούμενος, οὐδὲ ὡς ἐπὶ δορυφόροις καὶ
 συμμάχοις θαρσῶν, τὸν δὲ πρᾶον καὶ ταπεινὸν 
 τέλεόν τε καὶ ὡς ἀληθῶς ταπεινόφρονα καὶ ἄμωμον 
 
 ἔργῳ παριστὰς ἐβόα πρὸς τὸν θεὸν λέγων· 
 
 ἐλέησόν με, ὁ θεός, 
 ὅτι ἐπὶ σοὶ πέποιθεν ἡ ψυχή μου· 
 
 
 οὐ γὰρ ἐπὶ τοῖς συνηγμένοις ἐνταῦθα πλήθεσιν, οὐδ’ ἐπὶ τῇ
 ἐμῇ ἀρετῇ, ἀλλ’ ἐπὶ σοὶ πέποιθεν ἡ ψυχή
 μου 
 , 
 
 καὶ ἐν τῇ σκιᾷ τῶν πτερύγων σου ἐλπιῶ· 
 
 
 οἶδα μὲν γὰρ τὰς σὰς πτέρυγας 
 καὶ τὴν σὴν σκέπην τελείαις ψυχαῖς ἀφωρισμένας· ἐγὼ δέ,
 μικρὸς ὢν καὶ ταπεινός 
 
 , οὐκ ἐπὶ ταῖς σαῖς πτέρυξιν, ἀλλ’ ἐπὶ τῇ σκιᾷ τῶν πτερύγων σου ἐλπιῶ , 
 
 ἕως οὗ παρέλθῃ ἡ ἀνομία, 
 
 
 ἢ κατὰ τὸν Ἀκύλαν · 
 
 ἕως ἂν παρέλθῃ ἡ ἐπιβουλή, 
 
 
 
 κατὰ δὲ τὸν Σύμμαχον · 
 
 ἕως ἂν παρέλθῃ ἐπηρεαστής. 
 
 
 
 Ἐπειδὰν δὲ παρέλθῃ ἡ ἀνομία καὶ
 ἡ κατ’ ἐμοῦ ἐπιβουλὴ καὶ ὁ ὠνομασμένος ἐπηρεαστής 
 
 , οὐκέτι ἐν τῇ σκιᾷ ,
 ἀλλ’ ἐν αὐταῖς ταῖς σαῖς πτέρυξιν ὡς ἂν προκόψας καὶ ἠλευθερωμένος πάσης
 ἀνόμου πράξεώς τε καὶ ἁμαρτίας ἐλπιῶ .

. Κεκράξομαι πρὸς τὸν θεὸν τὸν ὕψιστον, 
 τὸν θεὸν τὸν εὐεργετήσαντά με. 
 ἐξαπέστειλεν ἐξ οὐρανοῦ καὶ ἔσωσέν με, 
 ἔδωκεν εἰς ὄνειδος τοὺς καταπατοῦντάς με. 
 διάψαλμα. 
 
 
 Κραυγὰς καὶ βοὰς εἰώθασιν οἱ δίκαιοι τῷ θεῷ πέμπειν οὐ
 γεγωνῷ τῇ
 
 φωνῇ, δυνάμει δὲ ψυχῆς ὑπερβαλλούσῃ· διὸ καὶ σιωπῶντες
 πολλάκις τῷ πνεύματι ἐβόων· αὐτὸ γὰρ
 τὸ πνεῦμα στεναγμοῖς ἀλαλήτοις ὑπερεντυγχάνει 
 τῷ θεῷ, κατὰ τὸν ἀπόστολον. οὕτως οὖν καὶ ὁ
 Δαυὶδ ἐκεκράγει
 πρὸς τὸν θεόν· εἶθ’ ὡσανεὶ ἤδη πολλάκις πεῖραν εἰληφὼς τοῦ
 ἑαυτοῦ σωτῆρος εὐγνωμόνως ἐπάγει λέγων· 
 
 τὸν θεὸν τὸν εὐεργετήσαντά με. 
 
 
 Εἰπὼν δέ· 
 
 ἐξαπέστειλεν ἐξ οὐρανοῦ καὶ ἔσωσέν με, 
 
 
 ἐμφαίνει ἀπεστάλθαι τινὰ σωτῆρα ἐκ τοῦ θεοῦ. τίνα δὲ
 τοῦτον; νῦν μὲν οὐ παρέστησεν, ἐν ἑτέρῳ δὲ διδάσκει, ἔνθα
 φησίν· ἀπέστειλεν τὸν λόγον αὐτοῦ καὶ ἰάσατο
 αὐτοὺς 
 καὶ ἐρρύσατο αὐτοὺς ἐκ τῶν διαφθορῶν αὐτῶν. 
 Οὐκοῦν λόγος 
 ἦν θεοῦ ὁ καὶ πάλαι ἀποστελλόμενος καὶ τῶν ἀξίων
 τῆς αὐτοῦ σωτηρίας σωτὴρ γιγνόμενος, ὃν καὶ ὁ Δαυὶδ ἀκριβῶς εἰδὼς ἔλεγεν· 
 
 ἐξαπέστειλεν ἐξ οὐρανοῦ καὶ ἔσωσέν με; 
 
 
 Τὸν μὲν οὖν σωτηρίας ἄξιον ἔσῳζεν διὰ τοῦ σωτῆρος ὁ ὕψιστος · ὁ δὲ αὐτὸς δίκαια κρίνων
 τοὺς ἐπανισταμένους καὶ καταπατοῦντας τὸν δίκαιον ἐδίδου εἰς ὄνειδος , ὤφελον καὶ βελτίους
 ἀπεργαζόμενος διὰ τοῦ ὀνειδίζειν καὶ ἐπιστρέφειν εἰς
 ἑαυτόν.

. Ἐξαπέστειλεν ὁ θεὸς τὸ ἔλεος αὐτοῦ καὶ τὴν ἀλήθειαν
 αὐτοῦ· 
 καὶ ἐρρύσατο τὴν ψυχήν μου ἐκ μέσου σκύμνων· 
 ἐκοιμήθην τεταραγμένος· 
 υἱοὶ ἀνθρώπων, οἱ ὀδόντες αὐτῶν ὅπλα καὶ βέλη, 
 καὶ ἡ γλῶσσα αὐτῶν μάχαιρα ὀχεῖα. 
 
 
 Τὴν ἀνωτέρω λείπουσαν διάνοιαν διὰ τῶν προκειμένων
 ἀποδέδωκεν· ζητουμένου γάρ, τίνα ἐξαπέστειλεν ἐκ τοῦ οὐρανοῦ καὶ ἔσωσε τὸν Δαυὶδ
 ὁ ὕψιστος 
 , παρέστησεν ἐνταῦθα εἰπών·
 
 
 
 ἐξαπέστειλεν ὁ θεὸς τὸ ἔλεος αὐτοῦ καὶ τὴν ἀλήθειαν
 αὐτοῦ. 
 
 
 Ἔλεος δὲ καὶ ἀλήθεια ἐξαποστελλομένη τίς ἂν εἴη ἢ ὁ τοῦ
 θεοῦ λόγος, περὶ οὗ ἐλέγετο· 
 
 ἐξαπέστειλεν τὸν λόγον αὐτοῦ καὶ ἰάσατο αὐτοὺς
 
 
 
 καὶ ἐρρύσατο αὐτοὺς ἐκ τῶν διαφθορῶν αὐτῶν 
 ; 
 Ὁ δ’ αὐτὸς ὁμοίως καὶ φῶς ἀποστελλόμενον εἴρηται ἐν τῷ
 φάσκοντι ψαλμῷ· 
 
 ἐξαπόστειλον τὸ 
 
 φῶς σου καὶ τὴν ἀλήθειάν σου, 
 
 
 αὐτά με ὁδηγήσει. 
 
 
 
 Φῶς 
 δὲ καὶ ἀλήθεια καὶ
 λόγος 
 
 ἐξαποστελλόμενα παρὰ τοῦ ὑψίστου 
 
 θεοῦ οὐκ ἂν
 γένοιτο ἀνούσια οὐδὲ ἀνυπόστατα· οὐ γὰρ οἷόν τε ἦν πρᾶγμα
 ἀνυπόστατον ἀποστέλλεσθαι. ὥσπερ δὲ λόγος 
 νοεῖται ἰάσεως καὶ σωτηρίας ποιητικός, οὕτως ἐπὶ
 τοῦ παρόντος ὁ αὐτὸς ἔλεος 
 ὠνόμασται ὡς ἂν ὑπηρετικὸς ὢν τῆς τοῦ πατρὸς φιλανθρωπίας.
 ὁμοίως δὲ καὶ ἀλήθεια , ὡς ἂν
 ἀληθῶς ὑφεστὼς καὶ κατ’ ἐνέργειαν οὐσιωμένος. ὁ γοῦν
 ἡμέτερος λόγος ὢν συλλαβαῖς καὶ ῥήμασι καὶ ὀνόμασι τὴν
 ὑπόστασιν ἔχων καὶ διὰ γλώττης καὶ φωνῆς ἐξηχούμενος οὐκ ἂν
 λεχθείη κυρίως καὶ ἀληθῶς λόγος. ἔχει γοῦν ἕτερον τὸν
 γεννῶντα αὐτὸν, ὃν καὶ κυρίως ἄν τις εἴποι ἀληθῆ λόγον·
 τοῦτον δ’ εἶναί φασι τὸν ἐνδιάθετον. ὥσπερ οὖν ὁ ἐν ἡμῖν
 ἐνδιάθετος λόγος ὁ καὶ κυρίως ἂν ῥηθεὶς ἀληθῶς λόγος
 ὑπόστατος τυγχάνει, κατ’ οὐσίαν ὑφεστὼς ἕτερός τε ὢν παρὰ
 τὸν ἀποστέλλοντα αὐτόν· διὸ ἀνωτέρω μὲν ἐλέγετο· 
 
 ἐξαπέστειλεν ἐξ οὐρανοῦ καὶ ἔσωσέν με. 
 
 
 τίνα δὲ ἐξαπέστειλεν , ἐπὶ τοῦ
 παρόντος διδάσκει φάσκων· 
 
 ἐξαπέστειλε
 
 τὸ ἔλεος αὐτοῦ καὶ τὴν ἀλήθειαν αὐτοῦ 
 καὶ ἐρρύσατο τὴν ψυχήν μου ἐκ μέσου σκύμνων· 
 
 
 ὧν μέσος γενόμενος 
 
 ἐκοιμήθην, φησί, τεταραγμένος. 
 
 
 
 Μέσος γὰρ ἀποληφθεὶς σκύμνων , τῶν ἐν
 Γὲθ ἀλλοφύλων ἢ τῶν ἄλλως
 πολεμούντων με ἐχθρῶν, τὸ ὅσον ἐπ’ ἐμοὶ καὶ τῇ ἀνθρωπίνῃ
 ἀσθενείᾳ ἐκοιμήθην
 τεταραγμένος . ὁ δὲ ὕψιστος
 θεὸς 
 τὸν προλεχθέντα λόγον αὐτοῦ καὶ τὴν ἀλήθειαν καὶ τὸν ἔλεον ἀποστείλας ἐρρύσατο τὴν ψυχήν μου ὡς μηδὲν
 αὐτὴν παθεῖν ἐκ τῆς ταραχῆς τῶν σκύμνων . κατὰ δὲ τοὺς λοιποὺς ἑρμηνευτάς οὐ
 τεταραγμένος , φησίν,
 ἐκάθευδον μέσος ἀποληφθεὶς λεόντων, ἀλλ’ ἀπτόητος ἤμην καὶ
 εὐθαρσής. λέγει γοῦν ὁ Ἀκύλας · 
 
 ἐν μέσῳ λεαινῶν κοιμηθήσομαι
 λάβρων 
 
 , 
 ὁ δὲ Σύμμαχος · 
 
 ἐν μέσῳ λεόντων εὐθαρσῶν
 ἐκοιμήθην 
 
 . 
 Τίνες δὲ ἦσαν οἱ λέοντες ἢ
 οἱ σκύμνοι ἢ αἱ λέαιναι , διασαφεῖ ἑξῆς λέγων· 
 
 υἱοὶ ἀνθρώπων, οἱ ὀδόντες αὐτῶν ὅπλον καὶ βέλη, 
 καὶ ἡ γλῶσσα αὐτῶν μάχαιρα ὀξεῖα. 
 
 
 Παντὸς γὰρ θηρὸς ἀγρίου ἰοβόλου τε ἑρπετοῦ χείρων ἂν
 γένοιτο φαῦλος καὶ πονηρὸς ἄνθρωπος, μάλιστα ὁ διαβολαῖς
 καὶ καταλαλιαῖς σχολάζων καὶ ταῖς τῶν θεοφιλῶν ψυχαῖς
 ἐπιβουλεύων, οὐχ ὅπλοις δὲ καὶ δόρασι, κεκρυμμένοις δὲ καὶ
 λανθάνουσι τοῖς διὰ λόγων ἀναιρετικοῖς ὀργάνοις. κέχρηνται
 γοῦν οἱ τοιοῦτοι τῇ μὲν τῶν ὀδόντων περιβολῇ ὥσπερ τινὶ
 ὅπλῳ περιφράττοντι καὶ περικλείοντι τοὺς εἴσω τῶν ὀδόντων
 κρυπτομένους λόγους, τῇ δὲ γλώττῃ καὶ ταῖς ἐκ ταύτης διαπεμπομέναις
 
 διαβολαῖς ὥσπερ τισὶ βέλεσιν 
 ἀκοντιζομένοις. ἡ δ’ αὐτὴ τῶν τοιούτων γλῶττα μαχαίρας ὀξυτάτης οὐδὲν ἂν διαφέροι
 κεντούσης καὶ τὰ πρὸς θάνατον ἐνεργούσης. ἀλλ’ οἱ μὲν
 ἀνθρώπινοι λέοντες 
 
 καὶ ὠνομασμένοι σκύμνοι τοιοῦτοι· ἐγὼ δὲ αὐτῶν διέφευγον τὴν
 ἐπιβουλὴν διὰ τὸν ἐκ τοῦ θεοῦ ἀπεσταλμένον μοι σωτῆρα τὸν
 ῥυσάμενον τὴν ψυχήν μου ἐκ μέσου
 σκύμνων . εἴτε δὲ ταῦτα περὶ τοῦ Σαοὺλ ἐλέγετο, εἴτε περὶ τῶν
 διαβαλλόντων τὸν Δαυὶδ 
 παρὰ τὸν Σαούλ , εἴτε
 περὶ τῶν ἐν Γὲθ ἀλλοφύλων 
 , εἴτε περὶ ἀοράτων ἐχθρῶν, καὶ αὐτὸς ἐπιστήσεις.

. Ὑψώθητι ἐπὶ τοὺς οὐρανούς, ὁ θεός, 
 καὶ ἐπὶ πᾶσαν τὴν γῆν ἡ δόξα σου. 
 παγίδα ἡτοίμασαν τοῖς ποσίν μου 
 καὶ κατέκαμψαν τὴν ψυχήν μου· 
 ὤρυξαν πρὸ προσώπου μου βόθρον 
 καὶ ἐνέπεσαν εἰς αὐτόν. 
 διάψαλμα. 
 
 
 Τῷ ἐξαποσταλέντι ὑπὸ τοῦ ὑψίστου 
 βοηθῷ ἑαυτοῦ καὶ σωτῆρι ὡς ἂν ἑαυτὸν ταπεινώσαντι
 διὰ τῆς μέχρις ἀνθρώπων καθόδου ῥυσαμένῳ τε τὴν ψυχὴν αὐτοῦ
 ἐκ μέσου σκύμνων 
 , ἐπιφωνεῖ λέγων ὁ προφήτης· ἐπειδὴ τοῦ οἰκείου
 μεγέθους ὑποκαταβὰς καὶ σεαυτὸν σμικρύνας τῆς ἐμῆς
 ταπεινότητος ἐφρόντισας ἐρρύσω 
 τε τὴν ψυχήν μου ἐκ μέσου 
 τῶν προλεχθέντων, ὑψώθητι λοιπὸν καὶ ἀπολάμβανε τὸν σεαυτοῦ
 θρόνον καὶ τὴν πρέπουσάν σοι ἐν οὐρανῷ βασιλείαν· οὐδ’
 οὕτως γὰρ ἀποστερηθήσεται ἡ γῆ τῆς σῆς δόξης, κἂν ἐν οὐρανῷ
 διατρίβῃς. ὥσπερ γὰρ ὁ ἥλιος τὸν οἰκεῖον ἀπο
 
 τελῶν δρόμον οὐκ ἀποστερεῖ τοὺς ἐπὶ γῆς τῆς ἑαυτοῦ
 λαμπηδόνος, τὸν αὐτὸν τρόπον καὶ σύ, ὦ κύριε, εἰ καὶ τὰ
 μάλιστα δι’ ὑπερβολὴν φιλανθρωπίας τοῦ καταπέμψαντός σε
 πατρὸς μέχρι τῆς ἐμῆς σμικρότητος ἐξετάθης, ἀλλ’ ὑψώθητι λοιπὸν ἐπὶ τοὺς οὐρανοὺς καὶ τοῖς κόλποις τῆς πατρικῆς
 θεότητος ἐνοικῶν πλήρου τῆς σαυτοῦ δόξης πᾶσαν τὴν γῆν . 
 Λέγω δὲ ταῦτα εἰκότως, ἐν ἀμεριμνίᾳ παντὸς κακοῦ γεγονὼς
 καὶ τῶν προλεχθέντων σκύμνων 
 καὶ λεόντων 
 
 διὰ τῆς σῆς ἐπισκοπῆς ῥυσθείς· οἵτινες 
 
 παγίδας ἡτοίμασαν τοῖς ποσί μου 
 καί (τὸ ὅσον ἐπ’ αὐτοῖς) κατέκαμψαν τὴν ψυχήν μου, 
 ἀλλὰ καὶ ὤρυξαν πρὸ προσώπου μου βόθρον. 
 
 
 Ταῦτα δὲ καθ’ ἑαυτῶν, ἀλλ’ οὐ κατ’ ἐμοῦ διὰ τὴν σὴν σκέπην
 εἰργάσαντο· ἔφθασαν γὰρ αὐτοὶ μᾶλλον εἰς τὸν ἑαυτῶν καταπεσόντες βόθρον . διόπερ, ἐπειδὴ
 ταῦτα εἰργάσω σύ, ὁ ἀπεσταλμένος ὑπὸ τοῦ πατρὸς, ὑψώθητι λοιπὸν καὶ ἀπολάμβανε τὰς
 οὐρανίους ὡς οἰκείας καὶ συνήθεις τῇ σῇ θεότητι διατριβάς.

. Ἑτοίμη ἡ καρδία μου, ὁ θεός, 
 ἑτοίμη ἡ καρδία μου, ᾄσομαι καὶ ψαλῶ. 
 ἐξεγέρθητι, ἡ δόξα μου· 
 ἐξεγέρθητι, ψαλτήριον καὶ κιθάρα· 
 ἐξεγερθήσομαι ὄρθρου. 
 ἐξομολογήσομαί σοι ἐν λαοῖς, κύριε, 
 ψαλῶ σοι ἐν ἔθνεσιν. 
 ὅτι ἐμεγαλύνθη ἔως τῶν οὐρανῶν τὸ ἔλεός σου 
 καὶ ἔως τῶν νεφελῶν ἡ ἀλήθειά σου. 
 ὑψώθητι ἐπὶ τοὺς οὐρανούς, ὁ θεός, 
 καὶ ἐπὶ πᾶσαν τὴν γῆν ἡ δόξα σου. 
 
 
 Ὁ σωτὴρ ἐν ταῖς πρὸς τοὺς μαθητὰς διδασκαλίαις ταῦτ’
 εἰρηκὼς περὶ τοῦ ἁγίου
 
 πνεύματος· ἐὰν ἀγαπᾶτέ με, τὰς ἐντολὰς τὰς ἐμὰς
 τηρήσατε· καὶ ἐγὼ ἐρωτήσω τὸν πατέρα, καὶ ἄλλον
 παράκλητον δώσει ὑμῖν, ἵνα ᾖ μεθ’ ὑμῶν εἰς τὸν αἰῶνα, τὸ
 πνεῦμα τῆς ἀληθείας 
 , καὶ πάλιν· ταῦτα λελάληκα ὑμῖν παρ’ ὑμῖν
 μένων· ὁ δὲ παράκλητος, τὸ πνεῦμα τὸ ἅγιον, ὃ πέμψει ὁ
 πατήρ μου ἐν τῷ ὀνόματί μου, ἐκεῖνος ὑμᾶς διδάξει πάντα
 καὶ ὑπομνήσει 
 , καὶ αὖθις· ἔτι πολλὰ ἔχω λέγειν ὑμῖν, ἀλλ’
 οὐ δύνασθε βαστάζειν ἄρτι. ὅταν δὲ ἔλθῃ ἐκεῖνος, τὸ
 πνεῦμα τῆς ἀληθείας, διηγήσεται ὑμῖν τὴν ἀλήθειαν, ὅτι
 ἐκ τοῦ ἐμοῦ λήψεται καὶ ἀναγγελεῖ ὑμῖν 
 · δι’ ὧν παρίστησι μείζονα μὲν εἶναι τὰ παρ’ αὐτοῦ
 καὶ μὴ χωρούμενα ὑπὸ τῶν ἀποστόλων ( οὐ γὰρ δύνασθε , φησί,
 βαστάζειν 
 ), τὸ δὲ πνεῦμα τῆς ἀληθείας τὸ ἐξ αὐτοῦ
 χορηγούμενον καὶ τοῖς ἀποστόλοις ὑπ’ αὐτοῦ πεμπόμενον
 ἀναγγέλλειν αὐτοῖς πᾶσαν τὴν ἀλήθειαν. 
 Εἰ δὴ οὖν ταῦτα νενόηται, εἰκότως καὶ ὁ Δαυὶδ τῷ ἀπεσταλμένῳ θεῷ εἰς
 τὴν αὐτοῦ βοήθειαν προφήσας· 
 
 ὑψώθητι ἐπὶ τοὺς οὐρανούς, ὁ θεός, 
 καὶ ἐπὶ πᾶσαν τὴν γῆν ἡ δόξα σου, 
 
 
 ἱκετεύει ἑξῆς τὸν αὐτὸν καταπέμψαι αὐτῷ τὸ πνεῦμα, τὸν
 
 παράκλητον, τὸ προφητικόν, ἕτοιμον εἶναι ἑαυτὸν φάσκων εἰς ὑποδοχὴν αὐτοῦ,
 κεκαθάρθαι γὰρ τὸν ἐν αὐτῷ ναὸν καὶ τὸ δοχεῖον τῆς αὐτοῦ
 ψυχῆς (δηλαδὴ τὴν αὐτὴν διάνοιαν, ἣν τροπικῶς καρδίαν εἴωθεν ὀνομάζειν ὁ λόγος)·
 ὃ δὴ παρίστησι λέγων· 
 
 ἑτοίμη ἡ καρδία μου, ὁ θεός, 
 ἑτοίμη ἡ καρδία μου. 
 
 
 Ἡ μὲν οὖν ἐμὴ καρ 
 
 δία καὶ τὸ διανοητικὸν ἕτοιμον τυγχάνει, φησίν· σὺ δὲ
 λοιπὸν κατάπεμπέ σου τὸ πνεῦμα· ἐπιστάντος γὰρ αὐτοῦ καὶ
 ἐποχουμένου τῇ ἐμῇ ψυχῇ συνήθως ᾄσομαι
 καὶ ψαλῶ τὴν ἐμαυτοῦ διακονίαν καὶ ὑπηρεσίαν
 παρέχων τῇ δυνάμει τοῦ προφητικοῦ πνεύματος. καὶ ταῦτ’
 εἰπὼν παραχρῆμά τε εἰσακουσθεὶς κατὰ τό· ἔτι
 λαλοῦντός σου ἐρῶ· ἰδοὺ πάρειμι 
 , συνῄσθετο τῆς τοῦ ἁγίου πνεύματος παρουσίας. 
 Εἶθ’ ὥσπερ ἐπὶ θύραις ἑστῶτος ἐπιστρέφεται ὁ προφήτης καὶ
 διεγείρει αὐτὸς ἑαυτὸν ἐπὶ τὴν διακονίαν τῆς προφητείας.
 διὸ ἐπιφέρει· 
 
 ἐξεγέρθητι, ἡ δόξα μου· 
 
 
 
 δόξα μου ἐστὶ τὸ προφητεύειν.
 εἶτ’ ἐπιλέγει· 
 
 ἐξεγέρθητι, ψαλτήριον καὶ κιθάρα, 
 
 
 τὴν μὲν ψυχὴν διὰ τοῦ ψαλτηρίου, τὴν δὲ κιθάραν διὰ τοῦ σώματος αἰνιττόμενος ἢ καὶ αὐτὰ
 τὰ συνήθη ὄργανα ταῖς χερσὶν ἀναλαμβάνων ἐπὶ τῷ
 ἀνακρούσασθαι συνήθως τὰ ὑπὸ τοῦ πνεύματος ὑποβαλλόμενα.
 καὶ τούτοις προστίθησι λέγων· 
 
 ἐξεγερθήσομαι ὄρθρου· 
 
 
 ἄρτι γὰρ φωτισθεὶς διὰ τῆς τοῦ πνεύματος παρουσίας ἐν ἡμέρᾳ
 τε θείου φωτὸς γενόμενος ἕτοιμός εἰμι προφητεύειν. καὶ ταῦτ’ εἰπὼν
 ἀνατίθησιν ὅλον ἑαυτὸν τῷ πνεύματι· τὸ δὲ ὡς δι’ ὀργάνου
 διὰ τοῦ προφήτου ἀγαθῶν ἀπαγγέλλει, ἀνὰ πᾶσιν εὐαγγελίζεται
 τοῖς ἔθνεσι φάσκον· 
 
 ἐξομολογήσομαί σοι ἐν λαοῖς, κύριε, 
 ψαλῶ σοι ἐν ἔθνεσιν. 
 
 
 Ἐπειδὴ γὰρ ἐπὶ τοῦ παρόντος τὸ Ἰουδαίων ἔθνος καὶ ὁ τούτων
 λαὸς τοὺς σοὺς ἐλαύνει προφήτας
 
 ὡς μηδενὸς τόπου παραχωρεῖν αὐτοῖς· ἔσται δὲ καιρός, καθ’
 ὃν πάντα τὰ ἐπὶ γῆς ἔθνη καὶ
 πάντες οἱ ἐν ἀνθρώποις λαοὶ τοῦ
 σοῦ ἐλέου μεθέξουσιν, ὡς ἐμὲ (τὸ προφητικὸν πνεῦμα) πάντας
 ἀθρόως λαοὺς πληρῶσαι καιρῷ τῷ
 θεσπιζομένῳ γενόμενον ἐν αὐτοῖς καὶ ἐξομολογήσασθαί σοι καὶ εὐχαριστῆσαι· ὅτε καὶ
 ψαλῶ σοι , οὐκ ἐν τῷ Ἰουδαίων
 λαῷ, ἀλλ’ ἐν πᾶσι τοῖς καθ’
 ὅλης τῆς οἰκουμένης ἔθνεσι .
 τούτου χάριν φημί· 
 
 ἐξομολογήσομαί σοι ἐν λαοῖς, κύριε, 
 ψαλῶ σοι ἐν ἔθνεσιν. 
 
 
 Τὸ δὲ τούτου αἴτιον, λέγω δὲ τὸ ἐν πᾶσι τοῖς καθ’ ὅλης τῆς οἰκουμένης λαοῖς καὶ παρὰ πᾶσιν τοῖς ἔθνεσιν ἐμπολιτεύεσθαι τὸ
 προφητικὸν πνεῦμα καὶ τοὺς πάλαι ἀναφωνηθέντας προφητικοὺς
 λόγους εἰς ἔργα χωρήσειν, ἑξῆς διασαφεῖ φάσκων· 
 
 ὅτι ἐμεγαλύνθη ἕως τῶν οὐρανῶν τὸ ἔλεός σου, 
 καὶ ἕως τῶν νεφελῶν ἡ ἀλήθειά σου. 
 
 
 Τὸ γὰρ παράδοξον τοῦτ’ ἦν, ὅτι τὰ μὲν οὐράνια ἐλέους φημὶ ἀξιοῦσθαι, τὰ δὲ
 ἐπίγεια τῆς ἀληθείας . εἰ γὰρ
 καὶ τὰ μάλιστα δοκεῖ τὰ ἐν οὐρανοῖς κεκαθαρμένα τυγχάνειν
 καὶ πάντα τέλεια καὶ εἰς ἄκρον ἀρετῆς ἐληλακότα, ὅμως δ’
 οὖν καὶ αὐτὰ διὰ τὸν σὸν ἔλεον 
 τοιαῦτα ὄντα καθέστηκεν. οὐ γὰρ ἐξ αὑτῶν οὐδὲ παρ’ ἑαυτῶν
 τῆς τοιαύτης μετέχει μακαριότητος, ἀλλὰ παρὰ σοῦ τοῦ πάντων
 ἀγαθῶν χορηγοῦ. 
 Ἢ
 
 ἄλλως· 
 
 ὅτι ἐμεγαλύνθη ἕως τῶν οὐρανῶν τὸ ἔλεός σου, 
 
 
 τὸ χυθὲν εἰς πάντας ἀνθρώπους· ὃ δὴ καὶ ἀνωτέρω ἀπεστάλθαι
 ἐλέγετο ἐν τῷ· 
 
 ἐξαπέστειλεν ὁ θεὸς τὸ ἔλεος αὐτοῦ
 
 καὶ τὴν ἀλήθειαν αὐτοῦ. 
 
 
 Τοιαῦτα γὰρ ἐν ἀνθρώποις κατώρθωσεν τὸ ἀποσταλὲν ἔλεος , ὡς ἐν πᾶσι τοῖς λαοῖς 
 ἐμὲ τὸ πνεῦμα τὸ ἅγιον ἐξομολογήσασθαί
 σοι καὶ ἐν πᾶσι τοῖς
 ἔθνεσι ψάλαι σοι · ὅθεν
 ἐμεγαλύνθη ἕως τῶν οὐρανῶν ,
 ἐπεὶ μέχρι τῶν οὐρανῶν τοὺς ἐν ἀνθρώποις προκόψαντας
 εἵλκυσεν ὡς καὶ ἐπαγγελίαν αὐτοῖς δεδόσθαι βασιλείας
 οὐρανῶν. 
 
 Ἀλλὰ καὶ ἕως τῶν νεφελῶν, φησίν, ἡ ἀλήθειά σου· 
 
 
 
 νεφέλαι δὲ ὑπηρετικαὶ
 τυγχάνουσιν ὑετῶν τῷ τῆς θείας προνοίας βουλήματι
 διακονούμεναι. οὕτω δὲ παρίστησιν ὁ λόγος προνοεῖν ἀνθρώπων
 τὸν θεὸν ἐκ τοῦ μέχρι τῶν
 νεφελῶν ἐκτείνεσθαι αὐτοῦ τὴν διοίκησιν καὶ
 τὴν ἀλήθειαν τῆς ἐπισκοπῆς
 αὐτοῦ μέχρι τῆς τῶν νεφελῶν 
 ὑπηρεσίας φθάνειν. 
 Καὶ ἄλλως δὲ τὰς ἐν ἀνθρώποις τελείας ψυχὰς τὰς προφητικὰς
 ὥσπερ ὑετοὺς τὰς ἐκ θεοῦ διδασκαλίας χορηγούσας ταῖς τούτων
 δεομέναις ψυχαῖς νεφέλας εἴωθεν
 ὀνομάζειν ἡ γραφή. ὅτε γοῦν ἠπείλει τῷ Ἰουδαίων ἔθνει
 ἐρημίαν ὁ προφήτης Ἡσαΐας , τὸν θεὸν εἰσῆγεν λέγοντα·
 καθελῶ τὸν φραγμὸν αὐτοῦ, καὶ ἔσται εἰς
 διαρπαγήν· καὶ καθελῶ τὸν τοῖχον αὐτοῦ, καὶ ἔσται εἰς
 καταπάτημα. καὶ ἀνήσω τὸν ἀμπελῶνά μου, καὶ οὐ μὴ τμηθῇ,
 οὐδὲ μὴ σκαφῇ· καὶ ἀναβήσεται εἰς αὐτὸν ὡσεὶ χέρσον
 ἄκανθα. καὶ ταῖς νεφέλαις ἐντελοῦμαι τοῦ μὴ βρέξαι ἐπ’
 αὐτὸν ὑετόν 
 . ἄντικρυς διὰ τούτων τῶν θείων προφητῶν νεφελῶν ὠνομασμένων, οἳ πνεύματος
 οὐρανίου πληρούμενοι λογικοὺς ὑετοὺς ταῖς τῶν ἀνθρώπων
 
 ἐχορήγουν ψυχαῖς. 
 Ἐπειδὴ τοίνυν ἡ ἀλήθεια τοῦ θεοῦ καὶ τὸ
 ἔλεος αὐτοῦ , περὶ ὧν μικρὸν πρόσθεν ἔλεγεν· 
 
 ἐξαπέστειλεν ὁ θεὸς τὸ ἔλεος αὐτοῦ καὶ τὴν ἀλήθειαν
 αὐτοῦ 
 καὶ ἐρρύσατο τὴν ψυχήν μου ἐκ μέσου σκύμνων, 
 
 
 πάλαι μὲν τὴν ψυχὴν ἐρρύσατο 
 τοῦ Δαυίδ ,
 ἤμελλεν δὲ μετὰ ταῦτα καὶ πάντα ἐπισκοπεῖν τὰ ἔθνη, εἰκότως
 τὸ πνεῦμα τὸ ἅγιον ταῦτα εὐαγγελιζόμενον καὶ ὅτι ἐν λαοῖς ἐξομολογήσεται καὶ ἐν πᾶσι τοῖς
 ἔθνεσι ψαλεῖ τῷ θεῷ , τὴν αἰτίαν προστίθησι
 λέγων· 
 
 ὅτι ἐμεγαλύνθη ἕως τῶν οὐρανῶν τὸ ἔλεός σου, 
 καὶ ἕως τῶν νεφελῶν ἡ ἀλήθειά σου. 
 
 
 Εἶτα τούτοις ἅπασιν τὸ ἐπισφράγισμα ἐπάγει λέγων· 
 
 ὑψώθητι ἐπὶ τοὺς οὐρανούς, ὁ θεός, 
 καὶ ἐπὶ πᾶσαν τὴν γῆν ἡ δόξα σου, 
 
 
 δεύτερον ἐπαναλαβὼν τὴν αὐτὴν θεολογίαν· σοὶ γάρ, φησί,
 πρέπει ὑψοῦσθαι , εἰ καὶ τὰ
 μάλιστα δι’ ἀνθρώπους συγκαταβαίνεις τῇ ἡμετέρᾳ ταπεινώσει
 λαοὺς καὶ ἔθνη προσκαλούμενος τῇ σαυτοῦ
 χάριτι. ἀλλ’ ὑψώθητι καὶ
 ἀπολάμβανε τὸν σαυτοῦ θρόνον. καὶ οὕτως γὰρ ἐν οὐρανοῖς τὰς διατριβὰς
 ποιούμενος καὶ ἐν τῇ σαυτοῦ τυγχάνων θεότητί τε καὶ
 βασιλείᾳ πᾶσαν τὴν γῆν πληροῦν
 δυνήσῃ τῆς σαυτοῦ δόξης . ὃ δὴ
 καὶ Μωσῆς ἀναγράφει
 τὸν θεὸν εἰσάγων περὶ μὲν Ἰουδαίων λέγοντα δι’ ἣν εἰργάσαντο
 μοσχοποιΐαν· ἔασόν με, καὶ θυμωθεὶς ὀργῇ ἐκτρίψω
 αὐτούς 
 , περὶ δὲ τῆς τῶν ἐθνῶν κλήσεως ἐπάγοντα τό·
 ζῶ ἐγώ, καὶ ζῇ τὸ ὄνομά μου, ὅτι πληρωθήσεται τῆς
 δόξης μου πᾶσα ἡ γῆ 
 . καὶ παρὰ
 
 τῷ Ἡσαΐᾳ δὲ τὰ
 Σεραφὶμ κυκλοῦντα τὸν κύριον
 Σαβαὼθ ἐβόα· 
 
 ἅγιος, ἅγιος, ἅγιος, κύριος Σαβαώθ, 
 
 
 πλήρης πᾶσα ἡ γῆ τῆς δόξης αὐτοῦ. 
 
 
 
 
 Οἷς συμφώνως καὶ ἐν οα ψαλμῷ τὰ περὶ τοῦ
 Χριστοῦ σαφῶς διαγορεύοντι λέλεκται· 
 
 εὐλογητὸς κύριος ὁ θεὸς Ἰσραήλ· 
 
 
 καὶ εὐλογητὸν τὸ ὄνομα τῆς δόξης αὐτοῦ· 
 
 
 καὶ πληρωθήσεται τῆς δόξης αὐτοῦ πᾶσα ἡ γῆ. 
 
 
 Ταῦτ’ οὖν καὶ ἡ παροῦσα προφητεία ἐπισφραγίζεται λέγουσα· 
 
 ὑψώθητι ἐπὶ τοὺς οὐρανούς, ὁ θεός, 
 καὶ ἐπὶ πᾶσαν τὴν γῆν ἡ δόξα σου.

Εἰς τὸ τέλος, μὴ διαφθείρῃς· 
 τῷ Δαυίδ · εἰς
 στηλογραφίαν. 
 Εἰ ἀληθῶς ἄρα δικαιοσύνην λαλεῖτε, 
 εὐθεῖα κρίνετε, υἱοὶ τῶν ἀνθρώπων· 
 καὶ γὰρ ἐν καρδίᾳ ἀνομίας ἐργάζεσθε ἐν τῇ γῇ, 
 ἀδικίαν αἱ χεῖρες ὑμῶν συμπλέκουσιν. 
 
 
 
 Εἰς τὸ τέλος μὴ διαφθείρειν ,
 φυλάττειν δὲ ἕκαστον τὰ ἑαυτοῦ τέλη καὶ ὁ παρὼν παραινεῖ
 λόγος. ἄμφω δὲ ὅ τε μετὰ χεῖρας καὶ ὁ πρὸ αὐτοῦ τὴν ἴσην
 περιέχουσι προγραφὴν ὁμοίως τ ό· 
 
 εἰς τὸ τέλος, μὴ διαφθείρῃς, τῷ Δαυίδ 
 , καὶ τό· εἰς στηλογραφίαν 
 περιέχοντες. ὅ γε μὴν χρόνος, εἰ καὶ μὴ ἐν τῷ
 παρόντι, ἀλλ’ ἐν τῷ πρὸ τούτου δεδήλωται κατὰ τὴν
 προσθήκην, ᾗ φησιν· ἐν τῷ αὐτὸν ἀποδιδράσκειν ἀπὸ
 προσώπου Σαοὺλ εἰς
 τὸ σπήλαιον 
 . κατὰ τὸν αὐτὸν οὖν εἰρῆσθαι χρόνον καὶ ὁ
 προκείμενος οὐ μόνον ἐκ τῶν εἰρημένων δοκεῖ μοι ἀλλὰ καὶ ἐκ
 τῶν ἑξῆς ἐπιφερομένων. ἐπειδὴ γὰρ ἡ πρὸ τούτου
 στηλογραφία 
 περὶ τῶν υἱῶν τῶν ἀνθρώπων ἔλεγεν· 
 
 υἱοὶ ἀνθρώπων, οἱ ὀδόντες αὐτῶν ὅπλον καὶ βέλη, 
 
 
 εἰκότως καὶ ἡ
 
 μετὰ χεῖρας τοῖς αὐτοῖς υἱοῖς τῶν ἀνθρώπων εὐθὺς ἐν ἀρχῇ
 προσφωνεῖ λέγουσα· 
 
 εἰ ἀληθῶς ἄρα δικαιοσύνην λαλεῖτε, 
 εὐθεῖα κρίνετε, οἱ υἱοὶ τῶν ἀνθρώπων. 
 
 
 Καὶ ἐπειδήπερ ἐν τῷ πρὸ τούτου ἐλέγετο· 
 
 ἐρρύσατο τὴν ψυχήν μου ἐκ μέσου σκύμνων, 
 
 
 ἢ ἐκ μέσου λεόντων 
 
 κατὰ τοὺς λοιπούς, εἰκότως ἐν τῷ μετὰ χεῖρας
 ἐπιφέρεται· 
 
 τὰς μύλας τῶν λεόντων συνέθλασεν ὁ κύριος. 
 
 
 Ἔδει γὰρ ἡμᾶς μαθεῖν, ὅπως ἐρρύσατο τὴν
 ψυχὴν τοῦ Δαυὶδ ἐκ μέσου σκύμνων 
 . καὶ πάλιν περὶ τῶν ὀδόντων τῶν ἐνδιαβαλλόντων
 αὐτὸν ἐν μὲν τῷ πρὸ τούτου· 
 
 υἱοὶ ἀνθρώπων, οἱ ὀδόντες αὐτῶν ὅπλον καὶ βέλη, 
 
 
 ἐλέγετο, ἐν δὲ τῷ μετὰ χεῖρας· 
 
 ὁ θεὸς συντρίψει τοὺς ὀδόντας αὐτῶν ἐν τῷ στόματι
 αὐτῶν· 
 
 
 ἀφ’ ὧν δείκνυται ἡ ἐν ἀμφοτέραις ταῖς στηλογραφίαις συμφωνία. 
 Καὶ ἄλλως δ’ ἄν τις εἴποι· ἐπειδὴ ἡ πρὸ τούτου περιέχει τὴν
 κλῆσιν τῶν ἐθνῶν, εἰκότως τῇ τοιαύτῃ προφητείᾳ ἡ παροῦσα
 στηλογραφία συνῆπται
 διαγορεύουσα τοῖς υἱοῖς τῶν
 ἀνθρώπων τὸν περὶ τῆς δικαιοκρισίας τοῦ θεοῦ
 λόγον διαστελλομένη τε πᾶσι τοῖς λαοῖς σὺν ἀληθινῇ
 προαιρέσει καὶ συνειδήσει καθαρᾷ τῇ τοῦ λόγου προσιέναι
 διδασκαλίᾳ καὶ μὴ καθυποκρίνεσθαι τὴν θεοσέβειαν. διὸ πρὸς
 πάντας τοὺς ἀνωτέρω λαοὺς ὠνομασμένους καὶ πρὸς πάντα τὰ
 ἔθνη, περὶ ὧν ἐλέγετο· 
 
 ἐξομολογήσομαί σοι ἐν λαοῖς, κύριε, 
 
 
 ψαλῶ σοι ἐν ἔθνεσι, 
 
 
 τὴν προσφώνησιν ποιούμενος ὁ παρὼν λόγος διαμαρτύρεται
 λέγων·
 
 
 
 εἰ ἀληθῶς ἄρα δικαιοσύνην λαλεῖτε, 
 εὐθεῖα κρίνετε, υἱοὶ τῶν ἀνθρώπων. 
 
 
 Εἰ γὰρ ἀληθῶς τις δικαιοσύνην ἐπαγγέλλοιτο, οὐδαμόθεν
 δειχθήσεται ἢ ἀπὸ τοῦ κρίνειν
 εὐθεῖα · κρίνει δὲ
 εὐθεῖα ὁ κρίνας παρ’ ἑαυτῷ
 ζῆν κατὰ τὸν ὀρθὸν λόγον καὶ μηδὲ σκολιὸν μηδὲ διάστροφον
 πράττειν. 
 Εἶθ’, ὡς τῶν υἱῶν τῶν ἀνθρώπων 
 ὀρθὰ μὲν λαλούντων τοῖς χείλεσι
 καὶ τῷ στόματι δικαιοσύνην 
 ἐπαγγελλομένων, ἐλεγχομένων δὲ ἀπὸ τῶν ἔργων, ὅτι τἀναντία
 κατὰ διάνοιαν
 
 λογίζονται, ἐπιλέγει· 
 
 καὶ γὰρ ἐν καρδίᾳ ἀνομίας ἐργάζεσθε ἐν τῇ γῇ. 
 
 
 Τούτου δέ, φησίν, ἔλεγχος αἱ ὑμέτεραι πράξεις· 
 
 ἀδικίαν αἱ χεῖρες ὑμῶν συμπλέκουσι. 
 
 
 
 Kρίνατε οὖν εὐθεῖα , υἱοὶ τῶν
 ἀνθρώπων , καὶ λογίσασθε παρ’ ἑαυτοῖς, εἰ τοῖς
 ὑμετέροις λόγοις συμφωνεῖ τὰ ἔργα. εἰ γὰρ δικαιοσύνην λαλεῖτε , πῶς αἱ χεῖρες ὑμῶν ἀδικίαν
 συμπλέκουσιν ; ἀφ’ οὗ δείκνυσθε ἀνομίας ἐν τῇ καρδίᾳ λογιζόμενοι καὶ ἕτερα μὲν
 διανοούμενοι, ἕτερα δὲ τῷ στόματι λαλοῦντες . εἰ δὴ οὖν ἀληθῶς
 δικαιοσύνην λαλεῖτε , κρίνατε
 εὐθεῖα , ὦ οὗτοι, καὶ ἅπερ λαλεῖτε , ταῦτα καὶ πράττετε, μηδὲ ἐν καρδίᾳ ἀνομίας ἐργάζεσθε, μηδὲ
 αἱ χεῖρες ὑμῶν ἀνομίαν
 συμπλεκέτωσαν .

. Ἀπηλλοτριώθησαν οἱ ἁμαρτωλοὶ ἀπὸ μήτρας, 
 ἐπλανήθησαν ἀπὸ γαστρός, ἐλάλησαν ψευδῆ. 
 θυμὸς αὐτοῖς κατὰ τὴν ὁμοίωσιν τοῦ ὅφεως, 
 ὡσεὶ ἀσπίδος κωφῆς καὶ βυούσης τὰ ὦτα αὐτῆς, 
 ἥτις οὐκ εἰσακούσεται φωνὴν ἐπᾳδόντων
 
 
 φαρμακοῦται φαρμακευομένου παρὰ σοφοῦ. 
 
 
 Καὶ ταῦτα πρὸς τοὺς υἱοὺς τῶν
 ἀνθρώπων ἀποτείνεται τοὺς ἐπαγγελλομένους
 θεοσεβεῖν καὶ τοὺς τῆς δικαιοσύνης μετέρχεσθαι νόμους, μὴ
 κρίνοντας δὲ ὀρθῶς. φησὶν οὖν πρὸς αὐτούς· ἀκούσατε, ὦ
 οὗτοι, οἱ λαλοῦντες μὲν δικαιοσύνην τῷ στόματι, ἐργαζόμενοι δὲ ταῖς χερσὶν ἀδικίαν καὶ πολλὰς κατὰ τὸ αὐτὸ
 συμπλέκοντες 
 ἁμαρτίας· τὸν μέγαν κριτὴν οὐδὲν λανθάνει τῶν κατὰ
 διάνοιαν ἑκάστῳ λογιζομένων. κἂν γὰρ δοκῇ τις ἀνθρώπων
 ὀφθαλμοὺς κρύπτειν, ἀλλ’ ἴστω, ὅτι δεινὴν πλάνην πεπλάνηται
 ἑαυτὸν ἀπατῶν· οὐ γὰρ τὸν μέγαν τῶν ὅλων κριτὴν λήσεται, οὗ
 πάντες πρὸ τοῦ βήματος παραστησόμεθα 
 . πῶς δ’ ἂν καὶ λάθοιεν τὸν θεὸν οὗτοι, ὁπότε καὶ
 πρὶν εἰς φῶς προελθεῖν αὐτοὺς πάντα αὐτῷ εἰδότι πρὸ
 γενέσεως αὐτῶν ἐγνωρίζοντο; διὸ πρὶν γεννηθῆναι αὐτοὺς ὡς
 ἤδη ὑφεστῶτας καὶ τοιούτους ὄντας, οἷοι νῦν εἰσι, προεώρα,
 ἤδη τε ἐξ ἐκείνου ἀπόβλητοι ἦσαν παρ’ αὐτῷ. 
 
 ἀπηλλοτριώθησαν γοῦν οἱ ἁμαρτωλοὶ ἀπὸ μήτρας· 
 
 
 καὶ εἰ καὶ τὰ μάλιστα σήμερον δικαιοσύνην λαλεῖν 
 προσποιοῦνται τοῖς ἔργοις τὰ ἐναντία μετερχόμενοι,
 ἀλλ’ οὐ καὶ παρὰ θεῷ νῦν ἐφάνησαν τοιοῦτοι· πρὶν δὲ ἀπὸ γαστρὸς προελθεῖν αὐτούς,
 μᾶλλον δὲ καὶ πρὸ τοῦ συλληφθῆναι ἐν τῷ τῆς μητρὸς δοχείῳ,
 ἐν πεπλανημένοις ἐλογίσθησαν παρ’ αὐτῷ καὶ μέλλοντες
 ἔσεσθαι τοιοῦτοι οὐκ ἠγνοοῦντο. ἤδη δὲ ἐξ ἐκείνου ὡς ἂν
 μέλλοντες τὰ
 
 ψευδῆ λαλεῖν ἐπεγινώσκοντο, καὶ
 ὡς 
 
 θυμὸς αὐτοῖς ἐστι κατὰ τὴν ὁμοίωσιν τοῦ ὄφεως. 
 
 
 
 Θυμὸν δὲ τὴν ψυχὴν καὶ παῖδες
 Ἑλλήνων καλεῖν εἰώθασιν. ἐπεὶ τοίνυν καὶ ὁ παλαιὸς ὄφις ὁ
 τὴν Εὔαν ἀπατήσας
 προσεποιεῖτο μὲν γλυκείᾳ καὶ φιλικῇ κεχρῆσθαι ὁμιλίᾳ μνήμην
 τε θεοῦ ποιεῖσθαι καί τινα ἐπιδείκνυσθαι εὐλάβειαν λέγων
 τῇ γυναικί· τί ὅτι εἶπεν ὁ θεός· οὐ μὴ φάγητε ἀπὸ
 παντὸς ξύλου τοῦ ἐν τῷ παραδείσῳ; 
 καὶ πάλιν· ᾔδει γὰρ ὁ θεός, ὅτι ᾗ δ’ ἂν
 ἡμέρᾳ φάγητε ἀπ’ αὐτοῦ, διανοιχθήσονται ὑμῶν οἱ
 ὀφθαλμοί, καὶ ἔσεσθε ὡς θεοὶ γινώσκοντες καλὸν καὶ
 πονηρόν 
 . καὶ τοιαῦτα μὲν ὑποκρινόμενος καὶ τὸν θεὸν
 εἰδέναι προσποιούμενος ὡμίλει τῇ γυναικί, ἐν καρδίᾳ δὲ ἀνομίας εἰργάζετο καὶ τοῖς ἔργοις ἀδικίαν συνέπλεκεν 
 , εἰκότως καὶ οἵδε λέγονται θυμὸν ἔχειν καὶ ψυχὴν ὁμοίαν τῷ προλεχθέντι ὄφει . ὃ δὴ καὶ αὐτὸ προείληφεν ὁ θεὸς τῇ
 προγνώσει· τῶν γὰρ θείων εἰσακούοντες λόγων καὶ τοῖς ἱεροῖς
 μαθη
 
 τευόμενοι ῥήμασιν οὐδὲν τικτήσονται πρὸς ὠφελείας διὰ τὸ
 βύειν τὰ ὦτα καὶ μὴ
 καταδέχεσθαι τῶν θείων ἐπῳδῶν τὰς δυνάμεις, ἀφομοιοῦσθαι δὲ
 ἀσπίδι κωφῇ καὶ βυούσῃ τὰ ὦτα
 αὐτῆς πρὸς τὸ μὴ ἀκοῦσαι
 φωνῆς ἐπᾳδόντων, 
 
 
 φαρμακοῦται φαρμακευομένου παρὰ σοφοῦ. 
 
 
 Τῷ μὲν οὖν ὄφει 
 παρασυνεβλήθησαν διὰ τὴν ὑπόκρισιν καὶ τὴν ἐπίπλαστον περὶ
 θεοῦ ὁμιλίαν, τῇ δὲ ἀσπίδι διὰ
 τὸ κρύπτειν ἐν ἑαυτοῖς τὸν θανατηφόρον ἰόν. ἀλλ’ εἰ μὲν
 ἁπλῶς ἀσπίδι παρασυνε
 
 βλήθησαν, ἐλπὶς ἂν ἦν ποτε ὠφεληθήσεσθαι αὐτούς, ἐπεὶ καὶ
 τὸ δεινὸν ἑρπετὸν ἐκεῖνό ἐστιν ὅτε ἐξ ἐπῳδῆς καὶ κατασκευῆς
 ἑτέρων τινῶν ἀπορρίπτει τὸν ἰὸν καὶ τὸν θυμὸν ἀποτίθεται
 καὶ ὥσπερ ἀπονεκροῦται τὴν κακίαν. εἰ δὲ ἡ τοσαύτη τῆς
 ἀσπίδος πικρία δυνάμει λόγων
 τινῶν ἐξασθενεῖ καὶ ἀπομαραίνεται τὸν ἰόν τε ἀπορρίπτει, τί
 χρὴ λέγειν περὶ ἀνθρώπου ψυχῆς τῆς κατ’ εἰκόνα
 θεοῦ 
 γεγενημένης, ἀλλ’ ὅτι καὶ αὐτὴ πολὺ μᾶλλον ἢ τὸ
 ἑρπηστικὸν ἐκεῖνο ζῷον μετέβαλεν ἂν ἐπὶ τὸ κρεῖττον τὸν τῆς
 κακίας ἰὸν ἀποθεμένη, εἰ παρεῖχεν ἑαυτὴν τῇ ἐκ τῶν θείων
 μαθημάτων ὠφελείᾳ καὶ ταῖς ἀληθῶς θεοπνεύστοις ἐπῳδαῖς; διὸ
 δὴ ἀκριβῶς ὁ λόγος οὐχ ἁπλῶς ἀσπίδι τὴν τοιαύτην παρέβαλεν, ἀλλ’ ἀσπίδι κωφῇ , οὐκ ἐκ φύσεως οὔσῃ
 τοιαύτῃ, ἀλλ’ ἐκ προαιρέσεως ἑαυτὴν ἀποκωφούσῃ. διὸ
 εἴρηται· 
 
 ὡς ἀσπίδος κωφῆς καὶ βυούσης τὰ ὦτα αὐτῆς· 
 
 
 οὕτω γάρ ποτε καὶ ἄνθρωπος τῶν θείων ἀνήκοος λόγων οὐ παρὰ
 τὸ κεκωφῶσθαι τὴν ψυχὴν ἐστέρηται τῆς ἀκοῆς, παρὰ δὲ τὴν
 οἰκείαν βούλησιν· ἑκὼν γὰρ ἑαυτὸν ἀποκωφοῖ βιαζόμενος τὴν
 ἑαυτοῦ φύσιν. θεὸς γὰρ κωφὴν 
 ψυχὴν οὐκ εἰργάσατο, ὡς οὐδὲ τυφλὴν οὐδὲ ἀνάπηρον οὐδὲ ὅλως
 λελωβημένην, ἐρρωμένην δὲ κατὰ πάσας αὐτῆς τὰς δυνάμεις
 ἐπεὶ κατ’ εἰκόνα καὶ καθ’ ὁμοίωσιν 
 τὴν αὐτοῦ τὸν ἄνθρωπον ὑπεστήσατο. ἕκαστος δὲ
 ἑαυτὸν ἀποκωφοῖ καὶ τυφλοῖ καὶ τὴν οὐσίαν τῆς ἑαυτοῦ ψυχῆς
 λωβᾶται.
 
 τοῦτο δὲ διὰ Ἡσαΐου 
 τοῦ προφήτου ὁ ἐκ περιτομῆς ἀπελέγχεται πράττων λαός· διὸ
 λέλεκται πρὸς αὐτούς· ἐπαχύνθη ἡ καρδία τοῦ λαοῦ
 τούτου, καὶ τοῖς ὠσὶν βαρέως ἤκουσαν καὶ τοὺς ὀφθαλμοὺς
 ἐκάμμυσαν καὶ τὰ ὦτα ἐβάρυναν, μήποτε
 ἴδωσιν τοῖς ὀφθαλμοῖς καὶ τοῖς ὠσὶν ἀκούσωσι καὶ τῇ
 καρδίᾳ συνῶσιν καὶ ἐπιστρέψωσι, καὶ ἰάσωμαι αὐτούς 
 . οὕτως οὖν ἀσπίδι κωφῇ 
 ἑαυτὴν ἀποκωφούσῃ ὁ τῶν θείων ἀνήκοος λόγων παρωμοίωται.
 διὸ λέλεκται κατὰ τὸν Σύμμαχον · 
 
 ὡς ἀσπίδι κωφῇ βυούσῃ ὠτίον αὐτῆς,
 
 
 
 ἵνα μὴ ἀκούσῃ φωνὴν ψιθυριζόντων,
 
 
 
 ἐπᾳστοῦ ἐπῳδὰς σεσοφισμένου. 
 
 
 
 Ἀλλ’ ὁ μὲν νῦν ὑφεστὼς ἄνθρωπος καὶ τοιοῦτον ἑαυτὸν
 κατασκευάσας, ὅτε ταῦτα πράττει τοῖς πολλοῖς γινώσκεται· τῷ
 δὲ θεῷ καὶ πρὸ γενέσεως καὶ πολὺ πρότερον καὶ πρὸ τῆς
 κατὰ γαστρὸς συλλήψεως
 τοιοῦτος ἐσόμενος ἐγνωρίζετο. μάτην ἄρα ἑαυτὸν ἀπατᾷ ὁ
 λαλεῖν μὲν δικαιοσύνην ἐπαγγελλόμενος, ταῖς δὲ χερσὶν αὐτοῦ συμπλέκων
 ἀδικίαν , ἔπειτα κρύπτων ἐν
 τῇ καρδίᾳ ἑαυτοῦ τὴν ἀνομίαν 
 ὡς καὶ τὸν θεὸν λησόμενος καὶ μὴ ἐλεγχθησόμενος ἐν
 τῷ θείῳ δικαιωτηρίῳ.

. Ὁ θεὸς συντρίψει τοὺς ὀδόντας αὐτῶν ἐν τῷ στόματι
 αὐτῶν, 
 τὰς μύλας τῶν λεόντων συνέθλασε κύριος· 
 ἐξουδενωθήσονται ὡς ὕδωρ διαπορευομένου. 
 
 
 Τὰ προλεχθέντα μα
 
 θόντες περὶ τῶν ἁμαρτωλῶν οἱ υἱοὶ τῶν
 ἀνθρώπων 
 καὶ ὡς προγνωσθέντες ὑπὸ τοῦ θεοῦ καὶ πρὶν εἰς
 
 ἀνθρώπους παρελθεῖν ἐγνωρίζοντο αὐτῷ ἐσόμενοι τοιοῦτοι,
 ἀκούετε, ὁποῖον τέλος αὐτοὺς διαλήψεται· ἐπειδὴ γὰρ φύσεως
 ἐλευθέρας καὶ αὐτεξουσίου γενόμενοι διακριτικοί τε τοῦ
 καλοῦ καὶ τοῦ ἐναντίου τήν τε εἰς ἑκάτερα ῥοπὴν τὴν ἐν
 ἑαυτοῖς κεκτημένοι οὐκ ὀρθῶς ἐχρήσαντο τῷ κριτηρίῳ οὐδὲ
 ἠγάπησαν τὴν εὐθεῖαν καίπερ
 εἰδότες αὐτὴν οὐδ’ ἔργοις μετῆλθον τὴν δικαιοσύνην 
 , ἣν λόγῳ μόνῳ καὶ χείλεσιν ἐπηγγέλλοντο, τῷ παλαιῷ
 δὲ ὄφει ὁμοιωθέντες ἀσπίδος κωφῆς 
 χείρους ἐγένοντο· τούτου χάριν ἐπακούσατε τίνα καὶ
 αὐτοὺς περιμένει, μαθόντες, ὡς ὁ τῶν ὅλων κριτὴς θεὸς συντρίψει τοὺς ὀδόντας αὐτῶν 
 καὶ τὰς μύλας κατ’ οὐδὲν
 διαφερόντων λεόντων , καὶ ὡς
 μετὰ πάντα διαλυθήσονται 
 
 δίκην ὕδατος ἐκρέοντος. ἀντὶ γὰρ τοῦ· 
 
 ἐξουδενωθήσονται ὡς ὕδωρ παραπορευόμενον, 
 
 
 ὁ Σύμμαχος 
 ἡρμήνευσεν· 
 
 διαλυθήτωσαν ὡς ὕδωρ παρερχόμενον
 ἑαυτῷ. 
 
 
 
 Ἐπειδὴ γὰρ τῷ στόματι καθυποκρίνονται τὴν δικαιοσύνην,
 εἰκότως τοὺς ὀδόντας αὐτῶν ὁ θεὸς ἐν τῷ
 στόματι αὐτῶν συντρίψει . καὶ ἐπεὶ μὴ ἀπήρκεσεν
 αὐτοῖς ὁμοιωθῆναι τῷ ὄφει καὶ
 τῇ προλεχθείσῃ ἀσπίδι κωφῇ 
 , ἤδη δὲ καὶ ἑτέρους λυμαινόμενοι λέουσι παρεβλήθησαν καὶ σκύμνοις,
 ἀφ’ ὧν τὴν ἑαυτοῦ ψυχὴν ἐρρῦσθαι ὁ Δαυὶδ λέγων ἐν τῷ πρὸ τούτου· 
 
 καὶ ἐρρύσατο τὴν ψυχήν μου ἐκ μέσου σκύμνων, 
 ἢ ἐκ μέσου λεόντων. 
 
 
 
 
 Τὰς μύλας αὐτῶν συνθλάσειν λέγεται ὁ θεός , δη
 
 λαδὴ τὰς τῆς κακίας αὐτῶν δυνάμεις, αἷς ἐπ’ ὀλέθρῳ πολλῶν
 ἐχρήσαντο. ἐπειδὰν δὲ τοὺς ὀδόντας
 αὐτῶν καὶ τὰς μύλας συντρίψῃ
 ὁ θεός , τότε λοιπὸν ἐξουδενωθήσονται ὡς ἂν νεκρωθέντες καὶ 
 
 διαλυθήσονται ὡς ὕδωρ παρερχόμενον
 ἑαυτῷ. 
 
 
 
 Καὶ τοιοῦτον μὲν ἔσται τῶν ἀσεβῶν πάντων τὸ τέλος· ὃ δὴ
 ἀναγκαῖον ὑμᾶς γνῶναι, ὦ υἱοὶ τῶν
 ἀνθρώπων , ἵν’, εἰ ἀληθῶς ἄρα
 δικαιοσύνην λαλεῖτε, εὐθεῖα κρίνητε 
 καὶ μὴ μετέρχησθε τὴν τῶν εἰρημένων ἀνδρῶν ὁδὸν
 μηδὲ ἐν καρδίᾳ ἀνομίας
 ἐξεργάζησθε μηδὲ ἀδικίαν αἱ
 χεῖρες ὑμῶν συμπλέκωσι 
 μηδὲ ἑαυτοὺς κατασκευάζητε ὁμοίους τῷ ὄφει μηδὲ γίνησθε ὡς ἀσπὶς κωφὴ βύουσα τὰ ὦτα αὐτῆς 
 · μηδὲ τοῖς προλεχθεῖσιν ἀσεβέσιν καὶ ἁμαρτωλοῖς
 συναπάγοισθε, οὓς προλαβὼν ὁ θεὸς τῇ προγνώσει πρὶν εἰς φῶς
 προελθεῖν ἔγνω μὲν τοιούτους ἐσομένους. ὅμως δ’ οὖν
 συνεχώρησεν γεννηθῆναι καὶ εἰς φῶς προελθεῖν τὴν παρ’ αὐτοῦ
 χάριν καὶ αὐτοῖς δωρησάμενος εἰς τὸ φανεροὺς γενέσθαι τὴν
 προαίρεσιν, ἐπεὶ καὶ τὸ τῶν δικαίων τάγμα ἐξ οἰκείας
 προαιρέσεως τὴν ὀρθὴν καὶ ἀδιάστροφον μέλλον ὁδεύειν
 προλαβὼν ὁ θεὸς ἔγνω. εἶτ’ ἀμφοτέρων τῶν ταγμάτων τὴν
 αὐτεξούσιον ὁρμὴν ἐλευθέραν ἀνῆκεν ὡς ἐν σταδίῳ ποιεῖσθαι
 τὸν δρόμον ἐπιτρέψας αὐτοῖς. καὶ αὐτὸς μὲν ὁμοίους τὴν
 φύσιν τοὺς πάντας ὑποστησάμενος προαιρέσει οἰκείᾳ χρῆσθαι
 πρὸς τὴν τῶν κρειττόνων αἵρεσιν τοῖς πᾶσιν ὁμοίως
 συγκεχώρηκεν· οἱ δὲ ἅτε κύριοι
 
 ἑαυτῶν καθεστῶτες ἄφετοί τε καὶ ἐλεύθεροι τὴν ὁρμὴν
 αὐτοπροαιρέτῳ γνώμῃ διέστησαν, οἱ μὲν τὴν εὐθεῖαν ὁδεύειν,
 οἱ δὲ τὴν διάστροφον
 
 ἑλόμενοι. 
 Τούτου χάριν ὁ δίκαιος κριτὴς ἀγωνοθετῶν ἑκατέρῳ τάγματι τῷ
 καταλλήλῳ καὶ προσήκοντι τέλει τοὺς ἀξίους παραδίδωσιν, οὐ
 καθάπερ ἄνθρωποι μαθὼν ἐκ τῆς τῶν πραγμάτων ἀποβάσεως τὸν
 ἑκάστου τρόπον, οἷα δὲ θεὸς καὶ πρὸ γενέσεως εἰδὼς ἅπαντα.
 διὸ οἱ μὲν ἀπηλλοτριώθησαν 
 παρ’ αὐτῷ καὶ πρὶν ἢ τοῖς λοιποῖς γνωσθῆναι, οἱ δὲ
 ἅγιοι ἐκλογῆς ἠξιώθησαν ὁμοίως Ἱερεμίᾳ τῷ προφήτῃ, ᾧ φησιν ὁ θεός·
 πρὸ τοῦ με πλάσαι σε ἐν κοιλίᾳ, ἐπίσταμαί σε, καὶ
 πρὸ τοῦ σε ἐξελθεῖν ἐκ μήτρας, ἡγίακά σε 
 . καὶ ὁ ἀπόστολος δὲ τοῦτο ἐδήλου φάσκων·
 καθὼς ἐξελέξατο ἡμᾶς ἐν αὐτῷ πρὸ καταβολῆς κόσμου
 εἶναι ἡμᾶς ἁγίους καὶ ἀμώμους κατενώπιον αὐτοῦ ἐν ἀγάπῃ
 προορίσας ἡμᾶς εἰς υἱοθεσίαν διὰ Ἰησοῦ Χριστοῦ 
 , καὶ πάλιν· ἐν ᾧ καὶ ἐκληρώθημεν
 προορισθέντες κατὰ πρόγνωσιν τοῦ τὰ πάντα ἐνεργοῦντος
 καὶ κατὰ τὴν βουλὴν τοῦ θελήματος αὐτοῦ εἰς τὸ εἶναι
 ἡμᾶς εἰς ἔπαινον δόξης αὐτοῦ 
 . 
 Ὁρᾷς ὅπως πρὸ καταβολῆς κόσμου 
 ἐξειλέχθαι καὶ προωρίσθαι εἰς υἱοθεσίαν 
 
 κατὰ πρόθεσιν τοῦ πάντα ἐνεργοῦντός 
 φησι; τὴν αὐτὴν δὲ παρίστησι διάνοιαν ὁ αὐτὸς
 λέγων· οἴδαμεν δέ, ὅτι τοῖς ἀγαπῶσι τὸν θεὸν πάντα
 συνεργεῖ εἰς ἀγαθόν, τοῖς κατὰ πρόθεσιν κλητοῖς οὖσιν·
 ὅτι οὓς προέγνω, 
 
 καὶ προώρισεν συμμόρφους τῆς εἰκόνος τοῦ υἱοῦ αὐτοῦ
 εἰς τὸ εἶναι αὐτὸν πρωτότοκον ἐν πολλοῖς ἀδελφοῖς· οὓς
 δὲ προώρισεν, τούτους καὶ ἐκάλεσεν, καὶ οὓς ἐκάλεσεν,
 τούτους καὶ ἐδικαίωσεν, οὓς δὲ ἐδικαίωσεν, τούτους καὶ
 ἐδόξασεν. 
 τὰ ὅμοια δὲ καὶ περὶ ἑαυτοῦ διδάσκει, ἐν οἷς
 φησιν· ὅτε δὲ ηὐδόκησεν ὁ ἀφορίσας με ἐκ κοιλίας
 μητρός μου ἀποκαλύψαι τὸν υἱὸν αὐτοῦ ἐν ἐμοί 
 . 
 Ὥσπερ οὖν τούτους προγνοὺς μέλλοντας ἀγαπᾶν αὐτὸν
 προώρισεν, οὕτως καὶ τοὺς ἀσεβεῖς, ἐπειδὴ προέγνω μέλλοντας
 λαλεῖν δικαιοσύνην διὰ τὸ γινώσκειν αὐτήν, οὐ μὴν καὶ τοῖς
 ἔργοις αὐτὴν μετελευσομένους διὰ τὸ ταῖς χερσὶν ἀδικίαν συμπλέκειν 
 · τούτου χάριν ἀπηλλοτρίωσεν
 ἀπὸ μήτρας 
 καὶ ἐν πλανωμένοις καὶ λαλοῦσι ψευδῆ παρ’ ἑαυτῷ
 κατηρίθμησεν πρὶν γενέσθαι συνεχώρησέν τε εἰδὼς αὐτοὺς
 τοιούτους ἐσομένους εἰς φανερὸν ἐλθεῖν, ὡς ἂν τὸ διάφορον
 τῶν δικαίων καὶ θεοσεβῶν ἀνδρῶν ἐκ τῆς τῶν χειρόνων
 παραθέσεως διαλάμψειεν. μιᾶς γὰρ ὄντες φύσεως οἱ πάντες, οἱ
 μὲν ἑκόντες εἵλαντο τὰ κρείττω, οἱ δὲ τὴν ἐναντίαν ὥδευσαν,
 αὐτεξουσίῳ προαιρέσει χρησάμενοι. ὑψηλὸς δὲ ὁ μέγας τῶν
 ὅλων κριτὴς προκαθεζόμενος ἑκατέρῳ τάγματι βραβεύει τὰ
 πρέποντα· διὸ τοὺς μὲν ἀγαπήσαντας αὐτὸν ἐδόξασεν
 συμμόρφους ἀποδείξας τῆς εἰκόνος
 τοῦ υἱοῦ αὐτοῦ 
 ὡς ἂν ἔργῳ τὴν εἰς αὐτὸν ἐνδειξαμένους ἀγάπην·
 τοὺς δὲ ἐναντίους ὡς ἂν
 
 ἑαυτοὺς ἀπαλλοτριώσαντας τῆς αὐτοῦ χάριτος καταβάλλει
 συντρίβων αὐτῶν τοὺς
 ὀδόντας , οἷς οὐ δεόντως ἐχρήσαντο, καὶ συνθλῶν τὰς μύλας αὐτῶν 
 , δι’ ὧν πολλοῖς ἐλυμήναντο, καὶ τέλος εἰς ἐξουδένωσιν αὐτοὺς παραδιδοὺς καὶ
 χλεύην καὶ ὄνειδος, ὅτε καὶ δίκην τῶν ῥευστῶν καὶ οὐχ
 ἑστώτων ὑδάτων ἀπορρέουσιν
 αὐτοὶ ἑαυτοῖς τὸ τοιοῦτον προξενήσαντες τέλος.

. Ἐντενεῖ τὸ τόξον αὐτοῦ, ἕως οὗ ἀσθενήσουσιν. 
 ὡσεὶ κηρὸς τακεὶς ἀνταναιρεθήσονται· 
 ἔπεσεν
 
 πῦρ ἐπ’ αὐτούς, καὶ οὐκ εἶδον τὸν ἥλιον. 
 πρὸ τοῦ συνιέναι τὰς ἀκάνθας ὑμῶν τὴν ῥάμνον, 
 ὡσεὶ ζῶντας ὡσεὶ ἐν ὀργῇ καταπίεται ὑμᾶς. 
 
 
 Ἀσαφῶς τούτων παρὰ τοῖς ο φερομένων μετρίως πως
 τὴν διάνοιαν σαφέστερον ἀποδέδωκεν ὁ Σύμμαχος τοῦτον ἑρμηνεύσας
 τὸν τρόπον· 
 
 ὁ τείνων τὸ τόξον αὐτοῦ θορυβηθήτω
 ὡς τὰ θρυπτόμενα. 
 
 
 ὡσπερεὶ χόριον διαλυθὲν διαφωνεῖ
 
 
 
 ἢ ἔκτρωμα γυναικός, ἵνα μὴ ἴδωσιν
 ἥλιον. 
 
 
 πρὶν ἢ αὐξήσωσιν αἱ ἄκανθαι ὑμῶν,
 ὥστε γενέσθαι ῥάμνος, 
 
 
 ἔτι ζῶντα ὡς ὁλόξηρον λαίλαψ
 ἀρεῖ 
 
 . 
 Εἴη δ’ ἂν ὁ νοῦς τῶν προκειμένων τοιοῦτος. 
 Ἐπειδὴ τὰ τέλη τῶν ἁμαρτωλῶν, ὁποῖα ἔσται, διαγράφειν
 πρόκειται καὶ ταῦτα πρὸς τοῖς προλεχθεῖσιν περιμένειν
 αὐτούς, ὦ υἱοὶ τῶν ἀνθρώπων 
 , μανθάνετε· ἐλέγετο δὴ πρὸ τούτου, ὅτι 
 
 ὁ θεὸς συντρίψει τοὺς ὀδόντας αὐτῶν ἐν τῷ στόματι αὐτῶν,
 καὶ 
 τὰς μύλας τῶν λεόντων συνθλάσει κύριος, καὶ 
 ἐξουδενωθή
 
 σονται ὡς ὕδωρ διαπορευόμενον. 
 
 
 Πρὸς τούτοις οὖν καὶ τάδε πείσονται· ὁ πάλαι πρότερον τὸ
 ἑαυτοῦ τόξον καθ’ ἑτέρων
 ἐντείνων βάλλων τε καὶ
 ἀναιρῶν ἑτέρους ὥσπερ βέλεσι τοῖς ἑαυτοῦ λόγοις, οὗτος ἐν
 τῷ τῆς κρίσεως καιρῷ θορυβηθήσεται , καὶ τὰ βέλη αὐτοῦ, δι’ ὧν
 ἠκόντιζεν καὶ ἀνῄρει πολλούς, θρυπτόμενα ἀφανισθήσεται. εἶθ’ ὥσπερ χόριον προχωρῆσαν ἀπὸ γυναικὸς οὐδεμιᾶς μετέχει
 ζωῆς, διαλυθὲν δὲ διαφωνεῖ , ἢ ὥσπερ τὸ ἐν τῷ
 χoρίῳ ἐναποθανὸν ἔκτρωμα προελθὸν τῆς κατὰ
 γαστρὸς αὐτὸ φερούσης οὐδεμιᾶς μετέχει αἰσθήσεως εἰς τὸ
 ἀπολαῦσαι φωτὸς καὶ ἡλίου 
 
 . 
 Oὕτως οἱ ἀσεβεῖς καὶ ἁμαρτωλοὶ οἱ διὰ τῶν προλεχθέντων
 δηλωθέντες ἔσονται. τὸ μὲν γὰρ σῶμα αὐτοῖς 
 
 διαλυθὲν ὁμοίως χορίῳ 
 
 φθορᾷ παραδοθήσεται ἐλπίδα τῆς μετὰ τῶν ἁγίων
 ἀναστάσεως οὐχ ἕξον· ἡ δὲ ἐν τῷ σώματι ὥσπερ ἐν χορίῳ συνειλημμένη αὐτῶν ψυχὴ
 ἐκτρώματι γυναικὸς 
 ὁμοιωθήσεται, μήτε ζωῆς μήτε φωτὸς μήτε ἡλίου αὐγῶν ἀπολαύουσα, ἀπὸ
 σκότους δὲ ἐπὶ σκότος χωρήσει καὶ οὔτε ἐν χώρᾳ
 ζώντων 
 ἀναληφθήσεται, οὔτε εὐαρεστήσει τῷ κυρίῳ ἐν
 φωτὶ ζώντων 
 · οὐδὲ μὴν ἐρεῖ· 
 
 ἐπίστρεψον, ἡ ψυχή μου, εἰς τὴν ἀνάπαυσίν σου,
 
 
 
 ὅτι κύριος εὐηργέτησέν σε, 
 
 
 στερηθεῖσα δὲ τούτων ἁπάντων σκότῳ παραδοθήσεται. οὗ
 μνημονεύσας ὁ σωτὴρ ἔλεγεν· δήσαντες αὐτοῦ πόδας καὶ
 χεῖρας ἐκβάλετε αὐτὸν εἰς τὸ σκότος τὸ ἐξώτερον· ἐκεῖ
 ἔσται ὁ 
 
 κλαυθμὸς καὶ ὁ βρυγμὸς τῶν ὀδόντων 
 . 
 Καὶ τοῦτο μὲν ἔσται τῶν ἀσεβῶν τὸ τέλος· τὸν δὲ καρπὸν
 αὐτῶν καὶ τὰς πράξεις ἀκανθῶν 
 οὐδὲν διαφέροντας πρὶν τελεσφορῆσαι καὶ εἰς τελείωσιν
 κακίας ἐλθεῖν ἔτι ἐν ἀρχαῖς οὔσας ξηρανεῖ ἡ καταληψομένη
 αὐτοὺς ἐκ θεοῦ ὀργή. ὃ δὴ σημαίνει ὁ λόγος φάσκων· 
 
 πρὶν ἢ αὐξήσωσιν αἱ ἄκανθαι ὑμῶν,
 ὥστε γενέσθαι ῥάμνον, 
 
 
 ἔτι ζῶντα ὡς ὁλόξηρον λαίλαψ
 ἀρεῖ. 
 
 
 
 Ἐπειδὴ τοίνυν τῆς τοῦ Συμμάχου ἑρμηνείας μετρίως πως τὸν νοῦν
 κατειλήφαμεν, ὥρα καὶ ἐπὶ τὴν τῶν ο μετελθεῖν ἔκ
 τε τῆς λεχθείσης παραθέσεως καὶ τὴν παρ’ αὐ
 
 τοῖς διάνοιαν συνιδεῖν. φησὶν οὖν· 
 
 ἐντενεῖ τὸ τόξον αὐτοῦ, ἕως ἀσθενήσουσιν· 
 
 
 ὁ δὴ μέλλων συντρίβειν τοὺς ὀδόντας
 αὐτῶν ἐν τῷ στόματι αὐτῶν 
 καὶ τὰς μύλας τῶν λεόντων
 συνθλᾶν κύριος 
 αὐτὸς τὸ ἑαυτοῦ τόξον 
 ἐπὶ τοσοῦτον κατ’ αὐτῶν ἐντενεῖ 
 βάλλων αὐτοὺς καὶ τιμωρούμενος, ἕως
 ἀσθενήσωσιν . οἱ δὲ βαλλόμενοι τῷ πεπυρωμένῳ
 βέλει κηροῦ δίκην ὑπὸ πυρὸς
 τηκομένου διαλυθήσονται· διὸ
 λέλεκται· 
 
 ὡσεὶ κηρὸς τακεὶς ἀνταναιρεθήσονται, 
 ἔπεσε πῦρ· 
 
 
 ὥσπερ γὰρ πεσόντος πυρὸς 
 διαλυθεὶς κηρὸς ἀφανίζεται, τὸν
 αὐτὸν τρόπον καὶ οἱ δηλωθέντες ὑπὸ τῆς καταληψομένης αὐτοὺς
 ὀργῆς ἀνταναιρεθήσονται ὡς μὴ
 καταξιωθῆναι αὐτοὺς τὸν τῆς δικαιοσύνης ἥλιον 
 ὀφθαλμοῖς ψυχῆς θεάσασθαι. 
 Ἀλλὰ καὶ 
 πρὸ τοῦ αὐξῆ 
 
 σαι τὰς ἀκάνθας αὐτῶν καὶ εἰς
 ῥάμνον 
 χωρῆσαι ἔτι νεαρὰς οὔσας αὐτῶν τὰς ἀκανθώδης
 πράξεις ἡ ὀργὴ καταλήψεται καὶ καταπίεται .

. Εὐφρανθήσεται δίκαιος, ὅταν ἴδῃ ἐκδίκησιν· 
 τὰς χεῖρας αὐτοῦ νίψεται ἐν τῷ αἵματι τοῦ ἁμαρτωλοῦ. 
 καὶ ἐρεῖ ἄνθρωπος· εἰ ἄρα ἔστι καρπὸς τῷ δικαίῳ, 
 ἄρα ἔστιν ὁ θεὸς κρίνων αὐτοὺς ἐν τῇ γῇ. 
 
 
 
 Σύμμαχος · 
 
 χαρήσεται δίκαιος ἰδὼν ἐκδίκησιν,
 
 
 
 τοὺς πόδας ἑαυτοῦ νίψεται αἵματι
 ἀσεβοῦς. 
 
 
 
 Ὥσπερ οἱ ψευδῶς δικαιοσύνην
 λαλοῦντες , ἔργοις δὲ ἀδικίαν
 συμπλέκοντες 
 προεγράφησαν, ὁποῖον ἕξουσι τέλος, οὕτως ἐχρῆν ἐκ
 παραλλήλου τοῦ ἀληθινοῦ δικαίου 
 τοῦ δι’ ἔργων ἐνδεικνυμένου τὴν δικαιοσύνην τὸ χρηστὸν
 τέλος διδαχθῆναι. τί οὖν ἔσται ἀγαθὸν τῷ τοιούτῳ; νῦν μέν,
 φησί, κατὰ τὸν παρόντα καιρὸν οὐχ ὁρῶν τὴν κατὰ τῶν ἀσεβῶν
 ἐκδίκησιν πολλάκις
 σχετλιάζει ἀποκλαιόμενος καὶ λέγων· ἵνα τί ἀσεβεῖς
 εὐθηνοῦσιν, πεπαλαίωνται δὲ καὶ ἐν πλούτῳ; ὁ σπόρος
 αὐτῶν κατὰ ψυχήν 
 , τὰ δὲ παιδία αὐτῶν εὐφραίνεται
 ἀναλαμβάνοντα ψαλτήριον καὶ κιθάραν 
 . καὶ νῦν ὁ αὐτὸς ταπεινούμενός φησιν· 
 
 ἐμοῦ δὲ παρὰ μικρὸν ἐσαλεύθησαν οἱ πόδες, 
 
 
 παρ’ ὀλίγον ἐξεχύθη τὰ διαβήματά μου, 
 
 
 ὅτι ἐζήλωσα ἐπὶ τοῖς ἀνόμοις 
 
 
 εἰρήνην ἁμαρτωλῶν θεωρῶν. 
 
 
 Ἐπειδὰν δὲ ἴδῃ τὸ τέλος τῶν ἀσεβῶν καὶ τὴν κατ’ αὐτῶν
 ἐκδίκη
 
 σιν, τηνικαῦτα χαρήσεται καὶ εὐφρανθήσεται, οὐ τῇ τῶν
 ἀσεβῶν ἀπωλείᾳ ἐπιχαίρων ἀλλ’ ἐπὶ τῇ τοῦ θεοῦ δικαιοκρισίᾳ
 εὐφραινόμενος. 
 Καὶ τοὺς πόδας δὲ αὐτοῦ νίψεται ἐν τῷ αἵματι τοῦ
 ἀσεβοῦς 
 
 , κατὰ Σύμμαχον , οὐχ αἱμοπότης τις ὢν καὶ
 φιλοπόλεμος, ἀλλὰ καθαιρόμενος διὰ τῆς ἐκείνων τιμωρίας καὶ
 βελτιούμενος διὰ τῆς ἑτέρων ἐπιστροφῆς. ἢ ἄλλως· νίψεται τὰς χεῖρας ἐπὶ τῷ αἵματι τοῦ
 ἁμαρτωλοῦ 
 ἀθῷον καὶ ἀναίτιον καὶ καθαρὸν ἑαυτὸν δεικνὺς τῆς
 ἀπωλείας αὐτοῦ καὶ μηδαμῶς αὐτὸν σκανδαλίσαντα μηδὲ αἴτιον
 αὐτὸν γενόμενον ἁμαρτίας. 
 Ἐπειδὰν οὖν οἱ μὲν ἀσεβεῖς δίκας δῶσι τὰς προσηκούσας, ὁ δὲ
 δίκαιος ἐκδικηθεὶς εὐφροσύνης καὶ χαρᾶς ἐμπλησθῇ καὶ τὰς χεῖρας καὶ τοὺς πόδας 
 
 αὐτοῦ (κατὰ τοὺς λοιποὺς ἑρμηνευτάς) ἐν τῷ αἵματι τοῦ ἁμαρτωλοῦ νίψεται 
 κατὰ τὴν ἀποδοθεῖσαν διάνοιαν, εὐλόγως τότε πᾶς ἄνθρωπος
 καὶ πᾶσα φωνὴ καὶ γλῶσσα ἀποφανεῖται, ὅτι 
 
 εἰ ἄρα ἔστι καρπὸς τῷ δικαίῳ, 
 ἄρα ἔστιν ὁ θεὸς ὁ κρίνων αὐτοὺς ἐν τῇ γῇ. 
 
 
 
 Εἰ γὰρ ἔστι
 καρπὸς τῷ δικαίῳ (περὶ οὗ καρποῦ εἴρηται ἐν πρώτῳ ψαλμῷ· 
 
 καὶ ἔσται ὡς τὸ ξύλον τὸ πεφυτευμένον παρὰ τὰς
 διεξόδους τῶν ὑδάτων, 
 
 
 ὃ τὸν καρπὸν αὐτοῦ 
 
 δώσει ἐν καιρῷ αὐτοῦ 
 
 
 καὶ τὸ φύλλον αὐτοῦ οὐκ ἀπορρυήσεται· 
 
 
 καὶ πάντα, ὅσα ἂν ποιῇ, κατευοδωθήσεται 
 ), 
 εἰ οὖν ἔσται μισθὸς καὶ καρπὸς 
 ἀγαθὸς τῷ τὴν δικαιοσύνην ἐργασαμένῳ, ὃν ἀπολήψεται κατὰ
 τὸν τῆς δικαιοκρισίας τοῦ θεοῦ καιρόν, ἀκόλουθόν ἐστι
 νοεῖν, ὅτι καὶ
 
 πρὸ τῆς κρίσεως τοὺς ἐπὶ τῆς γῆς τὸν θνητὸν ἔτι
 διεξανύοντας βίον ἔστι θεὸς 
 ἐφορῶν καὶ διακρίνων . εἰ γὰρ
 καὶ τὰ μάλιστα οὐχ ὁρᾶται αὐτοῦ ἡ κρίσις ἐπὶ τοῦ παρόντος,
 ἀλλ’ ὅμως οὐκ ἄκριτα οὐδὲ ἀνεξιχνίαστα τυγχάνει παρ’
 αὐτῷ τὰ ἐν ἀνθρώποις. 
 Εἰ μὲν γὰρ ἔμελλον οἱ δίκαιοι τοῖς ἀδίκοις συναπολέσθαι,
 καὶ μηδεὶς ἦν καρπὸς τῷ δικαίῳ ,
 ἦν ἂν εἰπεῖν μηδὲ ἐφορᾶν τὰ ἀνθρώπινα τὸν θεόν· ἐπεὶ δὲ
 ἔσται τις καιρός, ἐν ᾧ ὁ μὲν δίκαιος χαρήσεται, οἱ δὲ
 ἁμαρτωλοὶ τὸ προλεχθὲν περὶ αὐτῶν τέλος ἕξουσιν, εἰκότως
 οὐδὲ ἀμφιβάλλειν προσήκει, ὁμολογεῖν δὲ πάντα ἄνθρωπον καὶ
 ἀποφαίνεσθαι, ὅτι ἔστι θεὸς 
 ἔφορος καὶ ἐπίσκοπος τῶν ἐν ἀνθρώποις πραττομένων κρίνων ἅπαντας τοὺς ἐν τῇ γῇ πολιτευσαμένους. 
 Ταῦτα μὲν οὖν ταύτῃ. ἐπιστῆσαι δὲ προσήκει, μήποτε ἡ μετὰ
 χεῖρας προφητεία πᾶσα ἀκόλουθος οὖσα καὶ συνημμένη ταῖς πρὸ
 αὐτῆς τὰ τέλη διαγράφει τῶν τὰς περὶ Χριστοῦ προφητείας
 μελετώντων καὶ δικαιοσύνην τῷ στόματι λαλούντων, μὴ μὴν
 παραδεξαμένων αὐτὸν ἐλθόντα μηδὲ ἐπακουσάντων αὐτοῦ τῆς
 φωνῆς βοῶντος πρὸς αὐτοὺς καὶ λέγοντος· ὁ ἔχων ὦτα
 ἀκούειν ἀκουέτω 
 
 , οἵτινες ὡμοίωσαν ἑαυτοὺς τῷ ὄφει 
 καὶ τὰ ὦτα αὐτῶν πεποιήκασιν 
 
 ὡσεὶ ἀσπίδος κωφῆς καὶ βυούσης τὰ ὦτα αὐτῆς. 
 
 
 οἱ δὲ αὐτοὶ καὶ τοὺς ὀδόντας αὐτῶν καὶ τὰς μύλας διὰ τῶν
 κατὰ τοῦ σωτῆρος ἡμῶν βλασφημιῶν ἠκόνησαν.
 
 εἰκότως οὖν περὶ αὐτῶν λεχθείη ἄν· 
 
 ὁ θεὸς συντρίψει τοὺς ὀδόντας αὐτῶν ἐν τῷ στόματι αὐτῶν, 
 τὰς μύλας τῶν λεόντων συνέθλασεν ὁ κύριος. 
 
 
 Δύναται δὲ ταῦτα καὶ περὶ πάντων τῶν τὰ ἄθεα δόγματα καὶ
 τὰς ἀσεβεῖς ψευδοδοξίας ἐν ταῖς ἀθέοις αἱρέσεσι
 συστησαμένων λέγεσθαι καὶ περὶ τῶν τὴν σοφίαν τοῦ
 αἰῶνος τούτου 
 ἐπαγγελλομένων, οἳ τὰς γλώσσας αὐτῶν
 ἠκόνησαν 
 
 
 κατὰ τῆς σωτηρίου διδασκαλίας· οὐ παραιτητέον δὲ
 καὶ τοὺς ἐν τῇ ἐκκλησίᾳ διαβολαῖς καὶ καταλαλιαῖς ἐπ’
 ὀλέθρῳ τῶν πλησίον σχολάζοντας τούτοις συμπαραλαμβάνειν.
 πρὸς οὓς ἅπαντας λέγοιτ’ ἂν τό· 
 
 εἰ ἀληθῶς ἄρα δικαιοσύνην λαλεῖτε, 
 εὐθεῖα κρίνετε, υἱοὶ τῶν ἀνθρώπων, 
 
 
 εἰδότες, ὅτι πᾶν τὸ ποίημα ἄξει ὁ θεὸς εἰς
 κρίσιν 
 , καὶ δεῖ τοὺς πάντας παραστῆναι τῷ βήματι τοῦ
 θεοῦ, ἵνα κομίσηται ἕκαστος τὰ διὰ τοῦ σώματος πρὸς
 ἃ ἔπραξεν, εἴτε ἀγαθὸν εἴτε κακόν 
 .

Εἰς τὸ τέλος, μὴ διαφθείρῃς· τῷ Δαυίδ · εἰς στηλογραφίαν·
 ὁπότε ἀπέστειλεν Σαοὺλ καὶ ἐφύλαξε τὸν οἶκον αὐτοῦ τοῦ
 θανατῶσαι αὐτόν. 
 Ἐξελοῦ με ἐκ τῶν ἐχθρῶν μου, ὁ θεός, 
 καὶ ἐκ τῶν ἐπανισταμένων ἐπ’ ἐμὲ λύτρωσαί με. 
 ῥῦσαί με ἐκ τῶν ἐργαζομένων τὴν ἀνομίαν 
 καὶ ἐξ ἀνδρῶν αἱμάτων σῶσόν με. 
 ὅτι ἰδοὺ ἐθήρευσαν τὴν ψυχήν μου, 
 ἐπέθεντο ἐπ’ ἐμὲ κραταιοί. 
 οὔτε ἡ ἀνομία μου οὔτε ἡ ἁμαρτία μου, κύριε· 
 ἄνευ ἀνομίας ἔδραμον καὶ κατηύθυνα. 
 
 
 Τετηρήκαμεν ἤδη πρότερον, ὅτι οἱ ἀπὸ τοῦ πρώτου καὶ
 ν πρὸ τοῦ βασιλεῦσαι τὸν
 
 Δαυὶδ ἔτι ζῶντος τοῦ
 Σαοὺλ εἴρηντο (ὥσπερ οὖν οἱ κατὰ τὸ πρῶτον μέρος τῆς βίβλου
 σχεδὸν πάντες παρεκτὸς ὀλίγων μετὰ τὸ πλημμεληθὲν αὐτῷ
 σφάλμα) καὶ ὅτι καθ’ ὑπερβολὴν εὐλαβείας πρώτους ἔταξεν ἐν
 τῇ βίβλῳ τοὺς τὴν ἐξομολόγησιν
 
 περιέχοντας δευτέρους ὄντας τῷ χρόνῳ, τοὺς δὲ τῷ χρόνῳ
 πρώτους δευτέρους συνῆψεν, ὡς ἂν καλύπτοιτο τὰ τῆς
 ἐξομολογήσεως διὰ τῆς τῶν κατορθωμάτων μνήμης· τοῦτο τοίνυν
 καὶ ὁ παρὼν συνίστησι ψαλμός. συνήθως δὲ εἰρήσθω, ἐπείπερ
 καὶ αὐτὸς στηλογραφία τυγχάνοι
 ἐπισημαινόμενος, καθ’ ὃν ἐλέχθη καιρόν· ἦν δὲ οὗτος, ὁπότε ἀπέστειλεν Σαοὺλ καὶ ἐφύλαξεν τὸν
 οἶκον αὐτοῦ τοῦ θανατῶσαι αὐτόν . 
 Πλατύτερον δὲ τὴν ἱστορίαν ἡ Πρώτη τῶν
 Βασιλειῶν παρίστησι τοῦτον ἔχουσα τὸν τρόπον·
 καὶ προσέθετο πόλεμος γενέσθαι, καὶ κατίσχυσεν
 Δαυὶδ καὶ
 ἐπολέμησεν τοὺς ἀλλοφύλους καὶ ἐπάταξεν αὐτοὺς πληγὴν
 μεγάλην σφόδρα, καὶ ἔφυγον ἐκ προσώπου αὐτοῦ. καὶ
 ἐγένετο πνεῦμα πονηρὸν ἐπὶ Σαούλ , καὶ αὐτὸς ἐν οἴκῳ καθεύδων, καὶ
 δόρυ ἐν τῇ χειρὶ αὐτοῦ· καὶ ἰδοὺ Δαυὶδ ἔψαλλεν ἐν ταῖς
 χερσὶν αὐτοῦ. καὶ ἐζήτει Σαοὺλ πατάξαι τὸ δόρυ εἰς Δαυίδ · καὶ ἀπέστη
 Δαυὶδ ἐκ
 προσώπου Σαούλ , καὶ
 ἐπάταξεν τὸ δόρυ εἰς τὸν τοῖχον· καὶ Δαυὶδ ἀνεχώρησεν καὶ
 διεσώθη. καὶ ἐγενήθη ἐν τῇ νυκτὶ ἐκείνῃ, καὶ ἀπέστειλεν
 ἀγγέλους εἰς οἶκον Δαυὶδ φυλάξαι αὐτὸν τοῦ θανατῶσαι αὐτὸν
 πρωΐ. καὶ ἀνήγγειλεν τῷ Δαυὶδ 
 Μελχόλ , ἡ γυνὴ
 αὐτοῦ, λέγουσα· 
 
 ἐὰν μὴ σὺ σωθῇς τὴν ψυχὴν σεαυτοῦ τὴν νύκτα ταύτην,
 αὔριον θανατωθήσῃ. καὶ κατάγει ἡ Μελχὸλ τὸν Δαυὶδ διὰ τῆς θυρίδος, καὶ
 ἀπῆλθεν καὶ ἔφυγεν καὶ σῴζεται 
 . ὅτε καὶ τὴν προκειμένην στηλογραφίαν συντάττει· διὸ προγέγραπται· 
 
 εἰς τὸ τέλος, μὴ διαφθείρῃς· τῷ Δαυίδ · εἰς στηλογραφίαν·
 ὁπότε ἀπέστειλεν Σαοὺλ καὶ ἐφύλαξεν τὸν οἶκον αὐτοῦ τοῦ
 θανατῶσαι αὐτόν. 
 
 
 Τὸ μὲν οὖν· εἰς τὸ τέλος, τῷ
 Δαυίδ, καὶ τό· μὴ
 διαφθείρῃς , καὶ ἡ στηλογραφία τρίτον ἤδη εἴρηται ἐφεξῆς· ἀλλὰ τὸ
 μὲν πρῶτον ἕτερον ἐσήμαινε καιρόν, ὃν ἐδήλου ἡ προγραφὴ
 λέγουσα· ὁπότε ἐκράτησαν αὐτὸν οἱ ἀλλόφυλοι ἐν
 Γέθ 
 , τὸ δὲ δεύτερον· ἐν τῷ ἀποδιδράσκειν αὐτὸν
 ἀπὸ προσώπου Σαοὺλ εἰς τὸ σπήλαιον 
 , ἐνταῦθα δέ· ὁπότε ἀπέστειλεν
 Σαοὺλ καὶ ἐφύλαξεν τὸν οἶκον αὐτοῦ
 τοῦ θανατῶσαι αὐτόν . 
 Τὸ δὲ αἴτιον τῆς τοῦ Σαοὺλ κατὰ τοῦ Δαυὶδ ἐπιβουλῆς φθόνος ἦν. ἐπειδὴ γὰρ τὴν
 κατὰ τοῦ ἀλλοφύλου Γολιὰθ ἤρατο νίκην ὑμνεῖτό τε ἐπὶ τοῦτο παρὰ
 τοῖς πᾶσι, τούτου χάριν ὡρμᾶτο θανατῶσαι αὐτόν · καὶ μάλιστα ὅτε
 εἶδεν , ὡς κύριος ἦν
 μετὰ τοῦ Δαυίδ , καὶ αὐτὸς συνῆκε σφόδρα,
 καὶ πᾶς Ἰσραὴλ καὶ Ἰούδα ἠγάπα 
 τὸν Δαυίδ. ἔτι τε μᾶλλον ἐξήφθη τὰ τῆς ζηλοτυπίας,
 ὡς ἑώρα αὐτὸν κρατοῦντα ἐν πολέμοις συνεργίᾳ καὶ βοηθείᾳ
 θεοῦ. λέγει δ’ οὖν ἡ γραφή· καὶ ἴδεν Σαούλ, ὅτι
 κύριος μετὰ Δαυίδ, καὶ πᾶς Ἰσραὴλ ἠγάπα αὐτόν. καὶ
 προσέθετο εὐλαβεῖσθαι ἀπὸ Δαυὶδ ἔτι, καὶ ἐγένετο Δαυὶδ
 ἐχθρὸς τοῦ Σαοὺλ πάσας τὰς ἡμέρας. 
 ἐπεὶ δὲ καὶ αὖθις
 
 προσέθετο πόλεμος γενέσθαι, καὶ κατίσχυσε Δαυὶδ καὶ
 ἐπολέμησε τοὺς ἀλλοφύλους καὶ ἐπάταξεν ἐν αὐτοῖς πληγὴν
 μεγάλην, καὶ ἔφυγον ἐκ προσώπου αὐτοῦ 
 , πάλιν τὸ πνεῦμα τοῦ
 φθόνου τὸν Σαοὺλ ἔπνιγεν ὡς ἤδη καὶ αὐτόχειρα
 
 ἐθέλειν γενέσθαι τοῦ ἀνδρός. ἐπειρᾶτο γοῦν τῷ δόρατι κατ’
 αὐτοῦ· ὡς δ’ ἠστόχησε τῆς πληγῆς, οὐκέτ’ ἐπικεκρυμμένως ἐκ
 δὲ τοῦ φανεροῦ ἀποστείλας εἰς τὸν οἶκον
 τοῦ Δαυὶδ θανατῶσαι αὐτὸν ὡρμήθη. ὁ δ’ ἐν
 τοιαύτῃ ἀποληφθεὶς συμφορᾷ τὴν προκειμένην στηλογραφίαν συντάττει, ἀναβοῶν
 πρὸς τὸν θεὸν καὶ λέγων· 
 
 ἐξελοῦ με ἐκ τῶν ἐχθρῶν μου, ὁ θεός, 
 καὶ ἐκ τῶν ἐπανισταμένων ἐπ’ ἐμὲ λύτρωσαί με. 
 ῥῦσαί με ἐκ τῶν ἐργαζομένων τὴν ἀνομίαν 
 καὶ ἐξ ἀνδρῶν αἱμάτων σῶσόν με. 
 
 
 Εὔχεται δὲ διὰ τούτων φύλακος τυχεῖν τοῦ θεοῦ βοηθοῦ τε καὶ
 σωτῆρος εἰς τὸ μὴ ἁλῶναι ὑπὸ τῶν
 ἐχθρῶν μηδ’ ὑποχείριον αὐτοῖς γενέσθαι, ἢ καὶ
 ὑπὲρ τοῦ μὴ καὶ αὐτὸν ὅμοιον αὐτοῖς ἀποφανθῆναι μηδὲ
 γενέσθαι ἕνα τῶν ἐργαζομένων τὴν ἀνομίαν μηδὲ τῆς μερίδος
 τῶν ἀνδρῶν τῶν αἱμάτων, περὶ ὧν καὶ ἐν τοῖς ἀνωτέρω
 ἐλέγετο· 
 
 ἄνδρες αἱμάτων καὶ δολιότητος 
 
 
 οὐ μὴ ἡμισεύσωσι τὰς ἡμέρας αὐτῶν· 
 
 
 ἐγὼ δὲ ἐλπιῶ ἐπὶ σέ. 
 
 
 
 Ἐχθροὺς δέ, ὅτι μὴ τοὺς ὁρατοὺς
 μόνους ἐγίνωσκεν, ἀλλὰ τοὺς ἀφανεῖς καὶ ἀοράτους, οἳ καὶ
 αὐτὸν ἐνήργουν τὸν Σαούλ ( πνεῦμα γὰρ πονηρὸν ἦν ἐπὶ Σαούλ 
 
 , ὑφ’ οὗ κινούμενος ἐξεκαίετο ἐπὶ τὸν κατὰ τοῦ
 Δαυὶδ φθόνον),
 πολλάκις ἡμῖν ἀποδέδεικται. κἀνταῦθα τοίνυν τῶν μὲν
 
 πολεμίων περιγενόμενος ἀναγέγραπται νίκην τε πολλάκις
 ἀράμενος κατὰ τῶν ἀλλοφύλων· δεινοὶ δὲ ἦσαν ἄρα ἐχθροὶ καὶ πολέμιοι οἱ ἀφανεῖς
 αὐτοῦ ἐχθροί , οὓς παριστὰς καὶ
 διὰ τῶν προκειμένων ἔλεγεν· 
 
 ὅτι ἰδοὺ ἐθήρευσαν τὴν ψυχήν μου, 
 ἐπέθεντο ἐπ’ ἐμὲ κραταιοί. 
 
 
 Ἐκ μὲν οὖν τῆς ἱστορίας οὐδετέρους φαίνεται ἐσχηκὼς ἐχθροὺς ἢ μόνον τὸν Σαούλ · τοῦτο γὰρ παρέστησεν ἡ
 γραφὴ μαρτυραμένη, ὅτι ἠγαπᾶτο ὑπὸ παντὸς τοῦ λαοῦ, καὶ
 τοῦτ’ ἦν μάλιστα τὸ αἴτιον τῆς κατ’ αὐτοῦ βασκανίας. εἰ
 τοίνυν πάντες ἠγάπων τὸν Δαυίδ , μόνος δὲ Σαοὺλ καὶ ἐπὶ τούτῳ φθόνῳ πιμπράμενος
 ἐπεβούλευσεν αὐτῷ, πῶς ἐνταῦθα πληθυντικῶς φησιν· 
 
 ἐξελού με ἐκ τῶν ἐχθρῶν μου 
 καὶ ἐκ τῶν ἐπανισταμένων ἐπ’ ἐμέ, 
 
 
 καὶ πάλιν· 
 
 ὅτι ἰδοὺ ἐθήρευσαν τὴν ψυχήν μου, 
 ἐπέθεντο ἐπ’ ἐμὲ κραταιοί; 
 
 
 Ἀλλὰ γὰρ σαφῶς διὰ τούτων παρίστανται ἀόρατοι καὶ ἀφανεῖς
 ἐχθροί , περὶ ὧν καὶ ὁ
 ἀπόστολος ἔλεγεν· οὐκ ἔστιν ἡμῖν ἡ πάλη πρὸς αἷμα
 καὶ σάρκα, ἀλλὰ πρὸς τὰς ἀρχὰς καὶ τὰς ἐξουσίας καὶ τοὺς
 κοσμοκράτορας τοῦ σκότους τούτου, καὶ πρὸς τὰ πνευματικὰ
 τῆς πονηρίας 
 . οὗτοι γοῦν ἐξέκαον τὸν Σαοὺλ κατὰ τοῦ Δαυίδ · διὸ ἐξ αὐτῶν ῥυσθῆναι ἐδεῖτο τοῦ θεοῦ. πρὸς μὲν γὰρ τὸν
 Γολιὰθ καὶ πρὸς
 τοὺς λοιποὺς ἀλλοφύλους ἀπήρκει αὐτὸς ἱστάμενος καὶ πολέμου
 νόμῳ τοῖς πᾶσιν ἐπεξιών∙ πρὸς δὲ τὰς ἀφανεῖς δυνάμεις καὶ
 τοὺς ἀοράτους ἐχθροὺς θεὸν
 ὑπέρμαχον ἠξίου αὐτῷ γενέσθαι. ὅτι δὲ μηδὲν
 
 ἀδικήσας τὸν Σαοὺλ 
 μάτην ἠλαύνετο ὑπ’ αὐτοῦ, παρίστησι μὲν ἡ ἱστορία, ἐμφαίνει
 δὲ καὶ αὐτὸς ἑξῆς λέγων· 
 
 οὔτε ἡ ἀνομία μου οὔτε ἡ ἁμαρτία μου· 
 ἄνευ ἀνομίας ἔδραμον καὶ κατηύθυνα. 
 
 
 Ἀντὶ δὲ τοῦ· 
 
 ἄνευ ἀνομίας ἔδραμον καὶ κατηύθυνα, 
 
 
 ὁ Σύμμαχος · 
 
 μὴ οὔσης , φησίν, ἁμαρ 
 
 τίας ἐπιτρέχουσιν, ἵνα ἑλκύσωσίν
 με· 
 
 
 
 μηδεμιᾶς γὰρ προφάσεως ὑποκειμένης τοσαῦτα κατ’ αὐτοῦ
 ἐνεχείρουν οἱ δηλωθέντες. καὶ θέα, τίνα τρόπον ἐπὶ μὲν τοῖς
 προκειμένοις παρρησίαν ἄγων ὁ Δαυὶδ φαίνεται λέγων· οὔτε ἡ ἀνομία μου καὶ τὰ ἑξῆς, ἐν δὲ τῷ πρώτῳ
 μέρει τῶν Ψαλμῶν ἔλεγεν· 
 
 ὅτι αἱ ἀνομίαι μου ὑπερῆραν τὴν κεφαλήν μου,
 
 
 
 ὡσεὶ φορτίον βαρὺ ἐβαρύνθησαν ἐπ’ ἐμέ. 
 
 
 προσῴζεσαν καὶ ἐσάπησαν οἱ μώλωπές μου 
 
 
 ἀπὸ προσώπου τῆς ἀφροσύνης μου. 
 
 
 Ταῦτα καὶ τὰ τούτοις παραπλήσια ἐξωμολογεῖτο διὰ τῶν
 ἔμπροσθεν· ἐπὶ δὲ τοῦ παρόντος φησίν· 
 
 οὔτε ἡ ἀνομία μου, οὔτε ἡ ἁμαρτία μου, κύριε, 
 ἄνευ ἀνομίας ἔδραμον καὶ κατηύθυνα. 
 
 
 Νοήσεις δὲ τὸν δρόμον, ὃν ἔτρεχεν Δαυίδ, παραθεὶς τὴν
 ἀποστολικὴν φωνήν, δι’ ἧς ἔλεγεν· τὸν ἀγῶνα τὸν
 καλὸν ἠγώνισμαι, τὸν δρόμον τετέλεκα, τὴν πίστιν
 τετήρηκα· λοιπὸν ἀπόκειταί μοι ὁ τῆς δικαιοσύνης
 στέφανος 
 .

. Ἐξεγέρθητι εἰς συνάντησίν μου καὶ ἴδε. 
 καὶ σύ, κύριε ὁ θεὸς τῶν δυνάμεων ὁ θεὸς Ἰσραήλ , 
 πρόσχες τοῦ ἐπισκέψασθαι πάντα τὰ ἔθνη, 
 μὴ οἰκτειρήσῃς πάντας τοὺς ἐργαζομένους τὴν ἀνομίαν· 
 διάψαλμα. 
 
 
 Ὡς ἀγαθὸς δρομεὺς καὶ ἀγωνισ
 
 τὴς ἄριστος τὸν ἀγῶνα τὸν καλὸν ἀγωνιζόμενος 
 , ἐφ’ οἷς ἐπαρρησιάσατο εἰπών· 
 
 οὔτε ἡ ἀνομία μου, οὔτε ἡ ἁμαρτία μου, 
 ἄνευ ἀνομίας ἔδραμον καὶ κατηύθυνα, 
 
 
 διεγείρει τὸν ἀγωνοθέτην ἐπὶ τὴν θέαν τῆς οἰκείας ἀρετῆς
 καὶ ἰδεῖν ἀξιοῖ, ὅπως τοῖς
 εἰρημένοις λόγοις σύμφωνα ᾖ αὐτῷ τὰ ἔργα. δείκνυται δὲ
 τοῦτο καὶ ἀπὸ τῆς ἱστορίας, ἐν ᾗ μυρία μὲν πεπονηκὼς ὑπὸ
 τοῦ Σαοὺλ φαίνεται
 οὐδὲν δὲ αὐτὸς κατ’ αὐτοῦ λυπηρὸν δράσας, ἐκ δὲ τοῦ
 ἐναντίου πολλάκις ἁλόντα αὐτὸν διασώσας αὐτίκα. καὶ ὅτε τὸ
 πονηρὸν πνεῦμα ἔπνιγεν αὐτόν 
 ,σωτὴρ αὐτῷ παρεφαίνετο Δαυὶδ ἀνακρουόμενος μὲν τῷ ὀργάνῳ, δυνάμει
 δὲ τοῦ ἐν αὐτῷ θείου πνεύματος τὴν ἐν τῷ Σαοὺλ 
 ἐναντίαν δύναμιν ἐλαύνων. 
 Τὸ ἀνεξίκακον τοίνυν ἑαυτοῦ καὶ τὸ πρᾶον καὶ τὸ
 ὑπομονητικὸν δεικνὺς τῷ θεῷ ἔλεγεν· 
 
 οὔτε ἡ ἀνομία μου οὔτε ἡ ἁμαρτία μου· 
 ἄνευ ἀνομίας ἔδραμον καὶ καθηύθυνα· 
 ἐξεγέρθητι εἰς συνάντησίν μου καὶ ἴδε. 
 
 
 Εἶθ’ ἑξῆς τοσαύτῃ χρησάμενος παρρησίᾳ φωτίζεται ὑπὸ τοῦ
 προφητικοῦ πνεύματος καὶ διδάσκεται, ὡς ἄρα ἔσται τις
 καιρός, ἐν ᾧ καὶ ὁ Χριστὸς τοῦ θεοῦ διωχθήσεται καὶ
 ἐπιβουλευθήσεται ὑπὸ τοῦ Ἰουδαίων ἔθνους σωτήρ τε καὶ
 ἐπίσκοπος τῶν ἐθνῶν ἁπάντων γενήσεται· ἐν ᾧ καιρῷ καὶ αὐτοῦ
 τοῦ Δαυὶδ τὰ
 κατορθώματα καὶ αἱ ἀρεταὶ ᾀσθήσονται καὶ βοηθήσονται ἐν
 πᾶσι τοῖς ἔθνεσι. καὶ τοῦτο γνοὺς καθ’ ὑποβολὴν τοῦ ἁγίου
 πνεύματος ἐπιστῆναί ποτε τοῦτον εὔχεται τὸν καιρόν. διὸ
 ἑξῆς φησιν·
 
 
 
 καὶ σύ, κύριε ὁ θεὸς τῶν δυνάμεων ὁ θεὸς Ἰσραήλ , 
 πρόσχες ἐπισκέψασθαι πάντα τὰ ἔθνη. 
 
 
 Ὁ μὲν γὰρ Ἰσραήλ
 , ὁ σὸς χρηματίσας πρότερος λαός, πολλῶν
 εὐεργεσιῶν τετυχηκὼς καὶ πολλῶν ἀγαθῶν ἀξιωθεὶς οὐδένα σου
 ἄξιον ἐπεδείξατο καρπόν· ἀεὶ δὲ καὶ πάντοτε παντοίαις
 ὑποπέπτωκεν ἀσεβείαις, τοτὲ μὲν εἰδωλολατρῶν, τοτὲ δὲ τοὺς
 σοὺς προφήτας ἀναιρῶν, τέλος δὲ καὶ αὐτῷ τῷ Χριστῷ σου
 χεῖρας ἐπιβαλών. θαυμαστὰ δὲ ὑπὸ τοῦ σοῦ πνεύματος προμαθὼν
 περὶ τῆς τῶν ἐθνῶν ἐπιστροφῆς,
 εἰκότως ἐπιστῆναι τὸν καιρὸν ἐκεῖνον εὔχομαι εἰδώς, ὅτι
 οὐκ ἔστιν παρὰ σοὶ
 προσωποληψία 
 . δικαιοσύνῃ δὲ τὰ πάντα διέπων οἶδας καὶ ἔθνη ἀλλόφυλα καὶ ἀλλογενῆ τῆς
 πλάνης ἐπιστρέφοντα σῴζειν· οἶδας καὶ τοὺς νομιζομένους τῆς
 σῆς εἶναι μερίδος, εἰ ἀνάξιοι εὑρίσκοιντο τῆς τοιαύτης
 κλήσεως, μετέρχεσθαι. διὸ περὶ μὲν τῶν ἐθνῶν εὔχομαι λέγων· 
 
 πρόσχες τοῦ ἐπισκέψασθαι πάντα τὰ ἔθνη· 
 
 
 περὶ δὲ τοῦ ἑτέρου μέρους φημί· 
 
 μὴ οἰ
 
 κτειρήσῃς πάντας τοὺς ἐργαζομένους τὴν ἀνομίαν. 
 
 
 Λέγων δὲ ἀδιορίστως πάντας καὶ
 τὸν Ἰσραὴλ 
 συμπαραλαμβάνει καὶ τοὺς ἐν αὐτῷ πάλαι γενομένους
 τοιούτους. τί γὰρ καὶ πλέον γέγονε, φησί, τῷ Σαούλ , τὸ μὲν γένος ἀπὸ τοῦ
 Ἰσραὴλ 
 ὁρμωμένῳ καὶ φυλῆς Βενιαμίν , βασιλεῖ δὲ τοῦ τοσούτου ἔθνους
 καθισταμένῳ, τοσαῦτα δὲ εἰκῆ καὶ μάτην κατὰ τοῦ μηδὲν
 ἠδικηκότος ἐπιχειροῦντι; εἰ δὲ οὖν τὰ ἀδελφὰ τῷ Σαοὺλ φρονοῦντές τε καὶ
 πράττοντες γένοιντό ποτε ἕτεροι, οὐ παρὰ τοῦτο σῴ
 
 ζεσθαι αὐτοὺς ἀνάγκη διὰ τὸ νομίζεσθαι τῆς σῆς μερίδος
 εἶναι· ὡς ἔμπαλιν ἐν τοῖς ἀλλοφύλοις ἔθνεσιν εἰ εὑρίσκοιντό
 τινες ἐπιτηδείως ἔχοντες πρὸς σωτηρίαν, οὐδὲν ἂν κωλύοι τῆς
 σῆς ἐπισκοπῆς αὐτοὺς τυχεῖν κατὰ τὸν τοῦ δικαίου λόγον. διό
 φημι· 
 
 πρόσχες τοῦ ἐπισκέψασθαι πάντα τὰ ἔθνη. 
 
 
 
 Τοὺς δὲ ἐργαζομένους τὴν ἀνομίαν , ὅθεν δήποτε εἶεν,
 μὴ οἰκτειρήσῃς . μέμνηται δὲ
 τῶν ἐργαζομένων τὴν ἀνομίαν 
 καὶ ἀνωτέρω λέγων· 
 
 ῥῦσαί με ἐκ τῶν ἐργαζομένων τὴν ἀνομίαν, 
 καὶ ἐξ ἀνδρῶν αἱμάτων σῶσόν με. 
 
 
 Οὕτω δὲ ἐκάλει τοὺς κατὰ τοῦ σωτῆρος ἡμῶν ἀθέους
 ἐπενέγκαντας χεῖρας. τοὺς αὐτοὺς δὲ ᾐνίττετο καὶ ἐν
 νδ ψαλμῷ λέγων· 
 
 ὅτι ἴδον ἀνομίαν καὶ ἀντιλογίαν ἐν τῇ πόλει·
 
 
 
 ἡμέρας καὶ νυκτὸς κυκλώσει αὐτήν 
 , καὶ πάλιν· 
 
 ἐβεβήλωσαν τὴν διαθήκην αὐτοῦ· 
 
 
 διεμερίσθησαν ἀπὸ ὀργῆς τοῦ προσώπου αὐτοῦ 
 , καὶ αὖθις· 
 
 ἄνδρες αἱμάτων καὶ δολιότητος οὐ μὴ ἡμισεύσωσι τὰς
 ἡμέρας αὐτῶν· 
 
 
 ἐγὼ δὲ ἐπὶ σὲ ἐλπιῶ 
 .

. Ἐπιστρέψουσιν εἰς ἑσπέραν καὶ λιμώξουσιν ὡς κύων καὶ
 κυκλώσουσι πόλιν. 
 ἰδοὺ ἀποφθέγξονται ἐν τῷ στόματι αὐτῶν, 
 καὶ ῥομφαία ἐν τοῖς χείλεσιν αὐτῶν· ὅτι τίς ἤκουσεν· 
 καὶ σύ, κύριε, ἐγγελάσεις αὐτούς. 
 
 
 Σφόδρα ἀκολούθως ἐπισκοπὴν τῶν ἐθνῶν ἱκετεύσας γενέσθαι
 τῶν τε ἐργαζομένων τὴν ἀνομίαν 
 ἐκδίκησιν ἑξῆς θεσπίζει φάσκων· ἐπιστρέψουσιν εἰς ἑσπέραν . τίνες δὲ
 οὗτοι ἀλλ’ οἱ ἐργαζόμενοι τὴν
 ἀνομίαν καὶ οἱ ἄνδρες τῶν
 αἱμάτων 
 ; διὰ τί δὲ
 
 εἰς ἑσπέραν ; ἐπειδὴ ἐπὶ
 συντελείᾳ τοῦ αἰῶνος 
 ἤμελλεν ταῦτα γίγνεσθαι. 
 Ἀντὶ δὲ τοῦ· καὶ λιμώξουσιν ὡς
 κύων , ὁ μὲν Ἀκύλας · καὶ
 ὀχλασάτωσαν ὡς κύων, 
 
 ἡρμήνευσεν, ὁ δὲ Σύμμαχος · καὶ
 συνηχήσουσιν ὡς κύνες 
 
 , ὁ δὲ Θεοδοτίων · καὶ
 ἠχήσουσιν ὡς κύων 
 
 , καὶ ἡ ε ἔκδοσις ὁμοίως·
 καὶ ἠχήσουσιν ὡς κύνες 
 
 . ἄντικρυς δὲ διὰ τούτων τοὺς ὀψέ ποτε κατὰ τοὺς
 χρόνους τῆς τοῦ σωτῆρος ἡμῶν ἀφίξεως ὁμοίως τῷ τότε
 Σαούλ , τὸν ἀναίτιον
 διώξαντι, μέλλοντας καὶ αὐτοὺς τὸν Χριστὸν τοῦ θεοῦ
 πολεμεῖν κύνας ὠνόμασεν. ἐπεὶ
 καὶ διὰ τοῦ προφήτου Ἡσαΐου τὸ αὐτὸ ἅγιον πνεῦμα περὶ τῶν αὐτῶν
 διδάσκει λέγον· πάντες κύνες ἐνεοὶ οὐκ εἰδότες
 ὑλακτεῖν 
 · καὶ ἐν κα ψαλμῷ τὰ πάθη τοῦ σωτῆρος
 ἡμῶν διαγράφοντι μετὰ τῶν ἄλλων ἐξ αὐτοῦ προσώπου λέλεκται
 τοῦ σωτῆρος· 
 
 περιεκύκλωσάν με κύνες πολλοί, 
 
 
 συναγωγὴ πονηρευομένων περιέσχον με. 
 
 
 Οἱ οὖν ἐργαζόμενοι τὴν ἀνομίαν 
 καὶ οἱ ἄνδρες τῶν αἱμάτων 
 , εἰ καὶ τὰ μάλιστα νῦν πολλὰ δύνασθαι δοκοῦσι καὶ
 τῆς βασιλείας κρατεῖν ὥσπερ Σαοὺλ τέως ἐπὶ τοῦ παρόντος,
 ἀλλὰ πάντες γε οἱ τὰ ἀδελφὰ τούτῳ πράξαντες ἐπιστρέψουσιν
 ὀψέ ποτε καὶ εἰς ἑσπέραν 
 
 
 ὀχλάσουσίν 
 
 τε καὶ συνηχήσουσιν , οὐδὲν μὲν ἔναρθρον φθεγγόμενοι,
 οὐδὲ ἐκ λογικῆς δια
 
 νοίας λόγους ἀξίους μνήμης προσφέροντες, κυσὶν δὲ παραπλησίως ὑλαγμοὺς
 ἀφιέντες φωνάς τε ὑβριστικὰς καὶ ἀναιδεῖς. 
 Διὸ καὶ λιμώξουσιν 
 τοῦ τῆς
 ζωῆς ἄρτου στερηθέντες· ἐπεὶ μὴ παρεδέξαντο τὴν σωτήριον
 
 καὶ οὐράνιον τροφὴν αὐτὸν τὸν εἰρηκότα· ἐγώ εἰμι ὁ
 ἄρτος ὁ ἐκ τοῦ οὐρανοῦ καταβὰς καὶ διδοὺς ζωὴν τοῖς
 ἀνθρώποις 
 
 . ὅθεν καὶ ἕτερος προφήτης τὸν λιμὸν τοῦτον
 αἰνιττόμενος ἐβόα λέγων· ἰδοὺ οἱ δουλεύοντές μοι
 φάγονται, ὑμεῖς δὲ πεινάσετε· ἰδοὺ οἱ δουλεύοντές μοι
 πίονται, ὑμεῖς δὲ διψήσετε 
 . στερηθέντες δὲ τῆς αἰωνίου τροφῆς καὶ τὸν ἄρτον
 τῆς ζωῆς παραιτησάμενοι οὐκέθ’ ὡς πρόβατα γενήσονται τοῦ
 καλοῦ ποιμένος, παραβληθήσονται δὲ κυσίν . 
 Εἶτα δὲ καὶ τῆς ἑαυτῶν πόλεως ,
 ἣν κακῶς ᾤκησαν, ἀπελασθήσονται· ἀποκλεισθήσονταί τε αὐτῆς
 ὡς μηκέτ’ αὐτῆς ἐπιβαίνειν τολμᾶν, ἐπειδήπερ οἱ οἰκοῦντες
 αὐτὴν αἱμάτων αὐτὴν ἐπλήρουν. διὸ ἐν τῷ προδηλωθέντι
 ἐλέγετο· 
 
 ὅτι εἶδον ἀνομίαν καὶ ἀντιλογίαν ἐν τῇ πόλει. 
 
 
 Ἀλλ’ ἐκεῖ μὲν τὰ τολμηθέντα τῷ Ἰσραὴλ ἐν αὐτῇ τῇ
 Ἱερουσαλὴμ κατὰ τοῦ σωτῆρος
 ἐδηλοῦτο· ἐνταῦθα δὲ τὸ συμβεβηκὸς αὐτοῖς μετὰ ταῦτα τῇ τοῦ
 ἁγίου πνεύματος προγνώσει ἡ γραφὴ στηλιτεύει· διὸ καὶ
 στηλογραφία 
 κέκληται. 
 Τοῦ δὲ λόγου τὸ ἀποτέλεσμα παρίστησιν ἡ τῶν πραγμάτων
 ἔκβασις· μετὰ γοῦν τὴν κατὰ τοῦ σωτῆρος ἡμῶν ἐπιβουλὴν
 αὐτῶν ἐπιστάντες Ῥωμαῖοι τέλος ἐπῆγον τοῖς προφητικοῖς λόγοις·
 νόμοις γοῦν τῶν κρατούντων ἐξ ἐκείνου τὸ πᾶν Ἰουδαίων ἔθνος
 ἀπηγόρευται τοῖς τόποις ἐπιβαίνειν ἀπαραιτήτου τιμωρίας
 ἐπαιωρουμένης τοῖς τοῦ νόμου παραβάταις. διὸ εἰσέτι καὶ
 σήμερον
 
 ἀμφὶ μὲν τοὺς ὅρους καὶ κύκλῳ παριόντες πόρρωθεν ἵστανται,
 μηδ’ ἐξ ἀπόπτου τὸ πάλαι νενομισμένον αὐτοῖς ἱερὸν ἔδαφος
 θεάσασθαι καταξιούμενοι· ἔξωθεν δὲ κυκλοῦντες πίστιν ἐπάγουσι τῇ μετὰ χεῖρας
 λεγούσῃ γραφῇ· 
 
 ἐπιστρέψουσιν εἰς ἑσπέραν καὶ λιμώξουσιν ὡς κύων καὶ
 κυκλώσουσι πόλιν. 
 
 
 Καὶ τούτοις ἑξῆς ἐπιλέγεται ἡ αἰτία, δι’ ἣν ταῦτα
 πείσονται· 
 
 ἰδοὺ γάρ, φησίν, ἀποφθέγξονται ἐν τῷ στόματι αὐτῶν, 
 καὶ ῥομφαία ἐν τοῖς χείλεσιν αὐτῶν· ὅτι τίς ἤκουσε; 
 
 
 Ταῦτα γὰρ ἅπαντα πεπόνθασι διὰ τὰς ἀθέους αὐτῶν καὶ
 δυσσεβεῖς φωνάς, ἃς κατὰ τοῦ σωτῆρος ἡμῶν ἠφίεσαν ἐπὶ τοῦ
 Πιλάτου βοῶντες·
 αἶρε, αἶρε, σταύρου αὐτόν 
 , τὸ αἷμα αὐτοῦ ἐφ’ ἡμᾶς καὶ ἐπὶ τὰ τέκνα
 ἡμῶν 
 . ὃ δὴ σημαίνει φάσκων ὁ λόγος· 
 
 ἰδοὺ ἀποφθέγξονται ἐν στόματι αὐτῶν, 
 καὶ ῥομφαία ἐν τοῖς χείλεσιν αὐτῶν. 
 
 
 Ἀντὶ δὲ τοῦ· ὅτι τίς ἤκουσεν ,
 σαφέστερον ἡρμήνευσεν ὁ Σύμμαχος εἰπών· ὡς
 οὐδενὸς ἀκούοντος ἐβόων 
 
 . τοιαῦτα γὰρ κατὰ τοῦ σωτῆρος ὑλάκτουν ὡς μηδενὸς
 ἐφορῶντος καὶ ὡς μὴ τῆς φωνῆς αὐτῶν ἐπακροωμένου τοῦ θεοῦ.
 ἀλλ’ ἐκεῖνοι μὲν ὡς μηδενὸς ἀκούοντος ἐβόων, σὺ δὲ αὐτός, ὁ
 πάντων ἔφορος κριτής, οὐ μόνον ἤκουες τὰ τοιαῦτα
 ὑλακτούντων, ἀλλὰ καὶ καταγελάστους ἐποίεις. καὶ πῶς γὰρ
 οὐκ ἦσαν καταγέλαστοι οἱ νομίζοντες δύνασθαι τὸν τῶν
 τοσούτων παραδόξων ἔργων ποιητὴν τῇ ἑαυτῶν νικήσειν κακίᾳ;
 καὶ ἐν τῷ β δὲ εἴρηται ψαλμῷ·
 
 
 
 ὁ κατοικῶν ἐν οὐρανοῖς ἐκγελάσεται αὐτούς, 
 
 
 καὶ ὁ κύριος ἐκμυκτηριεῖ αὐτούς.

. Ἐξουδενώσεις πάντα τὰ ἔθνη. 
 τὸ κράτος μου, πρὸς σὲ φυλάξω, 
 ὅτι ὁ θεὸς ἀντιλήπτωρ μου. 
 ὁ θεός, τὸ ἔλεος αὐτοῦ προφθάσει με· 
 ὁ θεὸς δείξει μοι ἐν τοῖς ἐχθροῖς μου. 
 
 
 Ἀντὶ δὲ τοῦ· 
 
 ἐξουδενώσει πάντα τὰ ἔθνη, 
 
 ὁ Σύμμαχος · 
 
 ἐπιφθέγξῃ πᾶσι τοῖς ἔθνεσιν, 
 
 
 
 ἡρμήνευσεν. δηλοῖ δὲ ὁ λόγος ἐπιτίμησίν τινα τοῦ θεοῦ πρὸς
 πάντα τὰ ἔθνη . ἐπειδὴ γὰρ
 ἀνωτέρω ἐλέγετο· 
 
 πρόσχες τοῦ ἐπισκέψασθαι πάντα τὰ ἔθνη, 
 
 
 ἀκολούθως διδάσκει, ὡς ἐπισκοπῶν 
 ὁ θεὸς ἐπιτιμήσει πρότερον πᾶσι τοῖς ἔθνεσιν, εἶτ’ ἐπιστρέψει αὐτὰ τῆς
 πολυθέου καὶ εἰδωλολάτρου πλάνης. 
 Γνῶναι δέ ἐστι τοῦ λόγου τὸ ἀποτέλεσμα ἐπιστήσαντα, ὡς μετὰ
 τὴν παρουσίαν τοῦ σωτῆρος ἡμῶν τὰ μάλιστα περὶ τὴν πολύθεον
 πλάνην ἐπτοημένα ἔθνη κατ’ ἀρχὰς τοῦ κηρύγματος
 ἐναντιωθέντα τῇ τοῦ λόγου παραδοχῇ πολιορκίαις καί τισιν
 ἄλλαις ἐπιστρεπτικαῖς περιστάσεσιν ἐσωφρονίσθη τοῦ θεοῦ
 τοῦτον τὸν τρόπον ἐπιφθεγγομένου καὶ ἐπιτιμῶντος αὐτοῖς·
 οὕτω γοῦν μετὰ ταῦτα σωφρονισθέντες καθυπετάγησαν τῷ
 σωτηρίῳ λόγῳ. διὸ ἐπιλέγεται ἑξῆς ἐκ προσώπου τοῦ σωτῆρος· 
 
 τὸ κράτος μου, πρὸς σὲ φυλάξω, 
 ὅτι ὁ θεὸς ἀντιλήπτωρ μου. 
 ὁ θεός μου, τὸ ἔλεος αὐτοῦ προφθάσει με· 
 ὁ θεὸς δείξει μοι ἐν τοῖς ἐχθροῖς μου, 
 
 
 ἢ κατὰ τὸν Σύμμαχον · 
 
 ἐπιδεῖν ποιήσει με τοῖς
 ἀποτειχίζουσίν με. 
 
 
 
 Καὶ ἐν ἑτέρῳ δὲ εἴρηται· 
 
 καὶ ἐπίδεν ὁ ὀφθαλμός μου ἐν τοῖς ἐχθροῖς μου,
 
 
 
 
 καὶ ἐν τοῖς ἐπανισταμένοις 
 
 ἐπ’ ἐμὲ πονηρευομένοις ἐπακούσεται τὸ οὖς μου. 
 
 
 Ἀλλὰ καὶ ὁ Δαυὶδ τοῦ
 Σαοὺλ τὴν πτῶσιν
 καὶ τὴν τελευτὴν ἴδεν, ἐπίδεν 
 
 τε αὐτοῦ τῇ καταστροφῇ τοῦ θανάτου.

. Μὴ ἀποκτείνῃς αὐτούς, μήποτε ἐπιλάθωνται τοῦ λαοῦ σου. 
 διασκόρπισον αὐτοὺς ἐν τῇ δυνάμει σου 
 καὶ κατάγαγε αὐτούς, ὁ ὑπερασπιστής μου. 
 
 
 Πάλιν πληθυντικῶς, μὴ ἀποκτείνῃς
 αὐτούς , φησὶ καί· διασκόρπισον αὐτούς , καί· κατάγαγε αὐτούς , οὐδενὸς ἐχθροῦ τῷ Δαυὶδ καθ’
 ὃν καιρὸν ταῦτα ἐλέγετο δεικνυμένου ἐκ τῆς ἱστορίας ἢ μόνου
 τοῦ Σαούλ· ἀλλὰ γὰρ καὶ ταῦτα τὸ πνεῦμα τὸ προφητικὸν ἐκ
 προσώπου τοῦ σωτῆρος ἀναφωνεῖ περὶ τῶν ἐπαναστάντων αὐτῷ,
 περὶ ὧν ἐλέγετο· 
 
 καὶ λαοὶ ἐμελέτησαν κενά· 
 
 
 παρέστησαν οἱ βασιλεῖς τῆς γῆς, 
 
 
 καὶ οἱ ἄρχοντες συνήχθησαν ἐπὶ τὸ αὐτὸ 
 
 
 κατὰ τοῦ κυρίου καὶ κατὰ τοῦ χριστοῦ αὐτοῦ. 
 
 
 Τούτους οὖν τοὺς εἰς κενὸν τὰς περὶ αὐτοῦ προφητείας
 μελετήσαντας τούς τε ἄρχοντας αὐτῶν καὶ καθηγουμένους
 μὴ ἀποκτείνῃς , φησίν, ἀλλὰ
 διασκόρπισον καὶ κατάγαγε . εὔχεται δὲ αὐτοὺς
 καθαιρεθῆναι τοῦ ἀξιώματος, ὃ δὴ καὶ γέγονεν· οὐκέτι γοῦν
 βασιλεύς, οὐδὲ ἀρχιερεύς, οὐδὲ προφήτης, ἀλλ’ οὐδὲ
 γραμματεῖς καὶ Φαρισαῖοι καὶ Σαδδουκαῖοι παρ’ αὐτοῖς εἰσίν· οὐ
 μὴν καὶ ἀποκτανθῆναι αὐτούς φησιν. διὸ συνέστηκεν αὐτῶν τὸ
 γένος, καὶ τῶν παίδων ἡ διαδοχὴ πληθύνει· οὐ γὰρ
 ἀπεκτάνθησαν, οὐδὲ ἐξ ἀνθρώπων ἀπεσβέσθησαν, ἀλλ’ εἰσὶν μὲν
 καὶ ὑφεστήκασιν, οὕτως δὲ ὡς καταβεβλημένοι καὶ κατενη
 
 νεγμένοι ἧς πάλαι ἠξίωντο παρὰ θεῷ τιμῆς. 
 
 Ἀλλὰ καὶ διασκόρπισον αὐτούς, φησίν, ἐν τῇ δυνάμει
 σου, 
 
 
 ἢ κατὰ τὸν Σύμμαχον · 
 
 ἀναστάτωσον αὐτοὺς τῇ δυνάμει
 σου. 
 
 
 
 Ὃ δὴ καὶ αὐτὸ τὸ πρᾶγμα ἐναργέστερον παντὸς λόγου
 παρίστησιν ἁπανταχοῦ γῆς τοῦ Ἰουδαίων ἔθνους διεσκορπισμένου 
 
 καὶ ἀναστάτου 
 
 τυγχάνοντος· ὥστ’ εἰ μέγα φρονοῖεν ἐπὶ τούτῳ
 Ἰουδαῖοι 
 ὡς πάντα πληροῦντες τὰ ἔθνη παρά τε βαρβάροις καὶ ἐν μέσοις
 Ἕλλησιν 
 οἰκοῦντες, ἀλλ’ ἴστωσαν, ὅτι ἐν κατάρας λόγῳ ταῦτα περὶ
 αὐτῶν ἐθεσπίζετο. ἡ γοῦν παροῦσα προφητεία φησὶν περὶ
 αὐτῶν· 
 
 διασκόρπισον αὐτοὺς ἐν τῇ δυνάμει σου 
 καὶ κατάγαγε αὐτούς, ὁ ὑπερασπιστής μου, κύριε. 
 
 
 Ἀλλὰ καὶ τὸ μὴ πάμπαν αὐτοὺς ἐξ ἀνθρώπων ἠφανίσθαι σημαίνει
 λέγουσα· 
 
 μὴ ἀποκτείνῃς αὐτούς, μήποτε ἐπιλάθωνται τοῦ λαοῦ
 μου. 
 
 
 Εἰ γὰρ ἦσαν ἐξ ἀνθρώπων ἀφανισθέντες καὶ μηδαμῶς ἐν ζῶσιν
 ὄντες, οὐκ ἂν ἴδον, φησίν, τὸν ἐμὸν
 λαόν , οὐδ’ ἂν ἔγνωσαν ἀνθοῦσαν τὴν ἐμὴν
 ἐκκλησίαν· ἀλλ’ ἵνα βλέπωσιν αὐτὴν καὶ τὸν ἐμὸν θεωρῶσι λαόν , μὴ ἀποκτείνῃς 
 μὲν αὐτούς , διασκόρπισον δὲ αὐτοὺς ἁπανταχοῦ γῆς, ἔνθα μέλλει καὶ ἡ ἐμὴ
 ἐκκλησία συνίστασθαι, ὅπως βλέποντες τὸν ἐμὸν λαὸν καὶ τὴν καθ’ ὅλης τῆς οἰκουμένης
 ὑπ’ ἐμοῦ θεμελιωθεῖσαν ἐκκλησίαν εἰς ζῆλον ἔρχοιντο
 θεοσεβείας καὶ τῷ παραδείγματι τοῦ ἐξ ἐθνῶν ἐπιστρέφοντος
 λαοῦ καὶ αὐτοὶ παύσοιντό ποτε τοῦ ἀνιάτου παρ’ αὐτοῖς
 
 καὶ ἀθεραπεύτου κακοῦ τῆς εἰδωλολατρείας. οὐκοῦν καὶ ταῦτα
 ὑπὲρ αὐτῶν ὁ σωτὴρ ηὖκται δεηθεὶς τοῦ πατρὸς μὴ ἀναιρεθῆναι
 μὲν αὐτούς, μένειν δὲ ἐν τῷ βίῳ καὶ φυλάττεσθαι ἐπὶ τὸ
 θεωρεῖν τὸν αὐτοῦ λαὸν καὶ τὰ μεγάλα ἐξ αὐτοῦ
 ὠφελεῖσθαι.

. Ἁμαρτίαν στόματος αὐτῶν, λόγον χειλέων αὐτῶν, 
 καὶ συλληφθήτωσαν ἐν τῇ ὑπερηφανίᾳ αὐτῶν· 
 καὶ ἐξ ἀρᾶς καὶ ψεύδους διαγγελήσονται 
 ἐν συντελείᾳ, ἐν ὀργῇ συντελείας, καὶ οὐ μὴ ὑπάρξωσιν· 
 καὶ γνώσονται, ὅτι ὁ θεὸς δεσπόζει τοὺ Ἰακώβ , τῶν περάτων τῆς
 γῆς. 
 διάψαλμα. 
 
 
 Πάλιν κἀνταῦθα τὴν αἰτίαν παρίστησι τῶν προλεχθέντων· διὰ
 τί γὰρ ταῦτα παθεῖν αὐτοὺς ἠξίου, ἀναγκαίως διδάσκει λέγων·
 δι’ ἁμαρτίαν στόματος αὐτῶν καὶ
 διὰ τὸν λόγον τῶν χειλέων αὐτῶν . καὶ ἔστι θαυμάσαι τὸ
 ἀκριβὲς τῆς τοῦ ἁγίου πνεύματος προρρήσεως· ἐπειδὴ γὰρ οὐκ
 αὐτοὶ Ἰουδαῖοι κατὰ τὸν τοῦ πάθους τοῦ σωτῆρος ἡμῶν
 καιρὸν τὸν θάνατον αὐτῷ εἰργάσαντο, Ῥωμαϊκῇ δὲ χειρὶ τοῦτ’
 ἐπράττετο δικάζοντος μὲν Πιλάτου , διαλαβόντων δὲ στρατιωτῶν καὶ
 ἀπαγαγόντων αὐτόν, Ἰουδαίων δὲ τούτων μηδ’ ὁτιοῦν πεποιηκότων,
 εἰκότως οὐκ αὐτὸ τὸ ἔργον τοῦ θανάτου τούτοις ἀνατίθησιν,
 ἀλλὰ τὴν αἰτίαν· 
 οἵ τε
 γὰρ ἄρχοντες τῶν Ἰουδαίων συνέδριον ποιησάμενοι πᾶσαν
 ἐκίνησαν μηχανήν, ὅπως αὐτὸν ἀπολέσωσιν, 
 οἵ τε
 τούτοις χαριζόμενοι ψευδομάρτυρες καὶ συκοφάνται εἰς
 πρόσωπον ἔστησαν τοῦ σωτῆρος, ὅ τε πᾶς λαὸς φωναῖς
 
 καὶ χείλεσιν οἰκείοις τὸ αἷμα αὐτοῦ καθ’ ἑαυτῶν καὶ κατὰ
 τῶν ἰδίων παίδων ἐζητήσαντο. εἰκότως οὖν ὁ παρὼν λόγος οὐ
 τῆς τοῦ θανάτου πράξεως, ἣν ὥρισε μὲν Πιλάτος , διεπράξαντο δὲ οἱ
 ὑπ’ αὐτῷ στρατιῶται, μνημονεύει, ἀλλὰ τῆς τῶν ἀρχιερέων
 συσκευῆς καὶ τῆς τῶν συκοφαντῶν μαρτυρίας τῆς τε φωνῆς τοῦ
 πλήθους ἐπιβοήσαντος κατ’ αὐτοῦ. διό φησιν· 
 
 ἁμαρτίαν στόματος αὐτῶν, λόγον χειλέων αὐτῶν, 
 
 
 ὡσεὶ ἔλεγεν σαφέστερον· δι’ ἁμαρτίαν
 στόματος αὐτῶν καὶ διὰ λόγον
 χειλέων αὐτῶν · διὰ γὰρ ταῦτα 
 
 διασκόρπισον αὐτοὺς τῇ δυνάμει σου 
 καὶ κατάγαγε αὐτούς, ὁ ὑπερασπιστής μου κύριε. 
 
 
 Κατὰ δὲ τὸν Σύμμαχον · 
 
 ἁμαρτίᾳ , φησί, τοῦ στόματος αὐτῶν καὶ τῷ λόγῳ τῶν
 χειλέων αὐτῶν 
 
 
 
 τὰ προλεχθέντα αὐτοῖς ἐπαχθήσεσθαι. καὶ ἐπιλέγει· 
 
 καὶ συλληφθήτωσαν ἐν τῇ ὑπερηφανίᾳ αὐτῶν, 
 
 
 ἢ κατὰ τὸν Σύμμαχον · 
 
 συλληφθήτωσαν μετὰ τῆς 
 
 ὑπερηφανίας αὐτῶν· 
 
 
 
 ὑπερήφανοι γάρ τινες ὄντες καὶ ἀλαζόνες οὐκ ἔφερον τοῦ
 σωτῆρος ἡμῶν τὴν παρρησίαν. διὸ μετὰ πολλῆς ὑπερηφανίας 
 
 προσελθόντες ἔλεγον αὐτῷ· τίς σοι ἔδωκε τὴν
 ἐξουσίαν ταύτην; καί· ἐν ποίᾳ ἐξουσίᾳ
 ταῦτα ποιεῖς; 
 ἡμῶν γὰρ κρατούντων τοῦ ἱεροῦ καὶ τοῦ παντὸς
 ἔθνους ἀρχόντων σὺ τίς ὢν καὶ πόθεν τὰ τοιαῦτα τολμᾷς;
 τούτων οὖν ἕνεκα τῶν λόγων ἐνταῦθα εἴρηται· 
 
 καὶ συλληφθήτωσαν ἐν τῇ ὑπερηφανίᾳ αὐτῶν, 
 καὶ ἐξ ἀρᾶς καὶ ψεύδους διαγγελήσονται· 
 
 
 ἀνθ’ οὗ ὁ
 
 Σύμμαχος ἡρμήνευσε· 
 
 συλληφθήτωσαν μετὰ τῆς ὑπερηφανίας
 αὐτῶν, 
 
 
 ἀρὰν καὶ ψεῦδος λαλοῦντες. 
 
 
 
 Εἶθ’ ἑξῆς ἐπιλέγει· 
 
 ἐν συντελείᾳ, ἐν ὀργῇ συντελείας, καὶ οὐ μὴ
 ὑπάρξωσιν· 
 
 
 ἀνθ’ οὗ πάλιν ὁ Σύμμαχος λευκότερον ἀπέδωκε φήσας· 
 
 συντέλεσον ἐν θυμῷ, ἀνάλωσον, ἵνα
 μὴ ὦσι. 
 
 
 
 Ταῦτα δὲ τὸ πνεῦμα τὸ προφητικὸν οὐκ ἐπαρώμενον τοῖς ταῦτα
 μέλλουσι πείσεσθαι προαναφωνεῖ, τὰ δὲ συμβησόμενα
 προαγορεῦον τῆς διανοίας τοιοῦτον παριστώσης νοῦν· διὰ τὴν
 ἁμαρτίαν τοῦ στόματος αὐτῶν καὶ διὰ τὸν λόγον τῶν χειλέων αὐτῶν συλληφθήσονται ἐν τῇ ὑπερηφανίᾳ
 αὐτῶν , καὶ συλληφθήσονται ἀρὰν καὶ ψεῦδος λαλοῦντες 
 
 · γενήσονταί τε ἐν
 συντελείᾳ καὶ ἐν
 ὀργῇ ἀναλισκούσῃ αὐτοὺς ὡς μηκέθ’ ὑπάρχειν. κατὰ
 δὲ τὸν Ἀκύλαν 
 εἴρηται· 
 
 τέλεσον ἐν χόλῳ, τέλεσον, καὶ οὐχ
 ὑπάρξουσιν, 
 
 
 
 ὥσπερ οὖν καὶ κατὰ τὸν Σύμμαχον · 
 
 συντέλεσον ἐν θυμῷ, ἀνάλωσον, ἵνα
 μὴ ὦσι. 
 
 
 
 Θεσπίζει δὲ διὰ τούτων ὁ λόγος μηκέτι ὑπάρχειν ἐν τῇ
 προλεχθείσῃ πόλει 
 τοὺς τὰ τοιαῦτα τετολμηκότας, τέλος δὲ λαβεῖν
 λοιπὸν τὴν πάλαι σπουδαζομένην ἐν τῇ πόλει λατρείαν καὶ τὴν
 ἐν αὐτῇ συνεστῶσαν βασιλείαν καὶ πάντα τὰ πρότερον αὐτοῖς
 ὑπάρχοντα ἐκ θεοῦ ἀγαθά, προφητῶν δηλαδὴ παρουσίας καὶ
 ἀγγέλων ἐπιφανείας καὶ τὴν λοιπὴν ἐπισκοπήν, ἃ δὴ ἀληθῶς
 τέλους ἔτυχε διὰ τῆς ἐπενεχθείσης αὐτοῖς ὀργῆς. ὅτι δὲ
 
 περὶ τούτων λέλεκται τό· 
 
 συντέλεσον ἐν θυμῷ, ἀνάλωσον, ἵνα
 μὴ ὦσι, 
 
 
 
 δῆλον ἀπὸ τοῦ λεγομένου ἑξῆς. τί δὲ ἦν τοῦτο; 
 
 καὶ γνώσονται, ὅτι ὁ θεὸς δεσπόζει τοῦ Ἰακώβ , τῶν περάτων τῆς
 γῆς· 
 
 
 εἰ γὰρ περὶ αὐτοῦ ἐλέγετο τοῦ ἔθνους καὶ περὶ αὐτῶν τῶν
 ἀνδρῶν τό· 
 
 συντέλεσον ἐν θυμῷ, ἀνάλωσον, ἵνα
 μὴ ὦσι, 
 
 
 
 πῶς συντελεσθέντες καὶ
 μηκέθ’ ὑπάρχοντες ἐδύναντο γινώσκειν,
 ὅτι ὁ θεὸς δεσπόζει τῶν περάτων τῆς γῆς ; πῶς δὲ
 καὶ ἀνωτέρω ἐλέγετο· μὴ ἀποκτείνῃς
 αὐτούς 
 ; ἔδοξε γὰρ ἂν ἐναντίον εἶναι τῷ· μὴ ἀποκτείνῃς αὐτούς 
 , τό· 
 
 συντέλεσον ἐν θυμῷ, ἀνάλωσον, ἵνα
 μὴ ὦσιν, 
 
 
 
 ἀλλ’ οὐκ εἴρηται ἐνταῦθα· συντέλεσον αὐτούς, ἀλλ’ ἀορίστως· 
 
 συντέλεσον ἐν θυμῷ, ἀνάλωσον, ἵνα
 μὴ ὦσιν, 
 
 
 
 ἐπινοούντων ἡμῶν καὶ προσυπακουόντων ἔξωθεν τό· ἵνα μὴ ὦσιν 
 
 , ὁποῖοι καὶ ἦσαν πρότερον, καί· ἵνα μὴ ὑπάρχωσιν 
 
 , ἐν ᾗ ἐτύγχανον πάλαι παρὰ τῷ θεῷ τιμῇ· ἧς
 ἀφαιρεθείσης αὐτῶν καὶ τῶν πάλαι ὑπαρχόντων αὐτοῖς ἀρθέντων
 γυμνοὶ καταλειφθέντες καὶ κατενεχθέντες ἀπὸ τοῦ ὕψους τῆς
 ὑπερηφανίας αὐτῶν διασκορπισθέντες τε εἰς πάντα τὰ ἔθνη
 ἔγνωσαν 
 
 αὐτοῖς ἔργοις, ὅτι ὁ πάλαι
 θεὸς Ἰακὼβ 
 
 
 χρηματίζων οὗτος αὐτὸς δεσπόζει οὐκέτι τοῦ 
 
 Ἰακώβ 
 , οὐδὲ τοῦ Ἰσραήλ , ἀλλὰ πάντων τῶν
 περάτων τῆς γῆς . θεὸν δὲ Ἰακὼβ
 καὶ νῦν εὐκαίρως ὠνόμασεν τὸν Χριστὸν δηλώσας·
 αὐτὸς γὰρ ἦν ὁ ἐν ἀνθρώπου σχήματί τε καὶ μορφῇ τῷ
 πατριάρχῃ ὀφθεὶς Ἰακώβ
 ,
 
 ὅτε ἐπάλαιεν ἄνθρωπος μετ’ αὐτοῦ 
 μετονομάζει τε αὐτὸν λέγων· οὐκέτι
 κληθήσεται τὸ ὄνομά σου Ἰακώβ , ἀλλ’ Ἰσραὴλ ἔσται τὸ ὄνομά σου, ὅτι ἐνίσχυσας
 μετὰ θεοῦ, καὶ μετὰ ἀνθρώπων δυνατός 
 . αὐτὸς οὖν ἐκεῖνος ὁ 
 τῷ Ἰακὼβ χρηματίσας
 θεὸς 
 τῶν περάτων τῆς γῆς ἄρξει
 κυριολογούμενος παρὰ πᾶσι τοῖς ἔθνεσι δεσπότης τε καὶ
 κύριος ὀνομαζόμενος. ἅπερ, ἵνα ὀφθαλμοῖς παραλάβωσιν οἱ
 ἀρνησάμενοι αὐτόν, ἀναγκαίως προείρηται· 
 
 μὴ ἀποκτείνῃς αὐτούς, μήποτε ἐπιλάθωνται τοῦ λαοῦ
 μου, 
 
 
 καὶ ἐνταῦθα· 
 
 καὶ γνώσονται, ὅτι δεσπόζει τῶν περάτων τῆς γῆς ὁ θεὸς
 Ἰακώβ .

. Ἐπιστρέψουσιν εἰς ἑσπέραν καὶ λιμώξουσιν ὡς κύων καὶ
 κυκλώσουσι πόλιν. 
 αὐτοὶ διασκορπισθήσονται τοῦ φαγεῖν· 
 ἐὰν δὲ μὴ χορτασθῶσι, καὶ γογγύσουσιν. 
 
 
 Εἰς βεβαίωσιν τῶν προλεχθέντων δευτεροῖ τὸν λόγον
 ἐπαναλαβὼν τὴν αὐτὴν προφητείαν θεσπίζει τε, ὅτι οὐκ
 ἀφανισθήσονται ἐξ ἀνθρώπων οὐδὲ ἀποκτανθήσονται, ἐπιστρέψουσιν δέ, τουτέστιν εἰς
 συναίσθησιν ἐλεύσονται, ὀψέ ποτε καὶ ἑσπέραν λιμώξουσί τε ὡς
 κύων , ἢ κατὰ τὸν Ἀκύλαν · ὀχλάσουσιν
 ὡς κύων 
 
 , ἢ κατὰ τὸν Σύμμαχον · θορυβηθήσονται ὡς κύνες καὶ περικυκλώσουσι πόλιν 
 
 . ταῦτα δὲ καὶ διὰ τῶν ἔμπροσθεν ἐθεσπίζετο, ἀλλ’
 ἐκεῖ μὲν ἀνεφέρετο ἑξῆς ἡ αἰτία ἐν τῷ· 
 
 ἰδοὺ ἀποφθέγξονται ἐν τῷ στόματι αὐτῶν, 
 καὶ ῥομφαία ἐν τοῖς χείλεσιν αὐτῶν, 
 
 
 καὶ δι’ ἁμαρτίαν στόματος αὐτῶν 
 καὶ διὰ λόγον χειλέων αὐτῶν 
 · ἐνταῦθα
 
 δὲ μετὰ τό· 
 
 ἐπιστρέψουσιν εἰς ἑσπέραν καὶ λιμώξουσιν ὡς κύων καὶ
 κυκλώσουσι πόλιν, 
 
 
 ἐπενήνεκται· 
 
 αὐτοὶ διασκορπισθήσονται τοῦ φαγεῖν· 
 ἐὰν δὲ μὴ χορτασθῶσι, καὶ γογγύσουσιν· 
 
 
 ἀνθ’ οὗ ὁ Σύμμαχος 
 τοῦτον ἡρμήνευσε τὸν τρόπον· 
 
 ἀνακαμπτέτωσαν εἰς ἡμέραν,
 θορυβείτωσαν ὡς κύνες περιερχόμενοι πόλιν 
 
 
 ῥεμβόμενοι, 
 
 
 ἵνα μὴ ἀχόρταστοι αὐλισθῶσι. 
 
 
 
 
 Διασκορπισθέντες γοῦν εἰς πάντα
 τὰ ἔθνη δίκην κυνῶν λιμωττόντων 
 ζητοῦσιν τοῦ φαγεῖν , μὴ
 εὑρίσκοντες δὲ τροφὴν λογικὴν ἐκλείπουσιν. εἰ δὲ καί ποτε
 ἀπὸ ψιλῆς τῶν θείων γραφῶν ἀναγνώσεως μεταλάβοιεν τροφῆς,
 ὅμως, οὐδενὸς στερροῦ μεταλαμβάνοντες οὔτε ζωοποιοῦ ἄρτου
 ἀπογευόμενοι, ἀχόρταστοι 
 
 διαμένουσιν. μὴ
 χορταζόμενοι δὲ καταγογγύζουσιν , ὥσπερ οὖν κατεγόγγυσάν ποτε ἐπὶ τῆς ἐρήμου· τοῦτο γὰρ αὐτοῖς ποιεῖν
 σύνηθες. διὸ πρὸς ἡμᾶς φησιν ὁ ἀπόστολος· μηδὲ
 γογγύζητε, καθὼς τινὲς αὐτῶν ἐγόγγυσαν καὶ ἀπώλοντο ὑπὸ
 τῶν ὄφεων 
 .

. Ἐγὼ δὲ ᾄσομαι τὴν δύναμίν σου 
 καὶ ἀγαλλιάσομαι τῷ πρωῒ τὸ ἔλεός σου, 
 ὅτι ἐγενήθης ἀντιλήπτωρ μου 
 καὶ καταφυγή μου ἐν ἡμέρᾳ θλίψεώς μου. 
 βοηθός μου, σοὶ ψαλῶ, 
 ὅτι, θεός, ἀντιλήπτωρ μου εἶ, 
 ὁ θεός μου, τὸ ἔλεός μου. 
 
 
 Ταῦτα μὲν οὖν οἱ ἐπαναστάντες μοι πείσονται, ἐγὼ δὲ τὴν δύναμίν σου τοῦ ἐμοῦ
 πατρὸς ᾄσομαι . λέγεται δὲ ταῦτα
 ἐκ προσώπου τοῦ σωτῆρος προφητικῷ πνεύματι, ὡς καὶ ἐν
 ἑτέροις ἐλέγετο
 
 ἐξ αὐτοῦ· 
 
 ἀπαγγελῶ τὸ ὄνομά σου τοῖς ἀδελφοῖς μου, 
 
 
 ἐν μέσῳ ἐκκλησίας ὑμνήσω σε. 
 
 
 
 Καὶ ἀγαλλιάσομαι δέ, φησί,
 τῷ πρωῒ τὸ ἔλεός σου · ὅπερ ὁ
 Σύμμαχος 
 
 ἡρμήνευσεν· 
 
 καὶ ὑμνήσω κατ’ ὄρθρον τὸ ἔλεός
 σου. 
 
 
 
 Σημαίνει δὲ διὰ τούτου προφητικῶς τὴν κατ’ ὄρθρον καὶ καθ’
 ἑκάστην πρωΐαν τῆς ἀναστασίμου ἡμέρας καθ’ ὅλης τῆς
 οἰκουμένης ἐν τῇ ἐκκλησίᾳ αὐτοῦ συντελουμένην λατρείαν. ἐν
 μὲν γὰρ τῷ λέγεσθαι· 
 
 ἐν μέσῳ ἐκκλησίας ὑμνήσω σε, 
 
 
 ὁ τόπος ἐδηλοῦτο, καθ’ ὃν ὑμνήσειν τὸν πατέρα ὁ Xριστὸς
 ἐπηγγέλλετο· ἐν δὲ τῷ· 
 
 καὶ ὑμνήσω κατ’ ὄρθρον τὸ ἔλεός
 σου, 
 
 
 
 ὁ χρόνος παρίσταται, ἐν ᾧ τὸ
 ἔλεος τὸ πατρικὸν τὸ εἰς πάντα χυθὲν τὰ ἔθνη, ὁ
 μονογενὴς αὐτοῦ διὰ τοῦ ἰδίου λαοῦ ὑμνεῖ χαίρων καὶ
 ἀγαλλιώμενος ἐπὶ τούτῳ. καὶ ταῦτα δὲ πάντα ἀποδώσω σοι,
 φησίν, 
 
 ὅτι ἐγενήθης ἀντιλήπτωρ μου 
 καὶ καταφυγή μου ἐν ἡμέρᾳ θλίψεώς μου. 
 
 
 Τούτων γὰρ ἁπάντων παρὰ σοῦ τοῦ πατρὸς τυχὼν εἰκότως κατ’ ὄρθρον ὑμνήσω τὸν ἔλεόν σου 
 
 , καί σοι ψαλῶ αὐτὸς ἐγώ, ὅτι
 γέγονάς μου ἀντιλήπτωρ καὶ θεός μου καὶ ἔλεός
 μου · οὐδεὶς γὰρ τῶν ὑποβεβηκότων οἷός τε ἦν ἐμοὶ
 ὀρέγειν χεῖρα ἢ σὺ μόνος ὁ ὑπὲρ ἐμὲ πατήρ. διὸ καί σου
 ἀνηρτῆσθαι ὁμολογῶ, καὶ τὴν δύναμίν σου ᾄσομαι ἀντιλήπτορα
 καὶ καταφυγὴν ἐμαυτοῦ σὲ μόνον ἐπιγραφόμενος. εἶεν δ’ ἂν
 αὗται αἱ φωναὶ τοῦ σωτῆρος διδάσκοντος τοὺς πάντας εὐσεβεῖν
 εἰς τὸν αὐτοῦ πατέρα.

Εἰς τὸ τέλος· τοῖς ἀλλοιωθησομένοις, εἰς στηλογραφίαν,
 τῷ Δαυίδ , εἰς
 διδαχήν· 
 ὁπότε ἐνεπύρισεν τὴν Μεσοποταμίαν
 Συρίας καὶ τὴν Συρίαν
 Σωβὰλ καὶ ἐπέστρεψεν Ἰωὰβ καὶ ἐπάταξεν τὴν
 φάραγγα τῶν ἁλῶν , δώδεκα
 χιλιάδας. 
 Ὁ θεός, ἀπώσω ἡμᾶς καὶ καθεῖλες ἡμᾶς, 
 ὠργίσθης καὶ οἰκτείρησας ἡμᾶς. 
 συνέσεισας τὴν γῆν καὶ συνετάραξας αὐτήν· 
 ἴασαι τὰ συντρίμματα αὐτῆς, ὅτι ἐσαλεύθη. 
 ἔδειξας τῷ λαῷ σου σκληρά, 
 ἐπότισας ἡμᾶς οἶνον κατανύξεως. 
 ἔδωκας τοῖς φοβουμένοις σε σημείωσιν 
 τοῦ φυγεῖν ἀπὸ προσώπου τόξου. 
 διάψαλμα. 
 
 
 
 Στηλογραφία μέν ἐστιν καὶ ὁ
 παρὼν λόγος, οὐ μὴν κατὰ τοὺς αὐτοὺς εἴρηται χρόνους ταῖς
 πρὸ αὐτῆς· ἐκεῖναι μὲν γὰρ ἔτι ζῶντος Σαοὺλ καὶ πρὸ τοῦ βασιλεῦσαι
 τὸν Δαυὶδ ἐλέχθησαν· ἡ
 μὲν πρώτη· ὁπότε ἐκράτησαν αὐτὸν οἱ ἀλλόφυλοι ἐν
 Γέθ 
 , ἡ δὲ δευτέρα· ἐν τῷ ἀποδιδράσκειν ἀπὸ
 προσώπου Σαοὺλ εἰς τὸ σπήλαιον 
 , ἡ δὲ τελευταία· ὅτε ἀπέστειλεν Σαοὺλ καὶ ἐφύλαξεν τὸν
 οἶκον αὐτοῦ τοῦ θανατῶσαι αὐτόν 
 . τὴν δὲ μετὰ χεῖρας μετὰ τὸν θάνατον Σαοὺλ τὴν ἀρχὴν ἤδη τῆς
 βασιλείας διέπων πολύν τε ἐν αὐτῇ χρόνον διαγενόμενος ὁ
 Δαυὶδ θεσπίζει.
 τοῦτο δὲ ἐπισημαίνεται ἡ προγραφὴ φάσκουσα· 
 
 ὁπότε ἐνεπύρισεν τὴν Μεσοποταμίαν
 Συρίαν καὶ τὴν Συρίαν
 Σωβᾶ καὶ ἐπέστρεψεν Ἰωὰβ καὶ ἐπάταξεν τὴν
 φάραγγα τῶν ἁλῶν , δώδεκα
 χιλιάδας. 
 
 
 Εὕροις δ’ ἂν τὴν ἱστορίαν ἐν τῇ δευτέρᾳ τῶν
 Βασιλειῶν , ἐν ᾗ γέγραπται· καὶ ἐπάταξεν 
 
 
 Δαυὶδ 
 
 τὸν Ἀδραζὰρ υἱὸν
 Ἰαὰβ βασιλέα Σωβᾶ 
 πορευομένου αὐτοῦ ἐπιστῆσαι τὴν χεῖρα αὐτοῦ ἐπὶ τὸν
 ποταμὸν Εὐφράτην . καὶ
 προκατελάβετο Δαυὶδ 
 τῶν αὐτοῦ χίλια ἅρματα καὶ ἑπτὰ χιλιάδας ἱππέων καὶ
 εἴκοσι χιλιάδας ἀνδρῶν πεζῶν· καὶ παρέλυσεν Δαυὶδ πάντα τὰ ἅρματα καὶ
 ὑπελείπετο αὐτῷ ἐξ αὐτῶν ἑκατὸν ἅρματα. καὶ παραγίνεται
 Συρία Δαμασκοῦ βοηθῆσαι τῷ
 Ἀδραζὰρ βασιλεῖ
 Σωβᾶ · καὶ ἐπάταξεν τῷ Σύρῳ εἴκοσι δύο
 χιλιάδας ἀνδρῶν. καὶ ἔθετο Δαυὶδ φρουρὰν ἐν Συρίᾳ τῇ κατὰ
 Δαμασκόν · καὶ ἐγένετο ὁ Σύ 
 
 
 
 ρος 
 
 τῷ Δαυὶδ εἰς
 δούλους φέροντας ξένια· καὶ ἔσωσε κύριος τὸν Δαυὶδ ἐν πᾶσιν, οἷς
 ἐπορεύετο 
 . τούτοις ἑξῆς μετὰ βραχέα ἐπιλέγεται· καὶ
 ἐβασίλευσεν Δαυὶδ 
 ἐπὶ Ἰσραήλ · καὶ ἦν Δαυὶδ ποιῶν κρῖμα καὶ δικαιοσύνην ἐπὶ
 πάντα τὸν λαὸν αὐτοῦ. καὶ Ἰωὰβ
 υἱὸς Σαρουΐας ἐπὶ τῆς στρατείας 
 . καὶ αὖθις μεθ’ ἕτερα εἴρηται· καὶ
 ἀπέστειλαν οἱ υἱοὶ Ἀμμὼν καὶ ἐμισθώσαντο τὴν
 Συρίαν Ῥοὼβ καὶ τὴν
 Συρίαν Σοβάλ , εἴκοσι χιλιάδας
 πεζῶν, καὶ τὸν βασιλέα Μαχαά ,
 χιλίους ἄνδρας, καὶ Εἰστώβ ,
 ιβ χιλιάδας ἀνδρῶν. καὶ ἤκουσε Δαυὶδ καὶ ἀπέστειλεν τὴν
 δύναμιν, τοὺς δυνατούς. καὶ ἐξῆλθον υἱοὶ Ἀμμὼν καὶ παρετάξαντο
 πόλεμον παρὰ τῇ θύρᾳ τῆς πύλης Συρίας
 Σωβᾶ καὶ Ῥοὼβ καὶ
 Εἰστώβ . καὶ ἴδεν Ἰωάβ , ὅτι ἐγενήθη πρὸς
 αὐτὸν ἀντιπρόσωπον τοῦ πολέμου ἐκ τοῦ κατὰ πρόσωπον· καὶ
 ἐπέλεξεν ἐκ πάντων τῶν νεανίσκων Ἰσραήλ , καὶ
 παρετάξαντο ἐξ ἐναντίας Συρίας 
 
 , καὶ τὰ τούτοις ἑξῆς· οἷς ἑξῆς ἐπι
 
 φέρεται· καὶ ἴδον οἱ δοῦλοι Ἀδραζάρ , ὅτι ἔπταισεν
 ἔμπροσθεν Ἰσραήλ , καὶ ηὐτομόλησαν μετὰ Ἰσραὴλ καὶ
 ἐδούλευσαν αὐτοῖς 
 . 
 Διὰ τούτων ἡ ἱστορία καὶ τοῦ
 Εὐφράτου καὶ τῆς 
 Σωβὰλ 
 καὶ τῆς 
 Συρίας 
 καὶ τοῦ Ἰωὰβ
 καὶ τῶν 
 ιβ χιλιάδων ἐμνημόνευσεν, καὶ ὡς τῶν
 πολεμίων ἁπάντων περικρατὴς γέγονεν ὁ Δαυίδ , ὅπως τε ὁ
 ἀρχιστράτηγος αὐτοῦ Ἰωὰβ
 παραταξάμενος τοῖς ἀλλοφύλοις ὑποχειρίους
 αὐτοὺς εἰλήφει. 
 Αὐτοὺς δὴ οὖν ἐκείνους, καθ’ οὓς ταῦτα ἐπράττετο, σημαίνει
 ἡ μετὰ χεῖρας στηλογραφία . κατὰ
 δὲ τὸν Σύμμαχον τὰ
 τῆς προγραφῆς οὕτως ἔχει· 
 
 ἐπινίκιον ὑπὲρ τῶν ἀνθῶν τοῦ
 ταπεινόφρονος καὶ ἀμώμου, τοῦ Δαυίδ , εἰς διαδοχήν· ὁπότε ἐμπρήσας τὴν
 Συρίαν τῆς Μεσοποταμίας καὶ
 τὴν Συρίαν Σωβὰλ 
 
 
 
 καὶ ἀνέστρεψεν Ἰωὰβ καὶ ἐπάταξεν τὸν
 Ἐδὼμ ἐν τῇ φάραγγι
 τοῦ ἁλός , ιβ χιλιάδας 
 
 . 
 Δηλοῖ δὲ ὁ χρόνος εἰρῆσθαι τὰ προκείμενα ἐν τῷ διαπρέπειν
 καὶ τὰ μεγάλα κατορθοῦν βασιλεύοντα τὸν Δαυίδ , πρὸ τῆς κατὰ τὴν
 Βηθσαβεὲ ἱστορίας,
 ὅτε καλῶς αὐτῷ τὰ πράγματα προὐχώρει εὐδοκιμοῦντι παρὰ τῷ
 θεῷ καὶ παρὰ τοῖς πᾶσιν ὡς μαρτυρεῖσθαι, ὅτι ἦν
 ποιῶν κρῖμα καὶ δικαιοσύνην ἐν τῷ Ἰσραήλ 
 
 . 
 Ἀλλὰ γὰρ ἄξιον ἐν τούτοις ἀπορῆσαι, πῶς ἐν τοιαύτῃ τυγχάνων
 καταστάσει ἀρχόμενος τῆς στηλογραφίας φάσκει· 
 
 ὁ θεός, ἀπώσω ἡμᾶς καὶ καθεῖλες ἡμᾶς. 
 
 
 Καὶ μὴν τρόπαια κατ’ ἐχθρῶν ἀνίστη καὶ νίκας κατὰ πολεμίων
 ᾕρητο, δέον οὖν ἐπὶ τούτοις ᾠδὰς ἐπι
 
 νικίους ᾄδειν θύειν τε εὐχαριστήρια τῷ θεῷ· ὁ δὲ τούτων
 μὲν οὐδὲν πράττει, τἀναντία δὲ ἀπολοφύρεται λέγων· 
 
 ὁ θεός, ἀπώσω ἡμᾶς καὶ καθεῖλες ἡμᾶς, 
 ὠργίσθης καὶ οἰκτείρησας ἡμᾶς. 
 
 
 Ἀντὶ δὲ τοῦ καὶ οἰκτείρησας
 ἡμᾶς , καὶ περιήγαγες
 ἡμᾶς, 
 
 ὁ Σύμμαχος 
 ἡρμήνευσεν, ἡ δὲ ε ἔκδοσις ·
 καὶ περιεκύκλωσαν ἡμᾶς 
 
 , ὁ δὲ Ἀκύλας · θυμωθεὶς
 μετέστρεψας ἡμῖν 
 
 . εἶτα ἐπιλέγει ἑξῆς· 
 
 ἔδειξας τῷ λαῷ σου σκληρά, 
 ἐπότισας ἡμᾶς οἶνον κατανύξεως. 
 
 
 Ταῦτα δὲ ἀκατάλληλα καὶ ἀνάρμοστα δόξαι ἂν εἶναι τοῖς ἐν τῇ
 προγραφῇ δηλουμένοις. ἀλλὰ γὰρ οὐκ ἀσκόπως ἡγοῦμαι τὴν
 προγραφὴν εἰς τὸ τέλος ἡμᾶς
 ἀναπέμπειν καὶ
 
 τοῖς ἀλλοιωθησομένοις 
 ἐπιγράφειν καὶ στηλογραφίαν 
 τοὺς λόγους ἀποκαλεῖν· εἰς μὲν
 γὰρ τὸ τέλος διὰ τὸ ἐπὶ
 συντελείᾳ τῶν αἰώνων μέλλειν πληροῦσθαι τὰ προφητευόμενα
 εἴρηται, πρόσκειται δέ· τοῖς
 ἀλλοιωθησομένοις , ἀναγκαίως διὰ τὴν μέλλουσαν
 διαλήψεσθαι ἀλλοίωσιν τὴν κατάστασιν τῶν τότε πραγμάτων·
 ὅτε μὲν γὰρ ταῦτ’ ἐλέγετο, ἐκράτει τῶν ἀλλοφύλων ὁ Ἰσραὴλ καὶ τῶν
 πολεμίων κρείττων ἐτύγχανεν. 
 Ἤμελλε δὲ ἄρα καιρῷ τινι ἀλλοίωσιν ὑπομένειν καὶ ὑπὸ τοῖς
 ἐχθροῖς γίνεσθαι. διό φησιν ἡ προγραφή· εἰς τὸ τέλος τοῖς ἀλλοιωθησομένοις , ὁ δὲ
 Σύμμαχος · ὑπὲρ τῶν ἀνθῶν 
 
 , ὁ δὲ Ἀκύλας · ἐπὶ κρίνων 
 
 · ὡς γὰρ τὰ κρίνα τοῦ ἀγροῦ καὶ ὁ
 χόρτος 
 δοκεῖ μέν τισι πρὸς βραχὺ φαίνεσθαι ὡραῖα, ὅσον δὲ
 οὔπω
 
 μεταβάλλει καὶ φθείρεται, οὕτως καὶ τὰ πράγματα τοῦ λαοῦ,
 ἀνθοῦντα τότε, ἤμελλεν ὅσον οὔπω μεταβάλλειν. διὸ καὶ ὁ
 σωτὴρ ἐν ταῖς διδασκαλίαις ἔλεγεν· καταμάθετε τὰ
 κρίνα τοῦ ἀγροῦ 
 , καὶ πάλιν· εἰ δὲ τὸν χόρτον τοῦ ἀγροῦ
 σήμερον ὄντα καὶ αὔριον εἰς κλίβανον βαλλόμενον 
 , ἀλλὰ καί· πᾶσα σὰρξ χόρτος, καὶ πᾶσα δόξα
 αὐτῆς ὡς ἄνθος χόρτου· ἐξηράνθη ὁ χόρτος, καὶ τὸ ἄνθος
 ἐξέπεσε, τὸ δὲ ῥῆμα κυρίου μένει εἰς τὸν αἰῶνα 
 · οἷς ὁ προφήτης κατὰ τοὺς λοιποὺς ἑρμηνευτὰς
 προστίθησι λέγων· ἀληθῶς χόρτος ὁ
 λαός· ἐξηράνθη ὁ χόρτος, ἐξέπεσε τὸ ἄνθος 
 
 , ἀκαλύπτως τὸ Ἰουδαίων ἔθνος δηλώσας. 
 Αὐτὰ δὴ οὖν ταῦτα καὶ νῦν τὸ πνεῦμα τὸ ἅγιον διὰ τοῦ
 Δαυὶδ μαρτύρεται
 προαναφωνοῦν τὴν μέλλουσαν ἔσεσθαι τοῦ λαοῦ ἀλλοίωσιν καὶ
 μεταβολήν· διὸ κατὰ τὸν Ἀκύλαν εἴρηται· ἐπὶ
 κρίνων μαρτυρίας 
 
 , κατὰ δὲ τὸν Σύμμαχον · ὑπὲρ τῶν
 ἀνθῶν μαρτυρία 
 
 , κατὰ δὲ τοὺς ο · τοῖς
 ἀλλοιωθησομένοις εἰς στηλογραφίαν . 
 Πολλὴν δὲ ἀκολουθίαν ἔχοι ἂν πρὸς τὰ ἐν τῷ πρὸ τούτου
 λελεγμένα, ἐπεὶ κἀκεῖνος τὴν τοῦ ἔθνους ἀποβολὴν ἐδήλου
 λέγων· 
 
 ἐπιστρέψουσιν εἰς ἑσπέραν καὶ λιμώξουσιν ὡς κύων καὶ
 κυκλώσουσι πόλιν, 
 
 
 καὶ τὰ ἐπιφερόμενα· οἷς ἑξῆς περὶ τῆς κλήσεως τῶν ἐθνῶν
 ἔφασκε· 
 
 καὶ σύ, κύριε, ὁ θεὸς τῶν δυνάμεων, ὁ θεὸς Ἰσραήλ,
 
 
 
 πρόσχες τοῦ ἐπισκέψασθαι πάντα τὰ ἔθνη. 
 
 
 Τὴν δὲ στηλογραφίαν καὶ νῦν ὡς
 καὶ ἐν τοῖς ἔμπροσθεν ὁ μὲν Ἀκύλας · τα 
 
 πεινοῦ τελείου τοῦ Δαυίδ 
 
 
 
 
 , ὁ δὲ Σύμμαχος · ταπεινόφρονος τοῦ Δαυὶδ καὶ ἀμώμου 
 
 
 
 , ἡρμήνευσαν· στήλης γὰρ ἦν ἀξία ἡ τοῦ τοσούτου
 βασιλέως μετριοφροσύνη· τοσούτων γὰρ πολέμων περιγενόμενος
 καὶ τοὺς μέχρι τῆς μέσης τῶν ποταμῶν ὑποτάξας ὑποφόρους τε
 αὐτοὺς καταστησάμενος ἐν τῷ οἰκείῳ διέμενεν ἤθει, ἐν ᾧ καί,
 ὅτε ἠλαύνετο ὑπὸ τοῦ Σαοὺλ καὶ τὰς ἐρήμους φεύγων κατῴκει,
 διέπρεπεν. καὶ τότε γὰρ ὑπὸ τῆς θείας γραφῆς ὡς ταπεινὸς τέλειος 
 
 ἢ ταπεινόφρων καὶ
 ἄμωμος 
 
 στηλῶν αἰωνίων ἠξιοῦτο· καὶ νῦν δ’, ὅτε βασιλεύων
 τοσούτοις ἐπεξῄει πολεμίοις καὶ τὸν ἁπάντων συνῆγε πλοῦτον,
 ἐπὶ τῆς αὐτῆς διέμενεν προαιρέσεως· διὸ στηλογραφίας ἠξιοῦτο καὶ πνεύματος ἠξιοῦτο
 προφητικοῦ. 
 Ἐπιτήρει δέ, ὅπως κατὰ τούτου τοῦ χρόνου ὁ Ἰσραὴλ βασιλεύοντος
 Δαυὶδ μέχρι τῆς
 μέσης τῶν ποταμῶν ἐκράτει καὶ
 φόρους παρὰ τῶν πέριξ ἐθνῶν ἐλάμβανεν, τῆς τοῦ θεοῦ
 ἐπαγγελίας τῆς πρὸς τὸν Ἀβραὰμ εἰς ἔργα χωρούσης, δι’ ἧς ἐπηγγέλλετο
 δώσειν τῷ σπέρματι αὐτοῦ πᾶσαν τὴν
 γῆν ἀπὸ τοῦ πο 
 
 ταμοῦ Αἰγύπτου μέχρις τοῦ ποταμοῦ Εὐφράτου 
 · ἃ δὴ βασιλεύοντος τοῦ Δαυὶδ ἔργοις ἐπληροῦτο· τοῦτο γοῦν καὶ ἡ
 παρατεθεῖσα ἱστορία τῆς τῶν Βασιλειῶν γραφῆς
 ἐμαρτύρει. 
 Ἀλλὰ γὰρ φωτισθεὶς ὁ προφήτης ὑπὸ τοῦ ἁγίου πνεύματος
 θεσπίζει τὰ ἐν τοῖς μέλλουσι χρόνοις συμβησόμενα. τίνα δὲ
 ἦν ταῦτα διδάσκει λέγων· 
 
 εἰς τὸ τέλος, τοῖς ἀλλοιωθησο
 
 μένοις. 
 
 
 Εἶθ’ ἑξῆς προϊὼν ἐπάγει· 
 
 ὁ θεός, ἀπώσω ἡμᾶς καὶ καθεῖλες ἡμᾶς, 
 
 
 καὶ τὰ ἑξῆς· οἷς μεθ’ ἕτερα ἐπιλέγει· 
 
 ὁ θεὸς ἐλάλησεν ἐν τῷ ἁγίῳ αὐτοῦ· 
 ἀγαλλιάσομαι καὶ διαμεριῶ Σίκιμα 
 καὶ τὴν κοιλάδα τῶν σκηνῶν διαμετρήσω· 
 ἐμός ἐστι Γαλαάδ ,
 καὶ ἐμός ἐστι Μανασσῆς · 
 καὶ Ἐφραῒμ 
 κραταίωσις τῆς κεφαλῆς μου· 
 
 Ἰούδας βασιλεύς
 μου· 
 
 Μωὰβ λέβης τῆς
 ἐλπὶδος μου· 
 ἐπὶ τὴν Ἰδουμαίαν ἐκτενῶ τὸ
 ὑπόδημά μου· 
 ἐμοὶ ἀλλόφυλοι ὑπετάγησαν. 
 
 
 Σημαίνει δὲ διὰ τούτων τοῦ θεοῦ διαλλαγὰς πρὸς τοὺς
 ἀλλοφύλους. ὁ θεὸς γάρ, φησίν,
 ἐλάλησεν , καὶ λαλήσας ἐν τῷ ἁγίῳ αὐτοῦ τῷ Γαλαὰδ καὶ τῷ Μανασσῇ καὶ τῷ Ἐφραῒμ καὶ τῷ Ἰούδᾳ συμπεριλαμβάνει τὸν
 Μωὰβ καὶ τὴν
 
 Ἰδουμαίαν 
 καὶ πάντας τοὺς λοιποὺς ἀλλοφύλους 
 . 
 
 
 Μωὰβ γάρ, φησί,
 λέβης τῆς ἐλπίδος μου· 
 
 
 ἀνθ’ οὗ ὁ Σύμμαχος 
 ἐξέδωκε· 
 
 
 Μωὰβ 
 
 λέβης ἀμεριμνία μου, 
 
 
 
 ὁ δὲ Ἀκύλας · 
 
 
 Μωὰβ 
 
 λέβης λουτροῦ μου. 
 
 
 
 Εἶτα περὶ τῆς Ἰδουμαίας αὐτὸς ὁ θεὸς
 ἐπαγγέλλεται λέγων· 
 
 ἐπὶ τὴν Ἰδουμαίαν ἐκτενῶ τὸ ὑπόδημά μου, 
 
 
 ἢ κατὰ τὸν Σύμμαχον · 
 
 ἐπὶ τὴν Ἰδουμαίαν ἐπιβήσομαι τῷ
 ὑποδήματί μου. 
 
 
 
 Καὶ τοιαῦτα μὲν ἐπαγγέλλεται τῷ Μωὰβ καὶ τῇ Ἰδουμαίᾳ ·
 περὶ δὲ τῶν ἀλλοφύλων πάλιν ὁ αὐτὸς ἐπιλέγει· 
 
 ἐμοὶ ἀλλόφυλοι ὑπετάγησαν, 
 
 
 ἢ κατὰ τὸν Ἀκύλαν · 
 
 ἐπ’ ἐμὲ
 Φυλιστιαία ἡταιρήσατο, 
 
 
 
 κατὰ δὲ τὸν Θεοδοτίων α · 
 
 ἐμοὶ ἀλλόφυλοι ἐφιλίασαν. 
 
 
 
 Αὐτὰ δὲ ταῦτα τοῖς αὐτοῖς ῥήμασι καὶ ταῖς αὐταῖς λέξεσι καὶ
 
 ἐν τῷ ρζ εἴρηται ψαλμῷ, ἐν ᾧ καὶ κατὰ τοὺς
 ο 
 φιλιάσειν τῷ θεῷ οἱ ἀλλόφυλοι 
 
 
 θεσπίζονται. γέγραπται γοῦν καὶ ἐν ἐκείνῳ· 
 
 
 Μωὰβ 
 
 λέβης τῆς ἐλπίδος μου, 
 
 
 ἐπὶ τὴν Ἰδουμαίαν ἐπιβαλῶ τὸ
 ὑπόδημά μου, 
 
 
 ἐμοὶ ἀλλόφυλοι ἐφιλίασαν. 
 
 
 Καὶ ταῦτα μὲν περὶ τῶν ἀλλοφύλων διῆλθεν. μετὰ δὲ ταῦτα ἐκ προσώπου
 τοῦ Ἰουδαίων 
 λαοῦ ἡ προφητεία πάλιν ἐπάγει φάσκουσα· 
 
 οὐχὶ σύ, ὁ θεός, ὁ ἀπωσάμενος ἡμᾶς; 
 καὶ οὐκ ἐξελεύσῃ ἐν ταῖς δυνάμεσιν ἡμῶν. 
 
 
 ἃ δὴ ὅμοια γένοιτ’ ἂν τοῖς κατὰ τὴν ἀρχὴν λελεγμένοις ἐν
 τῷ· 
 
 ὁ θεός, ἀπώσω ἡμᾶς καὶ καθεῖλες ἡμᾶς, 
 
 
 δι’ ὧν σαφῶς ἑαυτοὺς μὲν ἀπεῶσθαι λέγουσι καὶ καθαιρεῖσθαι
 μὴ ἔχειν τε τὸν θεὸν βοηθὸν ἐν ταῖς ἑαυτῶν δυνάμεσι, τοὺς
 δὲ ἀλλοφύλους καθόλου μὲν
 πάντας φίλους γεγονέναι τῷ θεῷ, ἰδίως δὲ τὸν Μωὰβ λέβητα αὐτοῦ τῆς ἐλπίδος 
 ἢ λέβητα τοῦ λουτροῦ 
 
 αὐτοῦ ἢ τῆς 
 ἀμεριμνίας αὐτοῦ
 γεγονέναι, τὴν δὲ Ἰδουμαίαν τοῦ
 ὑποδήματος 
 τοῦ θεοῦ κατηξιῶσθαι. ταῦτ’ οὖν τῷ πνεύματι τῷ
 θείῳ φωτισθεὶς ὁ Δαυὶδ 
 κοινοποιεῖ τὸν λόγον ὡς ἐκ προσώπου τοῦ παντὸς λαοῦ καί
 φησιν· 
 
 ὁ θεός, ἀπώσω ἡμᾶς καὶ καθεῖλες ἡμᾶς, 
 
 
 ἢ κατὰ τὸν Σύμμαχον · 
 
 ὁ θεός, ἀπεβάλου ἡμᾶς καὶ διέκοψας
 ἡμᾶς, 
 
 
 
 σαφῶς ἀποβολὴν καὶ ἀποκοπὴν αὐτῶν δηλώσας. εἶτ’ ἐπιλέγει· 
 
 ὠργίσθης καὶ οἰκτείρησας ἡμᾶς, 
 
 
 κατὰ δὲ τὸν Ἀκύλαν · 
 
 θυμωθεὶς μετέστρεψας ἡμᾶς, 
 
 
 
 κατὰ δὲ τὸν Σύμμαχον · 
 
 ὠργίσθης καὶ 
 
 περιήγαγες ἡμᾶς, 
 
 
 
 κατὰ δὲ τὴν ε ἔκδοσιν · 
 
 καὶ περιήγαγες ἡμᾶς. 
 
 
 
 Tαῦτα δὲ μᾶλλον τῶν λόγων ἡ τῶν πραγμάτων ἔκβασις
 παρίστησιν·
 
 μετὰ γοῦν τὴν τοῦ σωτῆρος ἡμῶν παρουσίαν πάντα ταῦτα
 πεπόνθασιν, ὅτε ἔφθασεν ἐπ’ αὐτοὺς ὀργὴ εἰς
 τέλος 
 , ἀπώσθησάν τε καὶ καθῃρέθησαν καὶ ἀπεβλήθησαν
 διεκόπησάν τε καὶ περιήχθησαν διασκορπισθέντες εἰς πάντα τὰ
 ἔθνη. 
 
 Ἀλλὰ καὶ συνέσεισας, φησί, τὴν γῆν καὶ συνετάραξας
 αὐτήν, 
 
 
 διὰ τὸ μυρία κακὰ ἐν αὐτῇ γίγνεσθαι, λέγω δὲ τῇ αὐτῶν
 γῇ ἤτοι τῇ
 Ἱερουσαλήμ , ἐν ᾗ καὶ τὸ βασίλειον
 καὶ τὸ ἁγίασμα καὶ πάντα τὰ σεμνὰ τοῦ νόμου συνετελεῖτο, ἢ
 καὶ πάσῃ αὐτῶν τῇ χώρᾳ ἢ καὶ ταῖς ψυχαῖς αὐτῶν τροπικῶς
 γῆν ὠνομασμέναις· ἃ δὴ πάντα
 ἀθρόως διὰ τὰς παρανόμους αὐτῶν πράξεις συνεσείσθη καὶ συνεταράχθη . ὅμως δ’ οὖν
 ἱκετεύει ὁ προφήτης λέγων ἑξῆς· 
 
 ἴασαι τὰ συντρίμματα αὐτῆς, ὅτι ἐσαλεύθη, 
 
 
 κατὰ δὲ τὸν Ἀκύλαν · 
 
 ἴασαι , φησίν, τὰ κατάγματα αὐτῆς, ὅτι ἐκινήθη. 
 
 
 
 Κινηθεῖσα γὰρ καὶ σαλευθεῖσα τῆς οἰκείας μονῆς καὶ
 στάσεως ἡ προλεχθεῖσα γῆ 
 συντρίμματα καὶ κατάγματα ἐκτήσατο. διόπερ
 ἑξῆς ἐπιλέγεται· 
 
 ἔδειξας τῷ λαῷ σου σκληρά. 
 
 
 Καὶ ποτίζει δὲ αὐτοὺς οἶνον κατανύξεως , ἢ κατὰ τὸν
 Ἀκύλαν · οἶνον καρώσεως 
 
 , ἢ κατὰ τὸν Σύμμαχον · οἶνον
 σάλου 
 
 . καὶ ἔστι γε εἰπεῖν τὸν ἀπὸ τῶν θείων γραφῶν
 λόγον, ἐλεγκτικὸν ὄντα αὐτῶν τῆς εἰς τὸν Χριστὸν τοῦ θεοῦ
 ἀπιστίας οἶνον ὑπάρχειν κα 
 
 τανύξεως νυττομένης αὐτῶν καὶ
 τιτρωσκομένης τῆς συνειδήσεως ἀπὸ τῶν περὶ τοῦ σωτῆρος
 προφητειῶν ἐξ αὐτῶν τε τῶν περιεχόντων αὐτοὺς πραγμάτων καὶ
 ἐκ τῆς τῶν ἐθνῶν ἐπιστροφῆς· ταῦτα γάρ, κἂν ἀπροσποίητοι
 εἶναι δοκῶσιν, ὅμως τὴν συνείδησιν αὐτῶν τιτρώσκει
 πλήττοντα καὶ εἰς συναίσθησιν αὐτοὺς ἄγοντα τῆς εἰς τὸν
 σωτῆρα καὶ κύριον ἡμῶν ἀπιστίας. 
 Ἀλλ’ ἐκείνοις μὲν τοιαῦτα μέλλειν ἔσεσθαι θεσπίζει, τοὺς δὲ
 μέλλοντας προστρέχειν τῷ Χριστῷ τοῦ θεοῦ καὶ τὴν δι’ αὐτοῦ
 σωτηρίαν παραδέχεσθαι εὐαγγελίζεται ἑξῆς λέγων· 
 
 ἔδωκας τοῖς φοβουμένοις σε σημείωσιν 
 τοῦ φυγεῖν ἀπὸ προσώπου τόξου, 
 
 
 κατὰ δὲ τὸν Ἀκύλαν · 
 
 ἔδωκας , φησί, τοῖς φοβουμένοις σε σύσσημον 
 
 
 τοῦ σημειοῦσθαι ἀπὸ προσώπου
 βεβαιότητος, 
 
 
 
 κατὰ δὲ τὸν Σύμμαχον · 
 
 ἔδωκας τοῖς φοβουμένοις σε σημεῖον
 
 
 
 εἰς τὸ ἐκφυγεῖν ἀπὸ προσώπου
 τοξεύματος. 
 
 
 
 Εἰ μὲν οὖν ἦσαν καὶ οἱ διὰ τῶν ἔμπροσθεν δεδηλωμένοι τῷ
 σημείῳ 
 
 τούτῳ, οὐκ ἂν ἀπώσθησαν οὐδ’ ἂν καθῃρέθησαν οὐδ’ ἂν τῇ ὀργῇ παρεδόθησαν· ἀλλ’
 ἐπεὶ μὴ ἠβουλήθησαν καταδέξασθαι τὸ σωτήριον σημεῖον 
 
 , εἰκότως τούτοις περιπεπτώκασιν. οἱ δέ γε φοβούμενοι τὸν κύριον (οὕτω δὲ
 εἴωθεν καλεῖν ὁ λόγος τοὺς ἐξ ἐθνῶν πιστεύοντας, ὡς
 πολλάκις διὰ πλειόνων ἐδείξαμεν) λαβόντες τὸ σημεῖον 
 
 χρησάμενοί τε αὐτῷ καὶ κατὰ τοῦ προσώπου
 σφραγιζόμενοι εὕραντο φυγὴν ἀπὸ προ 
 
 σώπου τόξου μηδενὸς νοητοῦ καὶ
 ἀοράτου πολεμίου βάλλειν αὐτοὺς τολμῶντος διὰ τὸ
 ἐπικείμενον αὐτοῖς σημεῖον 
 
 . 
 Εὕροις δ’ ἂν τοιοῦτόν τι σημεῖον 
 
 καὶ τοῖς παλαιοῖς δεδομένον. Μωσῆς μὲν γὰρ τὰς
 φλιὰς τῶν οἴκων τῶν Ἰσραηλιτῶν
 αἵματι τοῦ προβάτου τοῦ πάσχα
 κατασημαίνεσθαι διετάξατο εἰς ἀποτροπὴν τοῦ
 ὀλοθρευτοῦ 
 . καὶ ἐν τῷ Ἐζεκιὴλ δὲ μελλούσης ἀφανίζεσθαι τῆς
 πόλεως ἀναγέγραπται ὁ θεὸς εἰρηκὼς πρὸς τὸν ἐνδεδυμένον τὸν ποδήρη, ὅστις ποτ’ ἦν· δίελθε
 μέσην τὴν πόλιν 
 
 τὴν Ἱερουσαλὴμ καὶ δὸς τὰ σημεῖα ἐπὶ τὰ μέτωπα τῶν
 ἀνδρῶν τῶν καταστεναζόντων καὶ τῶν κατοδυνωμένων ἐπὶ
 πάσαις ταῖς ἀνομίαις ταῖς γινομέναις ἐν μέσῳ αὐτῶν 
 . εἶθ’ ἑτέροις ἐλέχθη· πορεύεσθε εἰς τὴν
 πόλιν ὀπίσω αὐτοῦ καὶ κόπτετε· μὴ φείδεσθε τοῖς
 ὀφθαλμοῖς ὑμῶν καὶ μὴ ἐλεήσητε· πρεσβύτερον καὶ
 νεανίσκον καὶ νήπια καὶ παρθένον καὶ γυναῖκας
 ἀποκτείνατε εἰς ἐξάλειψιν· ἐπὶ δὲ πάντας, ἐφ’ οὕς ἐστι
 τὸ σημεῖον, μὴ ἐγγίσητε· καὶ ἀπὸ τῶν ἁγίων μου
 ἄρξασθε 
 . ὁρᾷς, ὅπως οἱ μὲν ἀπώλοντο, οἱ δὲ τὸ σημεῖον ἐπὶ τοῦ
 μετώπου φέροντες διεσῴζοντο. τοιοῦτοί τινες ἦσαν
 καὶ οὓς ἡ παροῦσα στηλογραφία 
 παρίστησι λέγουσα· 
 
 ἔδωκας τοῖς φοβουμένοις σε σημείωσιν 
 τοῦ φυγεῖν ἀπὸ προσώπου τόξου. 
 
 
 Οὐ γὰρ τῷ Ἰσραήλ, φησίν, ἔδωκας , ἀλλὰ τοῖς φοβουμένοις
 σε . ὅτι δὲ ἔθος ἐστὶν τῇ προφητείᾳ
 φοβουμένους τὸν κύριον 
 
 
 καλεῖν τοὺς ἐξ ἐθνῶν ἐπὶ τὸν θεὸν καταφεύγοντας, πολλάκις
 ἀπεδείξαμεν, καθὼς προείρηται. ὥσπερ οὖν ἀπὸ προσώπου 
 τοῦ ὀλοθρευτοῦ 
 διέφυγόν ποτε οἱ ἐν Αἰγύπτῳ χρήσαντες τὰς πληγὰς
 τῷ σημείῳ τοῦ αἵματος, τὸν αὐτὸν τρόπον εἰς ἀποτροπιασμὸν
 τοῦ πολεμίου καὶ ἐχθροῦ τῶν ἀνθρωπίνων ψυχῶν τοῦ τοξεύειν
 καὶ καταβάλλειν αὐτὰς ἐπὶ τὴν τῆς εἰδωλολατρείας πλάνην
 εἰωθότως δέδοται τὸ λεγόμενον ἐνταῦθα σημεῖον 
 
 
 τοῖς φοβουμένοις τὸν κύριον.

. Ὅπως ἂν ῥυσθῶσιν οἱ ἀγαπητοί σου, 
 σῶσον τῇ δεξιᾷ σου καὶ ἐπάκουσόν μου. 
 
 
 Ταῦτα καὶ τὰ τούτοις ἀκόλουθα μέχρι τοῦ τέλους καὶ ὁ
 ρζ περιέχει ψαλμός. ἀλλ’ ἐν μὲν τοῖς
 προκειμένοις τὰ προλεχθέντα ἀποβολὴν ἐδήλου τοῦ Ἰσραήλ , τοῦ
 δὲ 
 ρζ τὰ πρὸ τούτου· 
 
 ὅπως ἂν ῥυσθῶσιν οἱ ἀγαπητοί σου, 
 
 
 καὶ τῶν ἐπιφερομένων σαφῆ κλῆσιν ἐθνῶν θεσπίζει. προειπὼν
 γὰρ ὁ λόγος ἐν τῷ ρζ · 
 
 ἑτοίμη ἡ καρδία μου, ὁ θεός, ἑτοίμη ἡ καρδία μου·
 
 
 
 ᾄσομαι καὶ ψαλῶ· 
 
 
 ἐξεγέρθητι, ἡ δόξα μου, 
 
 
 ἐξεγέρθητι, ψαλτήριον καὶ κιθάρα, 
 
 
 ἐξεγερθήσομαι ὄρθρου, 
 
 
 ἐπιφέρει· 
 
 ἐξομολογήσομαί σοι ἐν λαοῖς, κύριε, 
 
 
 ψαλῶ σοι ἐν ἔθνεσιν· 
 
 
 ὅτι μέγα ἐπάνω τῶν οὐρανῶν τὸ ἔλεός σου, 
 
 
 καὶ ἡ ἀλήθειά σου ἕως τῶν νεφελῶν. 
 
 
 ὑψώθητι ἐπὶ τοὺς οὐρανούς, ὁ θεός, 
 
 
 καὶ ἐπὶ πᾶσαν τὴν γῆν ἡ δόξα σου. 
 
 
 Εἶτ’ ἐπιλέγει τὰ ἐν τῷ μετὰ χεῖρας προκείμενα λόγῳ· 
 
 ὅπως ἂν ῥυσθῶσιν οἱ ἀγαπητοί σου, 
 
 
 σῶσον τῇ 
 
 δεξιᾷ σου καὶ ἐπάκουσόν μου, 
 
 
 καὶ τὰ λοιπὰ συμφώνως τοῖς προκειμένοις. 
 Σφόδρα δὲ ἐθαύμασα τοῦ ἁγίου πνεύματος τὴν οἰκονομίαν. ἀπὸ
 γὰρ δύο στηλογραφιῶν 
 
 ἕνα ψαλμὸν πεποίηκεν τὸν ρζ · τὰ μὲν γὰρ
 πρῶτα, ἐν οἷς ἐλέγετο· ἑτοίμη ἡ καρδία μου, ὁ
 θεός 
 , καὶ τὰ ἑξῆς, ἀπὸ τῆς τοῦ νς 
 στηλογραφίας τοῦ 
 Δαυὶδ 
 
 
 
 ἐξελών, ἐν ᾗ καὶ αὐτῇ λέλεκτο· 
 
 ἑτοίμη ἡ καρδία μου, ὁ θεός, 
 
 
 ἑτοίμη ἡ καρδία μου, ᾄσομαι καὶ ψαλῶ, 
 
 
 καὶ τὰ ἐπιλεγόμενα δ’ ἑξῆς συμφώνως τοῖς ἐν τῷ
 ρζ μέχρις τοῦ· 
 
 ὑψώθητι ἐπὶ τοὺς οὐρανούς, ὁ θεός, 
 
 
 καὶ ἐπὶ πᾶσαν τὴν γῆν ἡ δόξα σου· 
 
 
 τὰ δὲ δεύτερα τὰ ἀπὸ τοῦ· 
 
 ὅπως ἂν ῥυσθῶσιν οἱ ἀγαπητοί σου, 
 
 
 σῶσον τῇ δεξιᾷ σου καὶ ἐπάκουσόν μου, 
 
 
 σὺν τοῖς μέχρι τέλους ἐπενηνεγμένοις ἀπὸ τῆς μετὰ χεῖρας
 στηλογραφίας 
 διδάσκοντος ἡμᾶς θείου πνεύματος μίαν καὶ τὴν
 αὐτὴν διάνοιαν ἐμφέρεσθαι ἐν ἀμφοτέροις. ἐν μὲν γὰρ τῷ
 νς 
 ἐξομολογήσασθαι τῷ κυρίῳ ἐν λαοῖς καὶ ψάλλειν αὐτῷ ἐν
 ἔθνεσιν εὐηγγελίζετο, ἐν δὲ τῷ μετὰ χεῖρας ἀποβολὴν
 σημαίνει τοῦ Ἰσραήλ ,
 
 ὥσπερ οὖν ἐδίδασκεν τὰ προλεχθέντα. καὶ δὴ μετὰ τὰ πρῶτα,
 δι’ ὧν ἐδηλοῦτο ἡ ἀποβολὴ τοῦ προτέρου λαοῦ τό τε 
 
 σημεῖον τὸ
 τοῖς φοβουμένοις 
 αὐτὸν δοθησόμενον, ἑξῆς μέσου διαψάλματος
 παρεντεθέντος τὸ πνεῦμα τὸ ἅγιον εὐχὴν ἀναπέμπει τῷ θεῷ
 φάσκον· 
 
 ὅπως ἂν ῥυσθῶσιν οἱ ἀγαπητοί σου, 
 σῶσον τῇ δεξιᾷ σου καὶ ἐπάκουσόν μου. 
 
 
 Ἱκετεύει δὲ ταῦτα
 
 δεόμενον, ὅπως τῇ αὐτοῦ
 χρησάμενος δεξιᾷ ὁ θεὸς ῥύσηται καὶ σώσῃ 
 τοὺς ἀγαπητοὺς αὐτοῦ· καὶ οὐχ
 ἁπλῶς ἱκετεύει σῶσαι , ἀλλὰ
 τῇ δεξιᾷ ἑαυτοῦ πρῶτον μὲν
 ῥύσασθαι , ἔπειτα σῶσαι . 
 
 Ἀγαπητοὺς δὲ τοῦ θεοῦ οὐδ’
 ἄλλους ἠπίστατο ἢ τοὺς κατ’ εἰκόνα 
 τὴν αὐτοῦ πεποιημένους ἀνθρώπους· εἰ γὰρ καὶ τὰ
 μάλιστα ὑποπεπτώκασι τῇ ἁμαρτίᾳ, ἀλλ’ ὅμως διὰ τὴν τῆς
 ψυχῆς οὐσίαν νοερὰν οὖσαν καὶ λογικὴν ἀγαπητοὶ εἴρηνται τοῦ θεοῦ. δυσωπεῖ τοίνυν ὁ
 λόγος τὸν θεὸν διὰ τῆς μνήμης τῶν
 ἀγαπητῶν αὐτοῦ παρακαλεῖ τε ῥύσασθαι αὐτοὺς ἀπὸ νοητῶν τε ἐχθρῶν καὶ
 πολεμίων ῥυσάμενόν τε σῶσαι 
 αὐτοὺς διὰ τῆς ἑαυτοῦ δεξιᾶς . δεξιὰν δὲ τοῦ θεοῦ τίνα ἄν τις εἴποι ἢ τὸν
 Χριστὸν αὐτοῦ τροπικῶς οὕτως ὠνομασμένον; ὡς γὰρ ἀλλαχοῦ
 δύναμις 
 καὶ σοφία λέλεκται
 δικαιοσύνη τε καὶ ἁγιασμὸς καὶ ἀπολύτρωσις 
 , οὕτω καὶ νῦν δεξιὰ 
 χρηματίσειεν ἄν, ἐπειδὴ τὰ δεξιὰ καὶ σωτήρια πᾶσιν
 ἀνθρώποις προξενήσειν ἔμελλεν.

. Ὁ θεὸς ἐλάλησεν ἐν τῷ ἁγίῳ αὐτοῦ· 
 ἀγαλλιάσομαι καὶ διαμεριῶ Σίκιμα 
 
 καὶ τὴν κοιλάδα τῶν σκηνῶν διαμετρήσω· 
 ἐμός ἐστι Γαλαάδ , καὶ ἐμός ἐστι
 Μανασσής , 
 καὶ Ἐφραῒμ 
 κραταίωσις τῆς κεφαλῆς μου, 
 
 Ἰούδας βασιλεύς
 μου· 
 
 Μωὰβ λέβης τῆς
 ἐλπίδος μου, 
 ἐπὶ τὴν Ἰδουμαίαν ἐκτενῶ τὸ
 ὑπόδημά μου· 
 ἐμοὶ ἀλλόφυλοι ὑπετάγησαν. 
 
 
 Εὐξαμένου τοῦ ἁγίου πνεύματος, ὅπως ῥυσθῶσιν οἱ ἀγαπητοὶ
 τοῦ θεοῦ, μηδὲν ὑπερθέμενος ὁ θεὸς ἀποκρίνεται λέγων·
 
 ὑψωθήσομαι 
 καὶ διαμεριῶ
 Σίκιμα 
 . ταῦτα δὲ τοῦ θεοῦ διὰ
 τοῦ μονογενοῦς αὐτοῦ λόγου ὡς δι’ ἑρμηνέως λαλήσαντος τὸ πνεῦμα τὸ ἅγιον
 ἐπακοῦσαν διδάσκει καὶ ἡμᾶς εἰδέναι αὐτά. διό φησιν· 
 
 ὁ θεὸς ἐλάλησεν ἐν τῷ ἁγίῳ αὐτοῦ. 
 
 
 Τὸν δὲ ἅγιον τοῦ θεοῦ μορφὴν δούλου λαβόντα οὐκ ἠγνόησάν
 ποτε οἱ δαίμονες· διὸ ἐβόων λέγοντες· οἴδαμέν σε,
 τίς εἶ, ὁ ἅγιος τοῦ θεοῦ 
 . ἀλλὰ καὶ ἐν πη ψαλμῷ λέλεκται· 
 
 ἅπαξ ὤμοσα ἐν τῷ ἁγίῳ μου, εἰ τῷ Δαυὶδ ψεύσομαι· 
 
 
 ὡς γὰρ πατὴρ ἐφ’ υἱῷ ἀγαπητῷ, οὕτως ὁ τῶν ὅλων θεὸς ἐπὶ τῷ
 υἱῷ ὤμνυσι. καὶ ἐνταῦθα τοίνυν· 
 
 ὁ θεὸς ἐλάλησεν ἐν τῷ ἁγίῳ αὐτοῦ, 
 
 
 ἢ κατὰ τὸν Ἀκύλαν · 
 
 ὁ θεὸς ἐλάλησεν ἐν ἡγιασμένῳ
 αὐτοῦ. 
 
 
 
 Πότε δὲ καὶ τοῦτ’ ἐπληροῦτο, ἢ ὅτε ἐπ’ ἐσχάτου τῶν
 ἡμερῶν ἐλάλησεν ἡμῖν ἐν υἱῷ 
 ; τί δὲ ἐλάλησεν ἢ τὰ
 ἐπιφερόμενα λέγων· 
 
 ἀγαλλιάσομαι καὶ διαμεριῶ Σίκιμα ; 
 
 
 Ἐν μὲν οὖν τῷ ρζ εἴρηται· 
 
 ὑψωθήσομαι καὶ διαμεριῶ
 Σίκιμα , 
 
 
 σφόδρα καταλλήλως, ἐπειδὴ ἐν ἐκείνῳ ἐν τοῖς ἔμπροσθεν
 ἐλέγετο· 
 
 ὑψώθητι ἐπὶ τοὺς οὐρανούς, ὁ θεός, 
 
 
 καὶ ἐπὶ πᾶσαν τὴν γῆν ἡ δόξα σου. 
 
 
 πρὸς γὰρ τό· ὑψώθητι , ἐπενήνεκται τό·
 ὑψωθήσομαι · ἐνταῦθα δὲ πρὸς τό· σῶσον τῇ δεξιᾷ σου 
 , καὶ πρὸς τό· 
 
 ὅπως ἂν ῥυσθῶσιν οἱ ἀγαπητοί σου, 
 
 
 χαίρων ἐπὶ τῇ τῶν ἀγαπητῶν 
 αὐτοῦ σωτηρίᾳ τὴν ἀπόκρισιν ποιεῖται λέγων· ἀγαλλιάσομαι , ἢ κατὰ τὸν Ἀκύλαν · γαυριάσομαι 
 
 , ἢ κατὰ τὸν Σύμμαχον · 
 
 γαυριάσω καὶ διανεμήσω 
 
 
 
 Σίκιμα 
 
 . 
 
 
 
 Αὕτη δὲ ἦν ἡ πάλαι ἀφωρισμένη τῷ Ἰωσὴφ μερὶς κατ’ ἐξαίρετον 
 , ἐφ’ ᾗ καὶ μέγα ἐφρόνουν πρότερον μὲν Ἰουδαίων 
 
 παῖδες, νῦν δὲ τὸ Σαμαρειτῶν φῦλον. ἡ αὐτὴ δέ ἐστι
 Σίκιμα τῇ Συχέμ 
 , ἣν ἔδωκεν Ἰακὼβ τῷ Ἰωσήφ 
 
 , ἔνθα καὶ τὸ φρέαρ καὶ ἡ πηγὴ τοῦ
 Ἰακὼβ 
 
 τυγχάνει, ὧν μέμνηται τὸ εὐαγγέλιον τὸν
 σωτῆρα φάσκον ἐπιδεδημηκέναι πολλούς τε αὐτῶν εἰς αὐτὸν
 πεπιστευκέναι. 
 Ἀλλὰ καὶ μετὰ τὴν ἀνάληψιν αὐτοῦ οἱ ἀπόστολοι ἐν τῇ
 Σαμαρείᾳ γενόμενοι σημεῖα καὶ τέρατα
 ἐποίουν ἐν αὐτῇ, ὡς ἱστορεῖσθαι ἐν ταῖς Πράξεσι τῶν
 Ἀποστόλων 
 τὸ
 πνεῦμα τὸ ἅγιον δεδόσθαι τοῖς τὸν τόπον οἰκοῦσι χαράν τε
 μεγάλην γεγονέναι αὐτόθι. γέγραπται γοῦν, ὅτι 
 Φίλιππος 
 
 , κατελθὼν εἰς τὴν πόλιν τῆς
 Σαμαρείας , ἐκήρυσσεν αὐτοῖς
 τὸν Χριστόν. προσεῖχον δὲ οἱ ὄχλοι τοῖς λεγομένοις ὑπὸ
 τοῦ Φιλίππου 
 ὁμοθυμαδὸν ἐν τῷ ἀκούειν αὐτοὺς καὶ βλέπειν τὰ σημεῖα, ἃ
 ἐποίει 
 . 
 ἐγένετο δὲ φωνὴ χαρᾶς μεγάλη ἐν τῇ πόλει
 ἐκείνῃ . καὶ ἑξῆς εἴρηται· ἀκούσαντες δὲ
 οἱ ἐν Ἱεροσολύμοις ἀπόστολοι, ὅτι
 δέδεκται ἡ Σαμάρεια τὸν λόγον τοῦ
 θεοῦ, ἀπέστειλαν πρὸς αὐτοὺς Πέτρον καὶ Ἰωάννην · οἵτινες καταβάντες προσηύξαντο
 περὶ αὐτῶν, ὅπως λάβωσι πνεῦμα ἅγιον 
 . καὶ ἐπιλέγει· τότε ἐπετίθεσαν τὰς χεῖρας
 ἐπ’ αὐτούς, καὶ ἐλάμβανον πνεῦμα ἅγιον 
 . 
 Ταῦτ’ οὖν ἐγίγνετο ἐν τῇ Σαμαρείᾳ 
 πληρουμένης τῆς μετὰ χεῖρας ἐπαγγελίας φασκούσης·
 
 
 
 
 ὑψωθήσομαι 
 καὶ διαμεριῶ Σίκιμα . 
 
 
 Τοῖς γὰρ ἐπὶ τῆς Σαμαρείας 
 διεμέρισεν τὸ πνεῦμα τὸ ἅγιον μετὰ τὴν ἀνάληψιν αὐτοῦ καὶ
 μετὰ τὸ ὑψωθῆναι αὐτόν, ὅτε ἀναβὰς εἰς ὕψος
 ᾐχμαλώτευσεν αἰχμαλωσίαν καὶ ἔδωκεν δόματα ἐν
 ἀνθρώποις 
 
 . καὶ ταῦτα ἐγίγνετο μετὰ τὸ διωχθῆναι τοὺς μαθητὰς
 τοῦ σωτῆρος ἀπὸ Ἱεροσολύμων . λέγει
 γοῦν ἡ γραφή· ἐγένετο δὲ διωγμὸς μέγας ἐπὶ τὴν
 ἐκκλησίαν τὴν ἐν Ἱεροσολύμοις ·
 πάντες δὲ διεσπάρησαν 
 . καὶ πάλιν· οἱ μὲν οὖν διασπαρέντες διῆλθον
 εὐαγγελιζόμενοι τὸν λόγον 
 . εἶθ’ ἑξῆς εἴρηται, ὅπως τοῖς ἐν τῇ
 Σαμαρείᾳ εὐηγγελίζοντο, καὶ ὡς
 τοῦ πνεύματος τοῦ ἁγίου μετεδίδοσαν αὐτοῖς οἱ ἀπόστολοι.
 δέδεικται τοίνυν, ὅπως εἴρηται τό· 
 
 
 ὑψωθήσομαι 
 καὶ διαμεριῶ Σίκιμα · 
 
 
 μετὰ γὰρ τὸ ὑψωθῆναι τὸν σωτῆρα πάντα ταῦτα ἐπληροῦτο. 
 Ἄλλος δ’ ἂν εἴποι διὰ τὸ πάλαι μὲν τοῦ Ἰουδαίων 
 λαοῦ εἶναι τὸν τόπον, νυνὶ δὲ μετὰ τὴν
 τοῦ σωτῆρος ἡμῶν ἀνάληψιν Ἕλλησι καὶ Σαμαρείταις ἐκδεδόσθαι, τούτου
 χάριν εἰρῆσθαι τό· 
 
 
 ὑψωθήσομαι 
 καὶ διαμεριῶ Σίκιμα . 
 
 
 
 Ἀλλὰ καὶ τὴν κοιλάδα τῶν σκηνῶν διαμετρήσω. 
 
 
 
 Κοιλάδα δὲ εἴωθεν ὀνομάζειν ὁ
 προφητικὸς λόγος τὸ πάντων ἀνθρώπων οἰκητήριον· διὸ
 λέλεκται ἀλλαχοῦ· διέθετο εἰς τὴν κοιλάδα τοῦ
 κλαυθμῶνος 
 . τοῦτο δὴ οὖν τὸ πάντων ἀνθρώπων οἰκητήριον καὶ
 τὴν κοιλάδα ταύτην ἐκκλησιῶν,
 φησίν, ἐμαυτοῦ πληρώσω, ὃ δὴ αἰνίττεται λέγων· σκηνῶν διαμετρήσω . 
 Καὶ ὁ Ἀκύλας δὲ
 τοῦτον ἡρμήνευσεν
 
 τὸν τρόπον· 
 
 κοιλάδα συσκιασμῶν
 καταμετρήσω. 
 
 
 
 Εἶθ’ ὥσπερ ἐμός , φησί, γέγονεν
 ὁ 
 Γαλαάδ 
 , καὶ ἐμὸς γέγονέν ποτε
 ὁ Μανασσῆς , καὶ
 Ἐφραῒμ ἦν ποτε,
 ὅτε ὑπῆρχε κραταίωσις τῆς κεφαλῆς
 μου , ἢ κατὰ τὸν Σύμμαχον · ἰσχὺς τῆς
 ἀρχῆς μου 
 
 , ὁμοίως τε ὥσπερ ἦν ποτε ὁ Ἰούδας 
 βασιλεύς μου ,
 
 ἢ κατὰ τὸν Ἀκύλαν ·
 
 Ἰούδας 
 
 ἀκριβαστής μου 
 
 , τὸν αὐτὸν τρόπον ἔσται καὶ ἡ τῶν ἀλλοφύλων χώρα τε καὶ πόλις ἡ
 καλουμένη Μωάβ ·
 γενήσεται γὰρ λέβης τῆς ἐλπίδος
 μου , ἢ κατὰ τὸν Ἀκύλαν · λέβης
 λουτροῦ μου 
 
 , ἢ λέβης ἀμεριμνίας
 μου 
 
 , κατὰ τὸν Σύμμαχον . τὸν δὲ 
 Ἐφραῒμ 
 κραταίωσιν τῆς κεφαλῆς ἑαυτοῦ
 ὠνόμασεν ἢ ἰσχὺν τῆς ἀρχῆς 
 
 ἑαυτοῦ, ἐπειδήπερ οἱ ἐκ φυλῆς Ἐφραῒμ βασιλεύσαντες ἦρξάν
 ποτε ἐν τῇ Σαμαρείᾳ τῶν ἐννέα
 ἥμισυ φυλῶν τοῦ Ἰσραήλ .δύο δὲ παίδων γενομένων τῷ Ἰωσήφ , τοῦ Ἐφραῒμ καὶ τοῦ Μανασσῆ 
 ,οἱ μὲν τοῦ Ἐφραῒμ ἀποσχίσαντες τῆς
 Ἱερουσαλὴμ ἐν τῇ
 Σαμαρείᾳ καὶ τῇ προλεχθείσῃ
 Συχὲμ τῇ καὶ Σίκιμα 
 συνέστησαν τὸ βασίλειον· διὸ λέλεκται· 
 
 
 Ἐφραῒμ κραταίωσις
 τῆς κεφαλῆς μου, 
 
 
 ἢ ἰσχὺς τῆς ἀρχῆς μου 
 
 .οἱ δὲ ἐκ τοῦ Μανασσῆ
 γενόμενοι ἔσχον τὴν 
 Γαλαάδ 
 
 · διὸ εἴρηται· 
 
 ἐμός ἐστι Γαλαάδ , καὶ ἐμός ἐστι
 Μανασσῆς · 
 
 
 ὁ μὲν γὰρ τόπος ἐκ τοῦ 
 Γαλαὰδ 
 ἐσημαίνετο, οἱ δὲ οἰκήτορες ἐκ τοῦ Μανασσῆ . 
 Ὥσπερ οὖν οὗτοι, φησί, γεγόνασιν ἐμοί , οἵ τε τὴν 
 Γαλαὰδ 
 οἰκήσαντες υἱοὶ Μανασσῆ
 καὶ οἱ ἐν 
 Σικίμοις 
 ἄρξαντες τοῦ λαοῦ υἱοὶ 
 Ἐφραΐμ , ἀλλὰ καὶ ὡς ἐν αὐτῇ τῇ
 Ἱερουσαλὴμ οἱ ἐκ φυλῆς Ἰούδα 
 
 βασιλεύσαντες ἦσαν ἐμοὶ καὶ τῆς ἐμῆς μερίδος βασιλεῖς , οὕτως ἔσται ποτὲ ἐμὰ καὶ
 τὰ τῶν ἀλλοφύλων ἔθνη. δηλοῖ δὲ
 πάντας ἀλλοφύλους διὰ τοῦ
 Μωὰβ καὶ διὰ τῆς
 
 Ἰδουμαίας 
 ἐκ δύο τούτων ἐθνῶν τῶν ἀπηγορευμένων εἰσιέναι εἰς
 τὴν ἐκκλησίαν τοῦ θεοῦ καὶ τὰ λοιπὰ πάντα παραδεξάμενος.
 γέγραπται γοῦν· 
 Ἀμμανῖται 
 
 καὶ Μωαβῖται οὐκ εἰσελεύσονται εἰς ἐκκλησίαν
 κυρίου ἕως τρίτης καὶ τετάρτης γενεᾶς καὶ ἕως εἰς τὸν
 αἰῶνα 
 
 . Μωὰβ δὲ καὶ
 Ἀμμὰν γεγόνασιν
 υἱοὶ Λὼτ 
 ἐκ παρανόμου μίξεως τῶν αὐτοῦ θυγατέρων ἔκ τε
 τοῦ Σοδομιτικοῦ σπέρματος, ὧν τὴν διαδοχήν, Μωαβίτας καὶ
 Ἀμμανίτας ,
 ἀποβλήτους ποιεῖται ὁ Μωσέως νόμος. ἀλλ’ ὁ παρὼν λόγος τῷ μὲν
 Μωὰβ 
 εὐαγγελίζεται τὰ κάλλιστα λέγων· 
 
 
 Μωὰβ λέβης τῆς
 ἐλπίδος μου. 
 
 
 Ἑτέρῳ δὲ ἔθνει τῷ ἀπὸ τοῦ Ἠσαῦ ὑφεστῶτι τὰ χρηστὰ σημαίνει ἐπιφέρων
 ἑξῆς· 
 
 ἐπὶ τὴν Ἰδουμαίαν ἐκτενῶ τὸ ὑπόδημά μου. 
 
 
 
 
 Ἰδουμαία 
 δ’ ἐκέκλητο ἀπὸ τοῦ Ἐδώμ · οὗτος δὲ ἦν ὁ Ἠσαῦ , περὶ οὗ λέλεκται·
 μή τις πόρνος ἢ βέβηλος ὡς Ἠσαῦ 
 · μυρίαι τε ἄλλαι προφητεῖαι κατὰ τῶν Ἰδουμαίων καὶ κατὰ
 τῆς 
 Ἰδουμαίας 
 εἴρηνται. ἀλλ’ ὁ παρὼν λόγος τὰ κάλλιστα καὶ
 τούτοις εὐαγγελίζεται λέγοντος τοῦ θεοῦ· 
 
 ἐπὶ τὴν Ἰδουμαίαν ἐκτενῶ τὸ ὑπόδημά μου. 
 
 
 Εἶθ’ ἑξῆς καὶ περὶ τῶν λοιπῶν ἐθνῶν ἀδιορίστως ἐπιλέγει· 
 
 ἐμοὶ ἀλλόφυλοι ὑπετάγησαν, 
 
 
 ἢ ἐφιλίασαν 
 
 . λέβητα δὲ τὸν
 Μωὰβ τῆς ἑαυτοῦ
 ἐλπίδος καλεῖ, ἢ λέβητα τοῦ λουτροῦ ἑαυτοῦ 
 
 ,
 
 ἢ τῆς ἀμεριμνίας ἑαυτοῦ 
 
 , ἐπειδὴ οὐκ ἄλλως ἐξῆν αὐτῷ, ἅπαξ ἀποβλήτῳ
 γενομένῳ, εἰς τὴν ἐκκλησίαν τοῦ θεοῦ παραβάλλειν, μὴ οὐχὶ
 διὰ λουτροῦ παλιγγενεσίας 
 . ὥσπερ οὖν ἐν λέβητι 
 ἀπολουσάμενος καὶ ἀποκαθαρθεὶς τῆς προτέρας δυσσεβείας
 καταξιοῦται τῆς χάριτος καὶ οὕτως ἀμεριμνίας 
 
 τυγχάνει. καὶ ταῦτα δι’ ἔργων κεχωρηκότα πάρεστιν
 ὀφθαλμοῖς παραλαβεῖν τῇ τῶν Ἀράβων ἐπιδημήσαντας χώρᾳ θεωμένους
 τε τοὺς παρ’ αὐτοῖς πληθύνοντας λαούς, Μωαβίτας καὶ
 Ἀμμανίτας ,
 
 πληροῦντας τὰς ἐκκλησίας τοῦ θεοῦ. ὡσαύτως δὲ καί· 
 
 ἐπὶ τὴν Ἰδουμαίαν
 ἐπιβήσομαι , φησίν, τῷ
 ὑποδήματί μου, 
 
 
 
 κατὰ τὸν Σύμμαχον .
 καὶ ταύτην δὲ τὴν πρόρρησιν οὐδὲν ἂν εἴη δυσχερὲς ἰδεῖν τῇ
 τῶν Ἰδουμαίων 
 ἐπιστάντας χώρᾳ καὶ τὰ πλήθη τῶν αὐτόθι ἐκκλησιῶν τοῦ θεοῦ
 ὄψει παραλαβόντας ὡς μὴ ὀκνῆσαί τινα θεοῦ ἀληθῶς ἐπίβασιν
 γεγονέναι τοῖς τόποις ἐκείνοις ὁμολογῆσαι. διὰ δὴ ταῦτα
 ἀνωτέρω ἐλέγετο· 
 
 ὁ θεὸς ἐλάλησεν ἐν τῷ ἁγίῳ αὐτοῦ· ἀγαλλιάσομαι· 
 
 
 μέλλων γὰρ πᾶν τὸ τῶν ἀνθρώπων γένος ἐπὶ σωτηρίᾳ
 ἀνακαλεῖσθαι πρεπόντως αὐτοῦ τῇ φιλανθρωπίᾳ συνέχαιρε τῇ
 τῶν σῳζομένων σωτηρίᾳ. 
 Καὶ ἄλλως δὲ ὑπόδημα αὐτοῦ οὐκ
 ἂν ἁμάρτοις λέγων τοὺς ἀποστόλους ἢ τοὺς εἰς ἔτι δεῦρο τῷ
 περὶ αὐτοῦ κηρύγματι διακονουμένους. ταῦτα δὴ οὖν πάντα
 εἰργάσατο ὁ θεός, ὅτε ἐπ’ ἔσχατα τῶν ἡμερῶν ἐλάλησεν
 ἡμῖν 
 
 ἐν τῷ ἁγίῳ αὐτοῦ . 
 Καθ’ ἑτέραν δὲ ἐκδοχὴν
 
 λαλήσας ὁ θεὸς ἐν τῷ ἁγίῳ αὐτοῦ 
 πάντας ἁπαξαπλῶς τοὺς 
 Ἰουδαίους 
 
 τε καὶ Ἕλληνας 
 
 τά τε καθ’ ὅλης τῆς οἰκουμένης ἔθνη εἰς τὴν ἑαυτοῦ
 χάριν ἀνεκαλέσατο· διὸ καὶ τὴν 
 Σίκιμα 
 καὶ τὸν 
 Γαλαὰδ 
 
 καὶ τὸν 
 
 Μανασσῆν 
 καὶ τὸν Ἐφραῒμ
 καὶ τὸν Ἰούδαν
 καὶ τὸν Μωὰβ
 καὶ τὴν 
 Ἰδουμαίαν 
 καὶ τοὺς ἀλλοφύλους 
 ἅπαντας κατηριθμήσατο ἐξ ἴσου καὶ τῆς ὁμοίας κλήσεως
 καταξιώσας ἅπαν τὸ τῶν ἀνθρώπων γένος. πλὴν ἀλλὰ 
 πρώτους τοὺς ἀπὸ τοῦ Ἰσραὴλ καλεῖ· ἐχρῆν γὰρ τὰ πρωτεῖα
 καὶ τὰς ἀπαρχὰς τοῦ εὐαγγελικοῦ κηρύγματος πρώτοις αὐτοῖς
 ἀπονεῖμαι διὰ τὰς πρὸς τοὺς αὐτῶν πατέρας ἐπαγγελίας, δι’
 ἃς καὶ αὐτὸς ὁ σωτὴρ πρώτοις αὐτοῖς εὐηγγελίζετο
 μαρτυρόμενος καὶ λέγων· οὐκ ἦλθον εἰ μὴ εἰς τὰ
 πρόβατα τὰ ἀπολωλότα οἴκου Ἰσραήλ 
 . καὶ τοῖς ἀποστόλοις δὲ αὐτοῦ πρώτοις αὐτοῖς
 κηρύσσειν τὸ εὐαγγέλιον παρῄνει φάσκων· εἰς ὁδὸν
 ἐθνῶν μὴ ἀπέλθητε, καὶ εἰς πόλιν Σαμαρειτῶν μὴ
 εἰσέλθητε· πορεύεσθε δὲ μᾶλλον πρὸς τὰ πρόβατα τὰ
 ἀπολωλότα οἴκου Ἰσραήλ 
 . εἶτα μετ’ ἐκείνους προσέταττεν τοῖς αὐτοῦ
 μαθηταῖς εὐαγγελίζεσθαι 
 πάντα τὰ ἔθνη ἐν τῷ ὀνόματι αὐτοῦ. 
 Οὕτως οὖν καὶ ἐπὶ τοῦ παρόντος ὁ τῶν ὅλων θεὸς 
 ἐνοικήσειν ἐν τῷ ἁγίῳ αὐτοῦ ἐν
 αὐτῷ τε καὶ δι’ αὐτοῦ λαλήσειν 
 ἀνθρώποις θεσπίζεται καὶ ὡς ὁμοῦ καὶ κατὰ τὸ αὐτὸ τὸν
 Ἐφραῒμ καὶ τὸν
 Μανασσῆν καὶ τὸν
 Ἰούδαν 
 εἰσδέξεται, οἳ πάλαι μὲν ἦσαν διεστῶτες, ὅτε ὁ μὲν Ἰούδας ἐβασίλευεν ἐν
 Ἱερουσαλήμ ,
 
 ὁ δὲ Ἐφραῒμ ἐν
 
 Σικίμοις 
 καὶ Σαμαρείᾳ , ὁ δὲ
 Μανασσῆς ᾤκει τὴν
 
 Γαλαάδ 
 · ὡς μηκέτι τοίνυν ἀφορισμοῦ μήτε διαστάσεως οὔσης
 ἐν αὐτοῖς πρώτους αὐτοὺς εἰσκαλεῖται, εἶτα Μωαβίτας καὶ
 Ἀμμανίτας 
 Ἰδουμαίους τε
 καὶ τοὺς λοιποὺς ἅπαντας ἀνθρώπους τοὺς καθ’ ὅλης τῆς
 οἰκουμένης οἰκοῦντας. γνώσεις δ’ ἂν ἐκ τῆς ἱστορίας τῶν
 εὐαγγελίων, ὅπως καθ’ οὓς ἐπεδήμει χρόνους ὁ ἅγιος τοῦ θεοῦ καὶ τοῖς 
 Σικίμοις 
 ἐπεδήμει καὶ αὐτῇ Σαμαρείᾳ 
 τῇ τε Ἱερουσαλήμ ἡνωμένου τότε τοῦ
 Ἰσραὴλ καὶ
 μηδεμιᾶς οὔσης ἐν αὐτῷ διαστάσεως· οὕτω δὲ καὶ τοὺς ἑαυτοῦ
 ἀποστόλους πρὸς τὰ πρόβατα ἀπολωλότα οἴκου Ἰσραὴλ 
 
 ἐν πρώτοις διεπέμπετο, μετὰ δὲ ταῦτα τοῖς αὐτοῖς
 ὥσπερ ὑποδήμασι χρώμενος τὸ
 πάντων ἀνθρώπων γένος τῆς σωτηρίου κατηξίου χάριτος.

. Τίς ἀπάξει με εἰς πόλιν περιοχῆς; 
 ἢ τίς ὁδηγήσει με ἕως τῆς
 Ἰδουμαίας ; 
 οὐχὶ σύ, ὁ θεός, ὁ ἀπ
 
 ωσάμενος ἡμᾶς; 
 καὶ οὐκ ἐξελεύσῃ ἐν ταῖς δυνάμεσιν ἡμῶν. 
 
 
 Ἐπιστήσας τῇ τῶν προλεχθέντων διανοίᾳ ὁ προφήτης
 ὑπερεκπλήττεται τὸ θαῦμα τῆς παραδόξου τῶν ἀλλοφύλων 
 ἐθνῶν μεταβολῆς. εἶτα τοῦ θεοῦ εἰρηκότος· 
 
 ἐπὶ τὴν Ἰδουμαίαν ἐκτενῶ τὸ
 ὑπόδημά μου, 
 
 
 τὸν λόγον ἀποθαυμάζει, εἰ μέλλοι ποτὲ θεὸς αὐτὸς ὑποδήματι 
 χρησάμενος ἐπιβαίνειν οὐ τῇ
 Ἱερουσαλὴμ οὐδὲ τῇ
 Σαμαρείᾳ οὐδὲ ἄλλῃ τινὶ γῇ τοῦ
 Ἰσραήλ ,
 ἀλλὰ τῇ τῶν ἀλλοφύλων 
 
 Ἰδουμαίων .
 διὸ μακα
 
 ρίζει μὲν τούτους, οἷς ἐπιδημήσειν ἤμελλεν ὁ θεός, εὐχὴν
 δὲ τίθεται καταξιωθῆναί ποτε καὶ αὐτὸν τῆς τούτων θέας. διό
 φησιν· 
 
 τίς ἀπάξει με εἰς πόλιν περιοχῆς; 
 ἢ τίς ὁδηγήσει με ἕως τῆς Ἰδουμαίας; 
 
 
 Ηὔχετο γὰρ ὁδηγηθῆναι καὶ
 παραταθῆναι τοὺς τῆς ζωῆς αὐτοῦ χρόνους ἐπὶ τὸν καιρὸν
 ἐκεῖνον, καθ’ ὃν ἤμελλεν ὁ θεὸς ἐπὶ τὴν
 Ἰδουμαίαν ἐκτείνειν τὸ ὑπόδημα 
 αὐτοῦ, ὡς ἂν ἴδοι τὸ μέγα θέαμα θεὸν ἐπιδημοῦντα
 ἀνθρώποις καὶ ἐμπεριπατοῦντα τῇ 
 
 Ἰδουμαίᾳ 
 
 ἀλλοφύλους τε αὐτῷ ὑποτεταγμένους 
 καὶ φιλιάζοντας 
 
 . διό φησιν· 
 
 τὶς ὁδηγήσει με ἕως τῆς
 Ἰδουμαίας ; 
 
 
 
 Πόλιν δὲ περιοχῆς καλεῖ τὴν ἐκκλησίαν τοῦ θεοῦ 
 περιπεφραγμένην στερρῷ καὶ
 ὀχυρωτάτῳ τείχει τῇ σωτηρίῳ δυνάμει, ἣν καὶ αὐτὴν ἰδεῖν
 ηὔχετο. διὸ ἔλεγεν· 
 
 τίς ἀπάξει με εἰς πόλιν περιοχῆς; 
 
 
 Θέα δέ, ὅπως οὐκ ηὔξατο ὁδηγηθῆναι ἕως τῆς
 Ἱερουσαλὴμ ἢ ἕως τοῦ 
 Γαλαὰδ 
 ἢ ἕως τῆς Συχὲμ ἢ ἕως τοῦ
 Μανασσῆ ἢ ἕως τοῦ
 Ἐφραῒμ ἢ ἕως τοῦ
 Ἰούδα 
 , ἀλλ’ ὥσπερ ἐκπλαγεὶς τὸ παράδοξον τῆς
 ἐπαγγελίας, εἰ τοῦ μεμισημένου καὶ πόρνου Ἠσαῦ 
 
 οἱ ἀπόγονοι τοιαύτης ποτὲ τεύξονται χάριτος, ὡς
 ἐπιβῆναι αὐτοῖς τὸν θεὸν εὔχεται λέγων· 
 
 τίς ὁδηγήσει με ἕως τῆς
 Ἰδουμαίας ; 
 
 
 Σφόδρα δὲ θαυμαστῶς ὁ θεὸς ἐμπεριπατήσειν
 οὐ γυμνοῖς ποσὶ λέλεκται, ἀλλὰ δι’
 ὑποδημάτων 
 αἰνιττομένου τοῦ λόγου τὰς ὑπηρετικὰς τοῦ
 βουλήματος αὐτοῦ ψυχάς, δι’ ὧν τὴν τῶν ἐθνῶν κλῆσιν
 ποιησάμενος πανταχοῦ
 
 γῆς τὴν ἑαυτοῦ συνεστήσατο πόλιν , λέγω δὲ τὴν καθολικὴν αὐτοῦ ἐκκλησίαν
 καὶ τὸ σύστημα τῆς τῶν θεοσεβῶν πολιτείας, περὶ ἧς εἴρηται
 ἀλλαχοῦ· 
 
 δεδοξασμένα ἐλαλήθη περὶ σοῦ, ἡ πόλις τοῦ θεοῦ, 
 καί· 
 
 τοῦ ποταμοῦ τὰ ὁρμήματα εὐφραίνουσι τὴν πόλιν τοῦ
 θεοῦ. 
 
 
 Καὶ ταύτην οὖν τὴν πόλιν τῆς
 περιοχῆς διψῶν θεάσασθαι ὁ
 προφήτης ἔλεγεν· 
 
 τίς ἀπάξει με εἰς πόλιν περιοχῆς; 
 
 
 ἢ εἰς πόλιν πεφραγμένην 
 
 · οὕτως γὰρ ἡρμήνευσεν ὁ Σύμμαχος · πύλαι γὰρ αὐτὴν καὶ θύραι καὶ
 μοχλοὶ θείων δυνάμεων περιφράττουσιν 
 
 πρὸς τὸ μή τινα ὑπομεῖναι πολιορκίαν. διὸ περὶ
 αὐτῆς ἔλεγεν ὁ σωτήρ· ἐπὶ τὴν πέτραν οἰκοδομήσω μου
 τὴν ἐκκλησίαν, καὶ πύλαι ᾅδου οὐ κατισχύσουσιν αὐτῆς 
 . ταύτην οὖν τὴν περιπεφραγμένην πόλιν 
 
 ἐπιθυμῶν ἰδεῖν ὁ προφήτης ἔλεγεν· 
 
 τίς ἀπάξει με εἰς πόλιν περιοχῆς; 
 
 
 Καὶ τὴν τῶν ἀλλοφύλων 
 σωτηρίαν εὐχόμενος ὀφθαλμοῖς παραλαβεῖν προσετίθει
 λέγων· 
 
 τίς ὁδηγήσει με ἕως τῆς
 Ἰδουμαίας ; 
 
 
 Εἶτα πρῶτον καὶ δεύτερον εἰπών· τίς , τὸν μόνον δυνατὸν ταῦτα δεικνύναι
 γνωρίζειν ὁμολογεῖ· ἦν δὲ οὗτος ὁ θεός, ὃ κατ’ ἀρχὰς τῆς
 προκειμένης στη
 
 λογραφίας 
 ἔλεγεν· 
 
 ὁ θεός, ἀπώσω ἡμᾶς καὶ καθεῖλες ἡμᾶς; 
 
 
 Διὸ πρὸς ἐκείνην τὴν φωνὴν ἀποδίδωσιν ἐνταῦθα τὴν αὐτὴν
 διάνοιαν λέγων· 
 
 οὐχὶ σύ, ὁ θεός, ὁ ἀπωσάμενος ἡμᾶς. 
 
 
 
 Τίς γὰρ ἄλλος, φησίν, δύναται
 δεῖξαι ἡμῖν τὰς ἐπαγγελίας τὰς σὰς καὶ τῶν σῶν λόγων τὰ
 ἀποτελέσματα,
 
 εἰ μὴ σὺ αὐτὸς ὁ ἀπωσάμενος ἡμᾶς , ἢ κατὰ τὸν
 Σύμμαχον · 
 
 εἰ μὴ σύ, ὁ θεός, ὁ ἀποβαλλόμενος
 ἡμᾶς 
 
 
 καὶ μὴ προελθὼν ἐν ταῖς
 στρατεύσεσιν ἡμῶν; 
 
 
 
 
 ἀπώσω γὰρ ἡμᾶς σύ, κύριε, καὶ
 καθεῖλες ἡμᾶς 
 . 
 Ἀλλὰ καὶ πάλαι εἰωθὼς συνεξιέναι καὶ συμπολεμεῖν ταῖς
 ἡμετέραις δυνάμεσιν , νῦν, ὅτε
 τὴν κλῆσιν ἐποιήσω τῶν ἐθνῶν, ἀπώσω
 ἡμᾶς 
 καὶ οὐκέτι συνεξέρχῃ ταῖς ἡμετέραις δυνάμεσιν . ἄλλη οὖν οὐκ ἔστιν ἡμῖν
 ἐλπὶς πρὸς τὸ θεάσασθαί σου τὰς ἐπαγγελίας, εἰ μὴ σὺ αὐτὸς βουληθείης. σοῦ γὰρ
 θελήσαντος δυνατὸν ἡμῖν τοὺς σοὺς προφήτας συγκαταλεγῆναι
 τῇ πόλει σου τῇ περιπεφραγμένῃ 
 
 καὶ ὁδηγηθῆναι ἕως τῆς 
 ἀποδειχθείσης 
 Ἰδουμαίας 
 .

Δὸς ἡμῖν βοήθειαν ἐκ θλίψεως· 
 καὶ ματαία σωτηρία ἀνθρώπων. 
 ἐν τῷ θεῷ ποιήσομεν δύναμιν, 
 καὶ αὐτὸς ἐξουδενώσει τοὺς θλίβοντας ἡμᾶς. 
 
 
 Οἱ τῶν ἐπαγγελιῶν καταξιωθέντες διδάσκονται διὰ τῶν
 προκειμένων νήφειν καὶ ἐγρηγορέναι 
 παρασκευάζεσθαί τε εἰς θλίψεις καὶ δι’ εὐχῶν λέγειν τῷ ἑαυτῶν βασιλεῖ· 
 
 δὸς ἡμῖν βοήθειαν ἐκ θλίψεως, 
 
 
 
 ματαίαν γὰρ εἶναι πᾶσαν τὴν ἐξ
 ἀνθρώπων ἐλπίδα. εἶτ’
 εὐξάμενοι ταῦτα τὴν ἀγαθὴν ἐπιδείκνυνται προθυμίαν
 λέγοντες· 
 
 ἐν τῷ θεῷ ποιήσομεν δύναμιν, 
 καὶ αὐτὸς ἐξουδενώσει τοὺς θλίβοντας ἡμᾶς. 
 
 
 Τοιοῦτος ἦν ὁ Παῦλος λέγων· πάντα ἰσχύω ἐν τῷ
 ἐνδυναμοῦντί με 
 , καὶ πάλιν· οὐκ ἐγὼ δέ , φησίν,
 ἀλλ’ ἡ χάρις ἡ σὺν ἐμοί 
 . 
 Ταῦτα δὲ λέγειν παιδεύονται οἱ ἐκ τῆς Ἰδουμαίας καὶ ἐκ τῶν ἀλλοφύλων 
 ἐθνῶν τῇ τοῦ θεοῦ
 
 χάριτι προσεληλυθότες. εἰ δὲ ἐκ προσώπου τοῦ προφητικοῦ
 χοροῦ λέγοιτο καὶ ταῦτα, πρέποι ἂν αὐτοὺς ἀποκλαυσαμένους
 τὸν ἀπωσμὸν καὶ τὴν καθαίρεσιν τοῦ προτέρου λαοῦ εὐχὴν
 ἀναπέμπειν ὑπὲρ τοῦ κοινοῦ πάντων αὐτῶν σώματος καὶ λέγειν
 τῷ θεῷ τὰ προκείμενα.

1 . Εἰς τὸ τέλος, ἐν ὕμνοις, τῷ
 Δαυίδ . 
 Εἰσάκουσον, ὁ θεός, τῆς δεήσεώς μου, 
 πρόσχες τῇ προσευχῇ μου. 
 ἀπὸ τῶν περάτων τῆς γῆς πρὸς σὲ ἐκέκραξα 
 ἐν τῷ ἀκηδιάσαι τὴν καρδίαν μου. 
 
 
 Οἱ μὲν ἐπιγεγραμμένοι στηλογραφίας ἐφεξῆς
 πέντε μέχρι τοῦ νθ 
 τέλος 
 
 
 
 
 ἔχουσιν· εἰσὶ δὲ πάντες οἱ ταύτην ἔχοντες τὴν
 προγραφὴν ἕξ· οἵ τε προλεχθέντες καὶ ὁ ιε ἐν τῷ
 πρώτῳ μέρει τῆς βίβλου τῶν Ψαλμῶν κείμενος.
 ὅ γε μὴν μετὰ χεῖρας ὕμνος ὢν
 καὶ αὐτὸς εἰς τὸ τέλος διὰ τὰς
 ἐπὶ τέλει τοῦ ὕμνου φερομένας ἐπιχρήστας
 ἐπαγγελίας ἀναπέμπει. εἰσὶ δὲ πάντες οἱ ἐπιγεγραμμένοι
 ἐν ὕμνοις 
 
 
 
 
 
 πέντε· δύο μὲν ἐν τῷ πρώτῳ μέρει τῆς βίβλου, ὁ
 τέταρτος καὶ ὁ ς · ἀλλ’ οὗτοι μὲν ἐν
 ὕμνοις ψαλμοὶ λέγονται· οἱ δὲ ἐν τῷ δευτέρῳ
 μέρει τῆς βίβλου τρεῖς ἐν ὕμνοις 
 
 
 ἐπιγράφουσιν μόνον· ὁ νγ καὶ ὁ
 νδ καὶ ὁ μετὰ χεῖρας. 
 Οἱ μὲν οὖν ἐν 
 
 ὕμνοις ψαλμοὶ ἐοίκασι σὺν τῷ μουσικῷ ὀργάνῳ
 τῷ καλουμένῳ ψαλτηρίῳ λελέχθαι, ὡς δεηθέντος τῆς διὰ τοῦ
 σώματος, ὅπερ ἐστὶν ὄργανον τῆς ψυχῆς, πρακτικῆς ἐνεργείας
 τοῦ ψάλλοντος. οἱ δὲ ἁπλῶς ὕμνοι 
 
 
 διὰ μόνης φωνῆς τοῦ τὸν
 
 ὕμνον ἀναπέμψαντος εἴρηνται οὐ
 συμπαραληφθείσης τῆς διὰ τοῦ ψαλτηρίου κρούσεως τῷ μόνης
 τῆς κατὰ διάνοιαν θεωρίας δεδεῆσθαι τοὺς ἐν αὐτοῖς λόγους.
 τοῦτο γοῦν παρίστησιν ὁ μετὰ χεῖρας ὕμνος λέγων· 
 
 ἀπὸ τῶν περάτων τῆς γῆς πρὸς σὲ ἐκέκραξα· 
 
 
 δι’ οὗ σημαίνει ὥσπερ ἔξω γεγενῆσθαι τῆς τοῦ σώματος
 καταστάσεως θεοληπτούμενον τὸν προφήτην. οὐκ ἀγνοῶ δὲ τοὺς
 λοιποὺς ἑρμηνευτὰς ἑτέρως ἐκδεδωκέναι. 
 Παρακαλεῖ δὲ διὰ τῶν μετὰ χεῖρας ὁ Δαυὶδ λέγων· 
 
 εἰσάκουσον, ὁ θεός, τῆς δεήσεώς μου· 
 
 
 ἐνδεὴς γὰρ ὢν μεγάλων τινῶν καὶ θείων τούτων τυγχάνειν
 παρακαλεῖ. εἶθ’ ὥσπερ ἄξιον ἑαυτὸν τοῦ εἰσακουσθῆναι
 παραστήσας ἐπιφέρει· 
 
 πρόσχες τῇ προσευχῇ μου. 
 
 
 Πολλῆς γὰρ καὶ βαθείας διανοίας πεπληρῶσθαι αὐτοῦ τὴν
 προσευχὴν θαρσῶν ἠξίου τὸν θεὸν ἐπιβλέψαι καὶ τοῖς ἐν αὐτῇ
 λόγοις ἐνατενίσαι καὶ δοκιμάσαι τὰ λεγόμενα, ὡς ἂν τῶν
 αὐτοῦ ἀκοῶν ἄξια. εἶτα καὶ τὸ ἔργον δείκνυσιν, οὗ χάριν
 θεωρὸν τὸν θεὸν τῆς ἑαυτοῦ προσευχῆς ἀνεκαλεῖτο, διὸ
 ἐπιλέγει· 
 
 ἀπὸ τῶν περάτων τῆς γῆς πρὸς σὲ ἐκέκραξα. 
 
 
 Καὶ ἐπειδήπερ συμφώνως οἱ λοιποὶ ἑρμηνευταὶ ἐκδεδώκασιν, ὁ
 μὲν Ἀκύλας εἰπών· 
 
 ἀπὸ τελευταίου τῆς γῆς πρὸς σὲ
 ἐπικαλέσομαι, 
 
 
 
 ὁ δὲ Σύμμαχος · 
 
 ἀπὸ περάτων τῆς γῆς σὲ
 ἐπικαλοῦμαι, 
 
 
 ἡ δὲ πέμπτη ἔκδοσις · 
 
 ἀπὸ περάτων τῆς γῆς πρὸς σὲ
 κεκράξομαι, 
 
 
 τίς οὐκ ἂν εὐλόγως τὸν νοῦν τῆς λέξεως ἐπιζητήσειεν; πῶς
 γὰρ ἄν τις ἐδύνατο
 
 τὴν σύμπασαν ὑπερβὰς οἰκουμένην καὶ ὑπὲρ αὐτὸν ἐλθὼν τὸν
 ὠκεανὸν 
 
 ἀπὸ τῶν περάτων τῆς γῆς πρὸς σὲ ἐκέκραξα 
 
 
 βοᾶν; ἀλλ’ ὅρα, εἰ μὴ πᾶς ὁ τῷ θεῷ φίλος εὐλόγως ἂν τὰ
 πέρατα οἰκεῖν τῆς γῆς ῥηθείη· ὁ μὲν γὰρ φαῦλος
 ἀνὴρ ἀγορὰς καὶ δήμους βουλευτήριά τε καὶ δικαστήρια
 περιτρέχων ὅλος τε ταῖς τοῦ σώματος ἡδυπαθείαις
 κατορωρυγμένος ἐν βυθῷ τῆς γῆς οἰκεῖν λέγοιτ’ ἂν εἰκότως·
 οἱ δὲ περιελθόντες ἐν μηλωταῖς, ἐν αἰγείοις
 δέρμασιν, ὑστερούμενοι, θλιβόμενοι, κακουχούμενοι 
 φεύγοντές τε τὰ μέσα τῶν πόλεων καὶ τὰς διατριβὰς
 ἐν ἐρημίαις ποιούμενοι καὶ ὄρεσι καὶ σπηλαίοις καὶ ταῖς
 ὀπαῖς τῆς γῆς εὐλόγως ἂν λεχθεῖεν ἔξω τυγχάνειν τῆς γῆς.
 καὶ εἰ μὲν παντελῶς ἦσαν ἀπηλλαγμένοι τοῦ σώματος, κἂν
 ἐκτὸς ἦσαν αὐτοῦ· νῦν δὲ ἐπειδὴ ἐν αὐτῷ βιοῦντες ὀργάνῳ τε
 αὐτῷ χρώμενοι οὐκ ἐνεβαπτίζοντο τοῖς τοῦ βίου κακοῖς,
 ἀκροθίγως δὲ αὐτὸ μόνον τῆς ἀναγκαίας τροφῆς καὶ τῶν λοιπῶν
 χρειῶν ἐφαπτόμενοι διετέλουν, εἰκότως ἐν ἄκροις ἐδόκουν
 εἶναι καὶ ἐν τοῖς πέρασι τοῦ σώματος· οἷος ἦν ὁ Παῦλος λέγων· ἐν σαρκὶ
 γὰρ ζῶντες οὐ κατὰ σάρκα στρατευόμεθα, 
 καί· Χριστῷ συνεσταύρωμαι· ζῶ δὲ οὐκέτι
 ἐγώ, ζῇ δὲ ἐν ἐμοὶ Χριστός. 
 ὁ δὴ οὖν οὕτω διακείμενος εὐλόγως ἂν εἴποι τῷ θεῷ· 
 
 πρόσχες τῇ προσευχῇ μου, 
 
 
 πολλὴν ἄγων παρρησίαν ἐπὶ τῇ τοιαύτῃ τοῦ βίου ζωῇ οὐδ’ ἂν
 ψεύσαιτο φάσκων·
 
 
 
 ἀπὸ τῶν περάτων τῆς γῆς πρὸς σὲ ἐκέκραξα. 
 
 
 Προστίθησι δὲ καὶ τὴν αἰτίαν ἐπιλέγων·
 
 
 
 ἐν τῷ ἀκηδιάσαι τὴν καρδίαν μου, 
 
 
 ἤ· ἐν τῷ ἀδημονεῖν τὴν καρδίαν
 μου, 
 
 
 
 
 κατὰ τὸν Ἀκύλαν 
 καὶ κατὰ τὸν Σύμμαχον · ἀκηδιᾷ
 γὰρ ὡς ἀληθῶς καὶ ἀδημονεῖ πᾶσα θεοφιλὴς ψυχὴ τῷ θνητῷ
 ἐνδιατρίβουσα βίῳ· διὸ καὶ φήσαι ἄν· οἴμμοι, ὅτι
 ἐμακρύνθη ἡ παροικία μου. 
 καὶ ἡμεῖς, οἱ ὄντες ἐν τῷ σκήνει,
 στενάζομεν βαρούμενοι. 
 
 
 Ἔστενεν οὖν καὶ ὁ Παῦλος 
 ἀκηδιῶν ἐπὶ τῇ παρεκτάσει τοῦ
 θνητοῦ βίου· διὸ καὶ ἀπεκλᾴετο λέγων· ταλαίπωρος ἐγὼ
 ἄνθρωπος· τίς με ῥύσεται ἐκ τοῦ σώματος τοῦ θανάτου
 τούτου; 
 
 ἀκηδιᾷ δὲ καὶ ἀδημονεῖ καὶ διὰ φιλανθρωπίαν
 τὸ πλῆθος τῶν ἀπολλυμένων θεωρῶν, ἐπειδὴ πλατεῖα καὶ
 εὐρύχωρος ἡ ὁδὸς ἡ ἀπάγουσα εἰς τὴν ἀπώλειαν. 
 οὕτως πάλιν ὁ αὐτὸς πενθεῖ πολλούς, περὶ ὧν
 ἔλεγεν· πενθήσω πολλοὺς τῶν προημαρτηκότων καὶ μὴ
 μετανοησάντων ἐπὶ τῇ ἁμαρτίᾳ καὶ ἀνομίᾳ καὶ ἀσεβείᾳ, ᾗ
 ἔπραξαν. 
 ὁ δ’ αὐτὸς ὑπεραλγῶν καὶ ὑπερπάσχων ἑτέρων ἐβόα·
 τίς ἀσθενεῖ, καὶ οὐκ ἀσθενῶ; τίς σκανδαλίζεται,
 καὶ οὐκ ἐγὼ πυροῦμαι; 
 
 
 Ὁμοίως δὲ καὶ οἱ προφῆται τὸν πάλαι ἀπεκλᾴοντο λαόν, ὥσπερ
 οὖν καὶ ὁ Δαυίδ . διὸ
 αὐτὸς μὲν ἔφευγεν τὰ μέσα τῆς γῆς καὶ ἐν ἄκροις αὐτῶν
 γινόμενος ἐβόα πρὸς τὸν θεόν· ἐπὶ δὲ τῇ τῶν πολλῶν καὶ
 αὐτοῦ τοῦ Σαοὺλ 
 ἀπωλείᾳ τὴν ψυχὴν ἀλγῶν ἀπεκλᾴετο.

. Ἐν πέτρᾳ ὕψωσάς με, 
 ὡδήγησάς με, ὅτι ἐγενήθης ἐλπίς μου, 
 πύργος ἰσχύος ἀπὸ προσώπου ἐχθροῦ. 
 παροικήσω ἐν τῷ σκηνώματί σου εἰς τοὺς αἰῶνας, 
 σκεπασθήσομαι ἐν σκέ
 
 πῃ τῶν πτερύγων σου. 
 διάψαλμα. 
 
 
 Κατὰ μὲν τοὺς ο εὐχαριστίαν
 περιέχει ὁ λόγος· ταῦτά μοι, φησίν, ὑπῆρξεν, ὅσα προείρηκα,
 ἐπειδὴ σὺ αὐτός, ὁ θεός, ἐπῆράς με καὶ ὕψωσας στήσας ἐν τῇ
 παρὰ σοὶ πέτρᾳ, ἥτις
 ἐστὶν ὁ προών σου λόγος· ἡ πέτρα γὰρ
 ἦν ὁ Χριστός. 
 
 
 Ἐπεὶ τοίνυν ἐν τῷ λόγῳ σου ὕψωσάς
 με καὶ μετέωρον ἐποίησας ὡς μηκέτι κατοικεῖν τὰ
 μέσα τῆς γῆς, ἀλλ’ ἐν ἄκροις αὐτῆς γενέσθαι, ἤδη δὲ καὶ
 ὡδήγησάς με, ὥστε πλησίον
 σου φθάσαι· γέγονάς τε ἐλπίς μου,
 δι’ ἣν ἐλπίδα οὐ
 καταισχυνθήσομαι. 
 
 ἀλλὰ καὶ πολλῶν
 ἐπικειμένων μοι νοητῶν ἐχθρῶν καὶ πολεμίων τῶν ζητούντων
 τὴν ψυχήν μου ἀντὶ πάντων ἀπήρκεσας σὺ μόνος, πύργος ὀχυρός 
 
 μοι γενόμενος καὶ περιφράττων με ἐν ἀσφαλεῖ τῆς
 παρὰ σοὶ σωτηρίας, ὡς μηδένα τῶν ἐμῶν ἐχθρῶν ἐπιστρέφεσθαι·
 εἰκότως τούτων ἁπάντων τυχὼν σοὶ τοὺς ὕμνους ἀναπέμπω ὡς
 ἁπάντων μοι τῶν ἀγαθῶν γενομένῳ αἰτίῳ. 
 Ἀντὶ δὲ τοῦ· 
 
 ἐν πέτρᾳ ὕψωσάς με, 
 
 
 καὶ τῶν ἑξῆς, ὁ Σύμμαχος ἕτερον ἀπέδωκε νοῦν εἰπών· 
 
 ὅταν στερεὸς κατεπαίρεταί μου,
 
 
 
 ὁδηγήσεις με· ἐγένου γὰρ ἀφοβία
 μου 
 
 
 πύργος ὀχυρὸς ἀπὸ προσώπου
 ἐχθροῦ. 
 
 
 
 Καὶ ὁ Ἀκύλας ὁμοίως
 τὸν αὐτὸν ἀπέδωκε νοῦν εἰπών· 
 
 ἐν στερεῷ ὑψωώθητι παρ’ ἐμὲ
 
 
 
 καθοδηγήσεις με, 
 
 καὶ τὰ ἑξῆς. 
 Διδάσκει δὲ ἡμᾶς διὰ τούτων ὁ λόγος μηδένα τῶν
 κατεπαιρομένων ἡμῶν ἐπιστρέφεσθαι, ὅλους δὲ γενέσθαι τοῦ
 θεοῦ ἐπ’ αὐτῷ μόνῳ θαρσοῦντας. ὁ γοῦν ἀγαθαῖς ἐλπίσιν
 ἐφωδιασμένος καὶ τὸν θεὸν
 
 κτησάμενος πύργον ἰσχύος , ἢ
 κατὰ τὸν Ἀκύλα 
 πύργον κράτους 
 
 ἢ πύργον ὀχυρὸν κατὰ τὸν
 Σύμμαχον ,
 ἐρεῖ· 
 
 παροικήσω ἐν τῷ σκηνώματί σου εἰς τοὺς αἰῶνας, 
 σκεπασθήσομαι ἐν τῇ σκέπῃ τῶν πτερύγων σου, 
 
 
 ἢ κατὰ Σύμμαχον · 
 
 παροικήσω ἐν τῇ σκηνῇ σου δι’
 αἰῶνος, 
 
 
 εὐθαρσήσω ἐν τῇ σκέπῃ τῶν πτερύγων
 σου. 
 
 
 
 Oὐ γὰρ ἐπ’ ἐμαυτῷ, φησίν, εὐθαρσήσω , ἀλλ’ ἐπὶ τῇ
 σκέπῃ τῶν σῶν πτερύγων. οὕτω δὲ καλεῖν εἴωθεν ὁ
 λόγος τὰς προνοητικὰς τοῦ θεοῦ δυνάμεις, ὑφ’ ἃς σκεπάζεται ὁ θεοφιλής, μηδέποτε
 τῆς σκηνῆς ἀναχωρῶν τοῦ
 θεοῦ, ἀλλὰ δι’ αἰῶνος 
 ἔνδον ἐν αὐτῇ κατοικῶν καὶ ἤδη μὲν ἀπολαύων τῆς ἐκκλησίας
 αὐτοῦ καὶ τῆς εὐπρεπείας τοῦ οἴκου αὐτοῦ 
 ὥστε λέγειν· 
 
 κύριε, ἠγάπησα εὐπρέπειαν οἴκου σου 
 
 
 καὶ τόπον σκηνώματος δόξης σου, 
 καί· 
 
 μίαν ᾐτησάμην παρὰ κυρίου, ταύτην ζητήσω· 
 
 
 τὸ κατοικεῖν με ἐν οἴκῳ κυρίου πάσας τὰς ἡμέρας τῆς
 ζωῆς μου 
 
 
 τοῦ θεωρεῖν με τὴν τερπνότητα τοῦ κυρίου καὶ
 ἐπισκέπτεσθαι τὸν ναὸν αὐτοῦ. 
 
 
 Εἰ δέ ἐστι καὶ ἐπουράνιος σκηνή, ἣν ἔπηξεν ὁ κύριος
 καὶ οὐκ ἄνθρωπος 
 ,ἧς τὴν εἰκόνα Μωσῆς 
 
 προσταχθεὶς ἐποίει, εἰς ἐκείνην ἀναπέμπων τὴν
 σκηνὴν εἴποι ἂν τό· 
 
 παροικήσω ἐν τῷ σκηνώματί σου εἰς τοὺς αἰῶνας. 
 
 
 Ταύτην γὰρ εἴληφεν τὴν ἐπαγγελίαν ὁ τέλειος οὐ
 σκοπῶν τὰ βλεπόμενα, ἀλλὰ τὰ μὴ βλεπόμενα· τὰ γὰρ
 βλεπόμενα πρόσκαιρα, τὰ δὲ μὴ βλεπόμενα αἰώνια 
 .

. Ὅτι σύ, ὁ θεός, εἰσήκουσας τῶν εὐχῶν μου, 
 ἔδωκας κληρονο
 
 μίαν τοῖς φοβουμένοις τὸ ὄνομά σου. 
 
 
 Εἰ μὲν ψιλή τις ἦν προσευχὴ ὑπὸ τοῦ Δαυὶδ ἀναπεμφθεῖσα ἡ μετὰ
 χεῖρας, οὐδὲν ἂν ἦν ἀναγκαῖον αὐτὴν ἀναληφθῆναι τῇ
 βίβλῳ τῶν Ψαλμῶν · εἰκὸς γὰρ αὐτὸν καὶ
 μυρίας ἄλλας εὐχὰς πρὸς τὸν θεὸν πεποιῆσθαι, ὥσπερ οὖν καὶ
 ἡμεῖς ἐφ’ ἑκάστης ἡμέρας καὶ κατὰ καιροὺς ἄλλοτε ἄλλους
 διαφόρους εὐχόμεθα. ἐπεὶ δὲ πολλάκις ἐν αὐτῷ τῷ
 προσεύχεσθαι ἢ τοὺς ψαλμοὺς ἀνακρούεσθαι ἢ τοὺς ὕμνους
 ἀναπέμπειν προφητικῆς ἐπληροῦτο δυνάμεως, εἰκότως οὐκέθ’ ὡς
 ψιλὰς προσευχάς, ἀλλ’ ὡς ἄλλους λόγους προφητικοὺς
 ἐπεσημαίνοντο τὰ λεγόμενα καὶ ταῖς θείαις βίβλοις
 ἐγκατέταττον οἱ τὸ χάρισμα τῆς διακρίσεως τῶν
 πνευμάτων εἰληφότες. 
 Οὕτως οὖν καὶ ἐνταῦθα μετὰ τὰ προλεχθέντα διαψάλματος 
 μεταξὺ παρεντεθέντος μεταβολὴν ποιεῖται τοῦ λόγου
 ὁ προφήτης, αἰσθόμενος τῆς τοῦ ἁγίου πνεύματος ἀφίξεως
 φωτισθείς τε ὑπ’ αὐτοῦ καὶ γνούς, ὅτι τὰ τῆς προλεχθείσης
 αὐτῷ δεήσεως ἐπηκόου ἔτυχεν τοῦ θεοῦ. διὸ ἀνωτέρω μὲν
 εὐχόμενος ἔλεγεν· 
 
 εἰσάκουσον, ὁ θεός, τῆς δεήσεώς μου, 
 
 
 ἐνταῦθα δὲ μετὰ τὸ διάψαλμα 
 φάσκει· 
 
 ὅτι σύ, ὁ θεός, εἰσήκουσας τῶν εὐχῶν μου. 
 
 
 Ὁρᾷς, ὅπως συνῄσθετο εἰσακουσθείς. καὶ τοῦτ’ ἦν τὸ διὰ τοῦ
 προφήτου Ἡσαΐου τοῖς
 ἀξίοις ἐπηγγελμένον ὑπὸ τοῦ λέγοντος θεοῦ· ἔτι
 λαλοῦντός σου ἐρῶ· ἰδοὺ πάρειμι 
 · ἔτι γὰρ φθεγγομένου τοῦ προφήτου τὸ πνεῦμα
 ἐπιστὰν τὸ ἅγιον ἐδήλου αὐτῷ,
 
 ὡς ἄρα εἰσακουσθεὶς εἴη. διό φησιν· 
 
 ὅτι σύ, ὁ θεός, εἰσήκουσας τῶν εὐχῶν μου. 
 
 
 Καὶ κατὰ τοὺς λοιποὺς δὲ ἑρμηνευτὰς ἡ αὐτὴ παρίσταται
 διάνοια, ἐπεὶ κατὰ τὸν Ἀκύλαν εἴρηται· 
 
 ὅτι σύ, θεέ, ἤκουσας τῶν εὐχῶν
 μου, 
 
 
 
 κατὰ δὲ τὸν Σύμμαχον · 
 
 σὺ γάρ, ὁ θεός, εἰσήκουσας τῶν
 προσευχῶν μου. 
 
 
 
 Εἶτ’
 
 ἐπιλέγει· 
 
 ἔδωκας κληρονομίαν τοῖς φοβουμένοις τὸ ὄνομά σου· 
 
 
 ἐμοῦ μὲν γὰρ τέως εἰσήκουσας ·
 ἔγνων δὲ ὑπὸ τοῦ σοῦ πνεύματος φωτισθείς, ὅτι οὐκ ἐμοὶ
 μόνῳ, ἀλλὰ καὶ πᾶσι τοῖς φοβουμένοις τὸ
 ὄνομά σου καρπὸν ἄξιον τοῦ σοῦ φόβου δώσεις τὴν κληρονομίαν , ἣν
 ἐπηγγείλω αὐτοῖς. 
 Ἀορίστως δὲ εἰπών· τοῖς φοβουμένοις τὸ
 ὄνομά σου , ἥπλωσεν τὴν χάριν ἐπὶ πάντας
 ἀνθρώπους· οὐ γὰρ τῷ Ἰσραὴλ ἐπήγγελται τὴν κληρονομίαν οὐδὲ τῷ Ἰουδαίων ἔθνει μόνον, ἀλλὰ καὶ
 πᾶσιν τοῖς φοβουμένοις τὸ ὄνομα 
 αὐτοῦ. Ἰουδαίῳ τε πρῶτον, φησὶν ὁ ἀπόστολος,
 καὶ Ἕλληνι 
 
 . πολλάκις δὲ ἡμῖν ἀποδέδεικται, ὡς πάντας τοὺς ἐξ
 ἐθνῶν τῷ θεῷ προσιόντας φοβουμένους τὸν
 κύριον ἀποκαλεῖν εἴωθεν ὁ λόγος. τούτοις οὖν
 αὐτοῖς, φησίν, ἔδωκας
 κληρονομίαν . 
 Καὶ ποίαν οὐκ εἶπεν, ἡμῖν δὲ καταλέλοιπεν ζητεῖν. τῷ μὲν
 οὖν Ἰσραὴλ 
 γῆν ῥέουσαν μέλι καὶ γάλα 
 ἐπήγγελται διὰ Μωσέως · τοῖς δὲ
 φοβουμένοις , ὁποίαν ἔδωκε κληρονομίαν , εἴασεν ζητεῖσθαι. εὑρήσεις δὲ ἐν
 τοῖς τοῦ σωτῆρος ἡμῶν μακαρισμοῖς ταύτην, ἐν οἷς εἴρηται·
 μακάριοι οἱ πτωχοὶ τῷ πνεύματι, ὅτι αὐτῶν ἐστιν ἡ
 βασιλεία τῶν οὐρανῶν 
 , καὶ πάλιν ἔχεις τοῦ σωτῆρος
 
 ἡμῶν ἐπαγγελίαν, δι’ ἧς φησι· καὶ ἐν τῷ αἰῶνι τούτῳ
 πολυπλασίονα λήψεται καὶ ἐν τῷ μέλλοντι
 ζωὴν αἰώνιον κληρονομήσει 
 . 
 Καὶ ταύτης ἕνεκα τῆς κληρονομίας ὁ πέμπτος ψαλμὸς ἐπεγέγραπτο·
 εἰς τὸ τέλος, ὑπὲρ τῆς κληρονομούσης 
 . καὶ ἐν τῷ ιε δὲ ψαλμῷ ἡ αὐτὴ κληρονομία ἐδηλοῦτο κατὰ τό· 
 
 κύριος ἡ μερὶς τῆς κληρονομίας μου καὶ τοῦ ποτηρίου
 μου· 
 
 
 σὺ εἶ ὁ ἀποκαθιστῶν τὴν κληρονομίαν μου ἐμοί.
 
 
 
 καὶ γὰρ ἡ κληρονομία μου κρατίστη μοί ἐστιν.

. Ἡμέρας ἐφ’ ἡμέρας βασιλέως προσθήσεις, 
 τὰ ἔτη αὐτοῦ ἕως ἡμέρας γενεᾶς καὶ γενεᾶς. 
 διαμενεῖ εἰς τὸν αἰῶνα ἐνώπιον τοῦ θεοῦ· 
 ἔλεος καὶ ἀλήθειαν τίς ἐκζητήσει αὐτοῦ; 
 
 
 Προειπών· 
 
 ὅτι σύ, ὁ θεός, εἰσήκουσας τῶν εὐχῶν μου, 
 
 
 καθ’ ὑπερβατὸν συνῆψεν τό· 
 
 ἡμέρας ἐφ’ ἡμέρας τοῦ βασιλέως προσθήσεις. 
 
 
 Εἰσακούων γάρ, φησίν, τῶν εὐχῶν μου ἡμέρας ἐφ’ ἡμέρας μοι προσέθηκας . διὰ μέσου δὲ ἐνεβλήθη ἡ περὶ τῶν
 φοβουμένων τὸ ὄνομα τοῦ
 κυρίου μνήμη, ἐπειδὴ καὶ αὐτοῖς ἐπήγγελται τὴν κληρονομίαν 
 
 ἡ προφητεία. ἦν δὲ ἡ
 κληρονομία 
 
 ἡ αἰώνιος ζωή 
 , ἣν ὁ λόγος σημαίνει φάσκων· 
 
 ἡμέρας ἐφ’ ἡμέρας τοῦ βασιλέως προσθήσεις. 
 
 
 Μεγάλα τοίνυν εὐξαμένῳ τῷ βασιλεῖ Δαυὶδ ἐπήγγελται ὁ θεὸς διὰ τοῦ πνεύματος
 ἡμέρας ἐφ’ ἡμέρας
 προσθήσειν , καί· 
 
 τὰ ἔτη αὐτοῦ ἕως ἡμέρας γενεᾶς καὶ γενεᾶς. 
 
 
 ταύτην γὰρ αὐτῷ τὴν κληρονομίαν 
 
 ἐπηγγείλατο, ὃ δὴ καὶ ἐν
 τῷ κ δηλοῦται ψαλμῷ, ἐν ᾧ εἴρηται· 
 
 κύριε, ἐν τῇ δυνάμει σου εὐφρανθήσεται ὁ βασιλεύς·
 
 
 
 τὴν ἐπιθυμίαν τῆς καρδίας αὐτοῦ ἔδωκας αὐτῷ, 
 
 
 
 καὶ ἑξῆς· 
 
 ζωὴν ᾐτήσατό σε, καὶ ἔδωκας αὐτῷ 
 
 
 μακρότητα ἡμερῶν εἰς αἰῶνα καὶ εἰς αἰῶνα αἰῶνος. 
 
 
 Ἐπειδὴ γὰρ τῶν οὐρανίων ὀριγνώμενος καὶ τῶν παρὰ σοὶ ἀγαθῶν
 ἐπιθυμήσας ηὔξατο, εἰσήκουσας αὐτοῦ, φησίν, καὶ εἰσακούσας 
 
 τὴν ἐπιθυμίαν τῆς καρδίας αὐτοῦ ἔδωκας αὐτῷ,
 
 
 
 καὶ τὴν θέλησιν τῶν χειλέων αὐτοῦ οὐκ 
 
 ἐστέρησας αὐτόν. 
 
 
 Τίς δὲ ἦν ἡ ἐπιθυμία αὐτοῦ καὶ τίς ἡ αἴτησις
 τῶν χειλέων αὐτοῦ 
 , διδάσκει ἑξῆς λέγων· 
 
 ζωὴν ᾐτήσατό σε, καὶ ἔδωκας αὐτῷ 
 
 
 μακρότητα ἡμερῶν εἰς αἰῶνα καὶ εἰς αἰῶνα τοῦ
 αἰῶνος. 
 
 
 Καὶ ἐπὶ τοῦ παρόντος τοίνυν παραπλησίως ἐκείνοις ηὔξατο
 Δαυὶδ καὶ εὐξάμενος
 εἰσηκούσθη· εἰσακουσθείς τε ταύτης ἔτυχεν τῆς ἐπαγγελίας,
 δι’ ἧς εἴρηται· 
 
 ἡμέρας ἐφ’ ἡμέρας βασιλέως προσθήσεις· 
 τὰ ἔτη αὐτοῦ ἕως ἡμέρας γενεᾶς καὶ γενεᾶς, 
 
 
 ἢ κατὰ τὸν Σύμμαχον · 
 
 ἡμέρας ταῖς ἡμέραις τοῦ βασιλέως
 προσθήσεις, 
 
 
 ἔτη αὐτοῦ, ἐφ’ ὅσον γενεὰ καὶ
 γενεά· 
 
 
 οἰκήσει αἰωνίως ἔμπροσθεν τοῦ
 θεοῦ· 
 
 
 ἔλεος καὶ ἀλήθεια περιφράξει
 αὐτόν. 
 
 
 
 Τούτων δὲ πάντων τεύξεται ὁ δυνηθεὶς εἰπεῖν· 
 
 ἀπὸ τῶν περάτων τῆς γῆς πρὸς σὲ ἐκέκραξα 
 ἐν τῷ ἀκηδιᾶσαι τὴν καρδίαν μου. 
 
 
 Τῆς γὰρ τοιαύτης προκοπῆς καρπὸν ἐπάξιον λήψεται τὴν
 αἰώνιον ζωήν. φάσκων δὲ ὁ λόγος· 
 
 τὰ ἔτη αὐτοῦ ἕως ἡμέρας γενεᾶς καὶ γενεᾶς, 
 
 
 σημαίνει, ὡς ἄρα ἔσται ὁ Δαυὶδ μνημονευόμενος οὐ καθ’ ὃν μόνον ἐβίου
 χρόνον, ἀλλὰ καὶ καθ’ ἑκάστην γενεάν, ἢ κατὰ δύο τινὰς
 γενεὰς αἰνιττομένου τοῦ λόγου
 
 τόν τε ἐκ περιτομῆς λαὸν καὶ τὴν ἐξ ἐθνῶν ἐκκλησίαν.
 ἐφ’ ὅσον γοῦν χρόνον ἡ
 γενεὰ ἡ πρώτη τοῖς
 θείοις ἐντυγχάνει γράμμασι, φέρει διὰ μνήμης τὸν Δαυίδ · καὶ ἡ δευτέρα δὲ γενεὰ 
 
 ἡ τῆς ἐξ ἁπάντων ἐθνῶν ἐκλογῆς ὡσαύτως τοῦ
 Δαυὶδ οὔποτε
 διαλείπει μνημονεύουσα διὰ τὸ φέρειν ἀνὰ στόμα τὴν
 βίβλον τῆς γενέσεως Ἰησοῦ Χριστοῦ τοῦ υἱοῦ
 Δαυίδ. 
 τοῦτο οὖν ᾐνίξατο φήσας ὁ λόγος· 
 
 τὰ ἔτη αὐτοῦ ἕως ἡμέρας γενεᾶς καὶ γενεᾶς. 
 
 
 Καὶ ἐν μὲν ἀνθρώποις ταύτης τεύξεται τῆς μακρότητος· παρὰ
 δὲ αὐτῷ τῷ θεῷ οὔποτε, φησίν, ἀπολεῖται, ἀθανάτου δὲ καὶ
 εἰς ἄπειρον διαρκούσης ζωῆς τυχὼν 
 
 διαμενεῖ εἰς τὸν αἰῶνα ἐνώπιον τοῦ θεοῦ. 
 
 
 Πῶς δὲ διαρκεῖν καὶ τῇ τοῦ θεοῦ ζωῇ συμπαρεκτείνεσθαι
 ἀνθρώπου φύσις οἵα τε ἂν εἴη, διδάσκει ἑξῆς φάσκων· 
 
 ἔλεος καὶ ἀλήθειαν τίς ἐκζητήσει αὐτοῦ; 
 
 
 Ὅπερ σαφέστερον ἡρμήνευσεν ὁ Σύμμαχος εἰπών· 
 
 ἔλεος καὶ ἀλήθεια περιφράξει
 αὐτόν, 
 
 
 
 καὶ ὁ Ἀκύλας ὁμοίως· 
 
 ἔλεος καὶ ἀλήθεια διατηρήσουσιν
 αὐτόν. 
 
 
 
 Ταῦτα γὰρ τῆς ἀθανασίας αὐτῷ ἔσται αἴτια, τὸ τοῦ θεοῦ
 ἔλεος καὶ ἡ ἀλήθεια · ὧν μεταλαμβάνων πᾶς ὁ
 θεοφιλής, ὥσπερ ἀπὸ ἁλῶν ἁλιζόμενος, φυλαχθήσεται εἰς
 αἰώνιον ζωήν. οὐ γὰρ δὴ ὁμοίως τῷ θεῷ πεφυκὼς τὴν οὐσίαν
 ὁμοίως αὐτῷ ζήσεται, ἀλλ’ ὑπὸ τοῦ ἐλέους τοῦ θεοῦ καὶ ὑπὸ τῆς ἀληθείας αὐτοῦ διακρατούμενος.

. Οὕτως ψαλῶ τῷ ὀνόματί σου εἰς τὸν αἰῶνα τοῦ αἰῶνος 
 τοῦ ἀποδοῦναί με τὰς εὐχάς μου ἡμέραν ἐξ ἡμέρας.
 
 
 
 
 Ταῦτα τοῦ ἁγίου πνεύματος τῇ τοῦ Δαυὶδ ὑπηχήσαντος ψυχῇ μαθὼν ὥσπερ παρὰ
 διδασκάλου τὰ λεχθέντα ἐπισφραγίζεται τῇ πίστει τὸν λόγον
 ἀναφωνῶν καὶ λέγων· 
 
 οὕτω ψαλῶ τῷ ὀνόματί σου εἰς τὸν αἰῶνα τοῦ αἰῶνος. 
 
 
 Οὐχ ἁπλῶς δὲ ψαλῶ , φησί, τῷ ὀνόματί σου εἰς τὸν αἰῶνα τοῦ
 αἰῶνος , ἀλλὰ μετὰ προσθήκης τῆς οὕτω . πῶς δὲ οὕτω , ἀλλ’ ὡς προεδίδαξεν τὸ πνεῦμα τὸ ἅγιον
 φῆσαν· 
 
 ἔλεος καὶ ἀλήθεια περιφράξει
 αὐτόν, 
 
 
 
 ἢ διατηρήσουσιν αὐτόν 
 
 ; οὕτω γάρ, ὑπὸ τοῦ
 σοῦ ἐλέους καὶ ὑπὸ τῆς σῆς
 ἀληθείας 
 
 περιφραττόμενος 
 
 καὶ διατηρούμενος 
 
 , ψαλῶ τῷ ὀνόματί σου εἰς τὸν 
 
 αἰῶνα τοῦ αἰῶνος · τεθάρσηκα γὰρ
 ζωῆς αἰωνίου τεύξεσθαι καὶ ἀθανασίας τῆς παρὰ σοὶ διὰ τὸν
 σὸν ἔλεον καὶ διὰ τὴν σὴν
 ἀλήθειαν 
 , ἀλλ’ οὐ διὰ τὰς ἐμὰς ἀρετάς. 
 
 οὕτως οὖν ψαλῶ τῷ ὀνόματί σου εἰς τὸν αἰῶνα τοῦ αἰῶνος 
 τοῦ ἀποδοῦναί με τὰς εὐχάς μου ἡμέραν ἐξ ἡμέρας, 
 
 
 ἢ κατὰ τὸν Σύμμαχον · 
 
 ἀποδιδοὺς τὰς εὐχάς μου καθ’
 ἑκάστην ἡμέραν· 
 
 
 
 οὐδεπώποτε γὰρ ἀπολείψομαι τοῦ μὴ ἀποδιδόναι τὰς ἐμὰς ἐπαγγελίας, ὥσπερ ὀφειλὰς
 διηνεκεῖς καὶ ἐμοὶ σωτηρίους. ταύτας γὰρ διατελέσω καὶ
 εἰς τὸν ἄπειρον αἰῶνα ἀποδιδούς . οὐδὲ γὰρ ἀργὸς καὶ
 ἄπρακτος ἔσομαι κατ’ ἐκείνην τὴν αἰώνιον ζωήν, τὴν δὲ
 πρέπουσαν καὶ ὀφειλομένην ἀποδιδοὺς τῷ θεῷ κἀκεῖ πρᾶξιν
 διατελέσω· αὕτη δέ ἐστιν ἡ ὀφειλομένη καὶ αὐτῷ πρέπουσα
 διηνεκὴς εὐχαριστία.

Εἰς τὸ τέλος, ὑπὲρ Ἰδιθούμ· ψαλμὸς τῷ Δαυίδ. 
 Οὐχὶ τῷ θεῷ ὑποταγήσεται ἡ ψυχή μου; 
 παρ’ αὐτῷ γὰρ τὸ σωτήριόν μου. 
 Καὶ γὰρ αὐτὸς θεός μου καὶ σωτήρ μου, 
 ἀντιλήπτωρ μου· οὐ μὴ σαλευθῶ. 
 
 
 Ὁ μὲν προκείμενος ψαλμὸς εἴρηται μὲν
 τῷ Δαυίδ , πρόκειται δὲ τῇ ἐπιγραφῇ
 ὑπὲρ Ἰδιθοὺμ διδάσκοντος ἡμᾶς τοῦ λόγου,
 ὡς ἄρα ὁ Δαυὶδ ὑπὲρ τοῦ Ἰδιθοὺμ συντάξας τὸν ψαλμὸν
 παρέδωκεν αὐτῷ μελετᾶν καὶ ἀντὶ ἐπῳδῆς χρῆσθαι εἰς
 θεραπείαν συμφορᾶς τινος ἐπισυμβάσης αὐτῷ. καὶ ὁ
 λ δὲ καὶ η ἐπεγέγραπτο· εἰς
 τὸ τέλος, τῷ Ἰδιθούμ· ᾠδὴ τοῦ Δαυίδ , ἐν ᾧ καὶ
 αὐτῷ ὁμοίως διδασκαλίαν παρεδίδου ὁ Δαυὶδ τῷ Ἰδιθοὺμ διὰ
 τὴν αὐτήν, οἶμαι, κατάστασιν. ἐνταῦθα μὲν γὰρ λέλεκται· 
 
 Οὐ μὴ σαλευθῶ ἐπὶ πλεῖον. 
 Ἕως πότε ἐπι
 
 τίθεσθε ἐπ’ ἄνθρωπον, 
 φονεύεσθε πάντες ὑμεῖς; 
 
 
 Ἐν δὲ τῷ λη · 
 
 Ἐν τῷ συστῆναι τὸν ἁμαρτωλὸν ἐναντίον μου, 
 ἐκωφώθην καὶ ἐταπεινώθην καὶ ἐσίγησα ἐξ ἀγαθῶν, 
 καὶ τὸ ἄλγημά μου ἀνεκαινίσθη. 
 
 
 Καὶ πάλιν· 
 
 Ἀπὸ πασῶν τῶν ἀνομιῶν μου ῥῦσαί με· 
 ὄνειδος ἄφρονι ἔδωκάς με. 
 
 
 Καὶ θέα, τίνα τρόπον ἐμφαίνει δι’ ἀμφοτέρων ἐν πειρασμῷ
 τινι ἐξητάσθαι καὶ δεινὰ πεπονθέναι· διὸ ταύτας προσίετο
 τὰς φωνάς. καὶ ἐν μὲν τῷ μετὰ χεῖρας ψαλμῷ προϊών φησι· 
 
 Πλὴν μάταιοι οἱ υἱοὶ τῶν ἀνθρώπων, 
 ψευδεῖς υἱοὶ τῶν ἀνθρώπων ἐν ζυγοῖς τοῦ ἀδικῆσαι, 
 αὐτοὶ ἐκ ματαιότητος ἐπὶ τὸ αὐτό. 
 
 
 Καὶ ἐν ἐκείνῳ δὲ ὁμοίως εἴρητο· 
 
 Πλὴν τὰ σύμπαντα ματαιότης, πᾶς ἄνθρωπος ζῶν. 
 
 
 Καὶ πάλιν· 
 
 Πλὴν μάτην πᾶς ἄνθρωπος. 
 
 Ἅπερ οὐδὲν ἂν διαφέροι τοῦ· 
 
 Πλὴν μάταιοι οἱ υἱοὶ τῶν ἀνθρώπων, 
 αὐτοὶ ἐκ ματαιότητος ἐπὶ τὸ αὐτό. 
 
 
 Ἔτι πρὸς τούτοις ἐν μὲν τῷ λη εὕροις ἂν
 εἰρημένον τό· 
 
 Μέντοιγε ἐν εἰκόνι διαπορεύεται ἄνθρωπος· 
 πλὴν μάτην ταράσσονται· 
 θησαυρίζει καὶ οὐ γινώσκει, τίνι συνάξει αὐτά. 
 
 
 Σύμφωνα δὲ τούτοις εἴη ἂν καὶ τὰ μετὰ χεῖρας λεγόμενα ἐν
 τούτοις· 
 
 Μὴ ἐλπίζετε ἐπὶ ἀδικίαν, 
 καὶ ἐπὶ ἅρπαγμα μὴ ἐπιποθῆτε· 
 πλοῦτος ἐὰν ῥέῃ, μὴ προστίθεσθε καρδίᾳ. 
 
 
 Καὶ σὺ δ’ ἂν ἐπὶ σχολῆς ἐκ παραλλήλου τὰς ἐν ἀμφοτέροις
 τοῖς δηλωθεῖσι ψαλμοῖς ἐγκειμένας λέξεις παραθεὶς ἀλλήλαις
 εὕροις ἂν μιᾶς καὶ τῆς αὐτῆς ἐχομένας διανοίας. 
 Ὁ τοίνυν Δαυὶδ ἔοικε τῷ Ἰδιθοὺμ πειρασμῷ τινι
 περιπεπτωκότι,
 
 τάχα που καὶ ὀλισθήματι, διδασκαλίαν θεραπευτικὴν
 παραδεδωκέναι, ὅπως ἂν λάβοι ἑαυτὸν καὶ ἀνακτήσοιτο τοῦ
 συμβάντος αὐτῷ πταίσματος. ἐδίδασκε γοῦν αὐτὸν ἐν μὲν τῷ
 λη ἑαυτῷ παραινεῖν καὶ πρὸς ἑαυτὸν
 διαλέγεσθαι καὶ λέγειν· 
 
 Εἶπα· φυλάξω τὰς ὁδούς μου τοῦ μὴ ἁμαρτάνειν ἐν γλώσσῃ
 μου· 
 ἐθέμην τῷ στόματί μου φυλακὴν 
 ἐν τῷ συστῆναι τὸν ἁμαρτωλὸν ἐνώπιόν μου. 
 Ἐκωφώθην καὶ ἐταπεινώθην καὶ ἐσίγησα ἐξ ἀγαθῶν, 
 καὶ τὸ ἄλγημά μου ἀνεκαινίσθη καὶ τὰ τούτοις ἑξῆς· 
 
 
 ἐν οἷς ἦν καὶ τό· 
 
 Ἀπὸ πασῶν τῶν ἀνομιῶν μου ῥῦσαί με· 
 ὄνειδος ἄφρονι ἔδωκάς με. 
 Ἐκωφώθην καὶ οὐκ ἤνοιξα τὸ στόμα μου, ὅτι σὺ ἐποίησας. 
 
 
 Καὶ πάλιν· 
 
 Ἀπόστησον ἀπ’ ἐμοῦ τὰς μάστιγάς σου· 
 ἀπὸ τῆς ἰσχύος τῆς χειρός σου ἐγὼ ἐξέλιπον. 
 
 
 Ταῦτα καὶ τὰ τοιαῦτα ἐδιδάσκετο λέγειν καὶ τῷ θεῷ τοιαύτας
 εὐχὰς ἀναπέμπειν ὁ Ἰδιθοὺμ ἐν ἐκείνῳ· καὶ ἐν τῷ μετὰ χεῖρας
 δὲ ὡσαύτως τὸν αὐτὸν ἄνδρα ὁ Δαυὶδ διδάσκει ἑαυτῷ
 προσδιαλέγεσθαι καὶ λέγειν· 
 
 Οὐχὶ τῷ θεῷ ὑποταγήσεται ἡ ψυχή μου; 
 παρ’ αὐτοῦ γὰρ τὸ σωτήριόν μου 
 καὶ γὰρ αὐτὸς θεός μου καὶ σωτήρ μου, 
 ἀντιλήπτωρ μου· οὐ μὴ σαλευθῶ ἐπὶ πλεῖον. 
 
 
 Σημαίνει σεσαλεῦσθαι ἑαυτὸν καί τινα ταραχὴν τῇ ψυχῇ
 πεπονθέναι. ἐπεὶ τοίνυν τῶν πειραζόντων ἐπιθεμένων αὐτῷ
 γέγονέ τις αὐτῷ ἀτονία ᾔσθετό τε ἑαυτοῦ οὐ κατὰ τὸν
 εἰρηκότα· ἐμοῦ δὲ παρὰ μικρὸν ἐσαλεύθησαν οἱ
 πόδες , ἀλλὰ καὶ ἀληθῶς σα λευθέντος, ἀναγκαίως διδάσκεται λέγειν·
 οὐ μὴ σαλευθῶ ἐπὶ πλεῖον, ἢ κατὰ τὸν
 Ἀκύλαν ·
 σφαλήσομαι πολλήν , καὶ κατὰ τὴν πέμπτην
 δὲ ἔκδοσιν εἴρηται· οὐ μὴ σαλευθῶ ἐπὶ
 πλεῖον. 
 
 Σύμφωνος δ’ ἂν εἴη ὁ νοῦς τῆς προκειμένης διδασκαλίας τῇ
 φασκούσῃ προφητείᾳ· οὐαὶ οἱ ἐπισπώμενοι τὰς ἁμαρτίας
 ὡς σχοινίῳ μακρῷ καὶ ὡς ζυγοῦ ἱμάντι δαμάλεως τὰς
 ἀνομίας· καὶ τῷ· ›μὴ ὁ πίπτων οὐκ ἀνίσταται, καὶ
 ὁ ἀποστρέφων οὐκ ἐπιστρέφει; ἵνα τί ἀποστρέφεται ἀποστροφὴν
 ἀναιδῆ, λέγει κύριος.‹ πάντα γὰρ ταῦτα διδάσκει τὸν ἅπαξ
 ἡμαρτηκότα μὴ παραμένειν τῷ ἁμαρτήματι μηδὲ ἀπογινώσκειν
 ἑαυτὸν μηδὲ ἔκδοτον παρέχειν τῷ τοῦ πειρατηρίου ῥεύματι.
 διὸ ἀναγκαίως διδάσκεται ὁ Ἰδιθοὺμ ἐπᾴδειν ἑαυτῷ καὶ τὰ
 προκείμενα λέγειν καὶ πρῶτον μὲν ἐπὶ τὸν μέγαν σωτῆρα καὶ
 τῶν ψυχῶν ἰατρὸν καταφεύγειν, ἔπειτα ὑποτάττειν τὴν ἑαυτοῦ
 ψυχὴν μηκέτι ἀνθρώποις μηδὲ τοῖς ἐκφοβοῦσιν, ἕνα δὲ μόνον
 πρὸ ὀφθαλμῶν θέμενον τὸν μέγαν κριτήν τε καὶ θεόν, αὐτῷ
 μόνῳ τὴν ἑαυτοῦ ψυχὴν ὑποτάττειν ἐλευθεροῦν τε αὐτὴν παντὸς
 ἀλλοτρίου φόβου. διό φησιν· 
 
 Οὐχὶ τῷ θεῷ ὑποταγήσεται ἡ ψυχή μου; 
 παρ’ αὐτοῦ γὰρ τὸ σωτήριόν μου· 
 καὶ γὰρ αὐτὸς θεός μου καὶ σωτήρ μου, 
 ἀντιλήπτωρ μου· οὐ μὴ σαλευθῶ ἐπὶ πλεῖον. 
 
 
 Πάλιν δὲ κἀνταῦθα τὸ σωτήριον Ἑβραϊκῇ φωνῇ
 διὰ τῶν αὐτῶν στοιχείων, δι’ ὧν γράφεται τὸ τοῦ σωτήρος
 ἡμῶν Ἰησοῦ ὄνομα,
 
 φέρεται. 
 Εὐλόγως δέ τις ζητήσειε τούτοις ἐντυγχάνων· τί δήποτε μόνων
 δύο ὄντων τῶν ὑπὲρ τοῦ Ἰδιθούμ , ἢ
 περὶ τοῦ Ἰδιθοὺμ κατὰ τὸν Ἀκύλαν εἰρημένων οὐκ ἐφεξῆς
 ἀλλήλοις κεῖνται ἀμφότεροι, μακρὰν δ’ ἀπεσχοινισμένοι
 τυγχάνουσι; τὴν δὲ τούτων αἰτίαν ἐν τοῖς εἰρημένοις ἡμῖν
 εἰς τὸν λη γραμματικαῖς ἀποδείξεσι παρεστήσαμεν. 
 Ἀλλὰ καὶ τίς ἦν ὁ Ἰδιθούμ, ἤδη πρότερον ἐν αὐτῷ ἐκείνῳ
 δεδηλώκαμεν τὴν ἀπὸ τῶν Παραλειπομένων ἱστορίαν
 παραθέμενοι, δι’ ἧς ἐδείκνυτο εἷς τῶν ἐκλελεγμένων εἰς τὸ
 αἰνεῖν τὸν θεὸν γεγονώς. γέγραπται γοῦν· καὶ
 κατέλειπον ἐκεῖ ἐναντίον τῆς κιβωτοῦ τῆς διαθήκης κυρίου
 τὸν Ἀσὰφ καὶ τοὺς ἀδελφοὺς αὐτοῦ λειτουργοὺς ἐναντίον
 τῆς κιβωτοῦ· καὶ ἑξῆς εἴρηται· Αἰμὰν καὶ
 Ἰδιθοὺμ καὶ οἱ λοιποὶ ἐκλεγέντες ἐπ’ ὀνόματος τοῦ αἰνεῖν
 τὸν κύριον, ὅτι εἰς αἰῶνα τὸ ἔλεος αὐτοῦ· καὶ
 πάλιν· μετ’ αὐτῶν Αἰμὰν καὶ Ἰδιθοὺμ σάλπιγγές τε καὶ
 κύμβαλα τοῦ ἀναφωνεῖν καὶ ὄργανα τῶν ᾠδῶν τοῦ θεοῦ· υἱοὶ
 Ἰδιθοὺμ εἰς τὴν πύλην. καὶ αὖθις· καὶ
 ἔστησεν ὁ βασιλεὺς Δαυὶδ καὶ οἱ ἄρχοντες τῆς δυνάμεως
 εἰς τὰ ἔργα τοὺς υἱοὺς Ἀσὰφ καὶ Αἰμὰν καὶ Ἰδιθούμ, τοὺς
 ἀποφθεγγομένους ἐν κινύρᾳ καὶ ἐν νάβλαις καὶ ἐν
 τυμπάνοις. ἀντὶ δὲ τοῦ τοὺς
 ἀποφθεγγομένους , ὁ μὲν Ἀκύλας 
 τῶν προφητῶν , ὁ δὲ Σύμμαχος 
 τῶν προφητευσάντων διὰ λύρας ἐξέδωκεν, ὥστε
 προφήτας χρὴ νομίζειν γεγονέναι τοὺς δηλουμένους. καὶ αὖθις
 ἑξῆς εἴρηται· τῷ Ἰδιθούμ υἱοὶ Ἰδιθούμ, Γοδολείας καὶ
 Σουρεὶ καὶ Αἰείας καὶ Σεδείας
 
 καὶ Ματθίας, ἓξ μετὰ τὸν πατέρα αὐτῶν Ἰδιθοὺμ ἐν
 κινύραις ἀνακρουόμενοι. ἀντὶ δὲ τοῦ ἐν
 κινύραις ἀνακρουόμενοι πάλιν ὁ Ἀκύλας 
 κιθάρᾳ προφητεύων , ὁ δὲ Σύμμαχος 
 διὰ λύρας τοῦ προφητεύοντος ἐξέδωκεν. 
 Οὐκοῦν καὶ ὁ Ἰδιθοὺμ εἷς ἦν τῶν προφητευόντων διὰ
 λύρας · διὸ καὶ εἰκότως εἴποι ἄν τις ἐντεῦθεν
 ὁρμώμενος μὴ τὸν Δαυὶδ συντάξαι τὸν ψαλμὸν καὶ δεδωκέναι τῷ
 Ἰδιθοὺμ μηδὲ τὸν Ἰδιθοὺμ ὑποπεπτωκέναι τῷ πειρασμῷ καὶ
 θεραπείας δεδεῆσθαι τῆς παρὰ τοῦ Δαυίδ, μηδὲ γὰρ τὴν γραφὴν
 ὑπαίτιόν που τὸν Ἰδιθοὺμ εἰσάγειν, ἀλλ’ ἔμπαλιν μᾶλλον τὸν
 Δαυὶδ πειρασμῷ περιπεπτωκέναι διδάσκειν. διὸ καὶ φήσαι ἂν
 εἰκότως προφήτην ὄντα τὸν Ἰδιθοὺμ τοὺς ἐν ἀμφοτέροις τοῖς
 προδηλωθεῖσι ψαλμοῖς λόγους συντάξαι καὶ τῷ Δαυὶδ
 παραδεδωκέναι, ὡς ἂν ὠφελοῖτο καὶ θεραπεύοιτο ἐξ αὐτῶν ἐπὶ
 τοῖς αὐτῷ συμβεβηκόσι. δοκεῖ δέ πως ταύτῃ τῇ διανοίᾳ
 συμβάλλεσθαι καὶ ὁ Σύμμαχος τὴν προγραφὴν τοῦτον ἑρμηνεύσας τὸν
 τρόπον· 
 
 Ἐπινίκιος διὰ Ἰδιθούμ, ᾠδὴ εἰς Δαυίδ. 
 
 
 Καὶ μήποτε μετὰ τὸ σφάλμα τὸ ἐπισυμβὰν τῷ Δαυὶδ ἐπὶ τῇ τοῦ
 Οὐρίου γυναικὶ μηκέτι οἵου τε αὐτοῦ κατὰ τὸ παλαιὸν
 προφητεύειν πολλῶν δὲ πειρασμῶν ἐπανισταμένων αὐτῷ καὶ
 συμφορῶν ἐπ’ ἀλλήλων ὁ Ἰδιθοὺμ πνεύματι ἁγίῳ συντάξας τοὺς
 προκειμένους λόγους ὥσπερ τινὰ φάρμακα ψυχῆς θεραπευτικὰ
 ἐπιδίδωσιν αὐτῷ εἰς τὸ παραμυθεῖσθαι ἐκ τῆς ἐν αὐτοῖς
 διδασκαλίας.
 
 καὶ δὴ δυσὶν ἐκδοχαῖς ἐπιβάλλοντες εἰς τὰ προκείμενα τοῖς
 ἐντυγχάνουσι θατέρας αὐτῶν τὴν αἵρεσιν καταλείψομεν.

Ἕως πότε ἐπιτίθεσθε ἐπ’ ἄνθρωπον 
 - φονεύετε πάντες ὑμεῖς - 
 ὡς τοίχῳ κεκλιμένῳ καὶ φραγμῷ ὠσμένῳ; 
 
 
 Ἐμφαίνει διὰ τούτων μὴ ἕνα μόνον πειρασμὸν ὑπομεμενηκέναι ὁ
 Δαυὶδ μηδ’ ὥσπερ μίαν πληγὴν εἰληφέναι ὑπὸ τῶν ἀντιπάλων,
 ὡς δὲ ἐπὶ μακρῷ χρόνῳ τυπτόμενος καὶ καρτερῶς ὑπομένων τὰς
 ἐπαγομένας αὐτῷ πληγὰς φάσκειν τοῖς τύπτουσιν· 
 
 Ἕως πότε ἐπιτίθεσθε ἐπ’ ἄνθρωπον; 
 
 
 Ἢ κατὰ τὸν Ἀκύλαν · 
 
 Ἕως τίνος ἐπιβουλεύετε; 
 
 
 Ἢ κατὰ τὸν Σύμμαχον · 
 
 Ἕως τίνος ματαιοπονήσετε; 
 
 
 Εἶτα τὴν προαίρεσιν τῶν ἐπιβουλευόντων αὐτῷ διελέγχων φησί· 
 
 Φονεύετε πάντες ὑμεῖς. 
 
 
 Φονευταὶ γάρ ἐστε, φησί, καὶ οὐχ ὥσπερ ἀνταγωνισταὶ πρὸς
 ἀθλητὴν ἱστάμενοι μέχρι γυμνασίου ποιεῖσθαι τὴν ἅμιλλαν,
 ἀλλὰ φονικῇ προαιρέσει ἐπιτίθεσθέ μοι· καὶ
 ἐπιτίθεσθε ὡς ἀβοηθήτῳ καὶ
 ὡς ἤδη κεκλιμένῳ τοίχῳ καὶ
 φραγμῷ ὠσμένῳ . ὡς γὰρ μηδενὸς
 περιφράττοντος μηδὲ περιτειχίζοντος καὶ τὴν ἐμὴν
 φρουροῦντος ψυχήν, οὕτως ἐπιτίθεσθε .
 ἕως οὖν πότε ταῦτα
 ματαιοπονήσετε καὶ οὐχὶ παύσεσθε λοιπὸν
 γνόντες, ὅτι εὗρον τὴν ἐμαυτοῦ φυλακὴν καὶ τὸν ἐμαυτοῦ
 φρουρὸν καὶ σωτῆρα; διὸ ἐθάρσησα φάναι· 
 
 Οὐχὶ τῷ θεῷ ὑποταγήσεται ἡ ψυχή μου; 
 παρ’ αὐτοῦ γὰρ τὸ σωτήριόν μου· 
 καὶ γὰρ αὐτὸς θεός μου καὶ σωτήρ μου, 
 ἀντιλήπτωρ μου· οὐ μὴ σαλευθῶ ἐπὶ πλεῖον.

Πλὴν τὴν τιμήν μου ἐβουλεύσαντο ἀπώσασθαι, 
 ἔδραμον ἐν δίψει· 
 τῷ στόματι αὐτῶν εὐλογοῦσαν καὶ τῇ καρδίᾳ αὐτῶν
 κατηρῶντο. 
 Διάψαλμα. 
 
 
 Τὰ μὲν πρῶτα αὐτὸς ἑαυτῷ ἤτοι Δαυὶδ ἢ Ἰδιθοὺμ διείλεκται·
 τὰ δὲ δεύτερα πρὸς τοὺς ἐχθροὺς ἀπετείνατο· τὰ δὲ τρίτα διὰ
 τῶν προκειμένων ἡμᾶς διδάσκει, τίποτε βουλευόμενοι οἱ
 ἐπιβουλεύοντες αὐτῷ τὴν ἐπιβουλὴν κατεσκεύαζον. διό φησι· 
 
 Πλὴν τὴν τιμήν μου ἐβουλεύσαντο ἀπώσασθαι. 
 
 
 Ἡ γὰρ πᾶσα σκέψις αὐτῶν καὶ ἡ βουλὴ οὐδὲν ἕτερον, φησίν, ἢ
 καταβαλεῖν με τῆς παρὰ τῷ θεῷ
 τιμῆς , καὶ γυμνῶσαι τῆς δόξης, ἧς εἶχον
 πρότερον, ἐσπούδαζον. εἶτα βουλευσάμενοι ταύτην μου τὴν
 τιμὴν περιελεῖν ἔδραμον ἐν δίψει τὴν ἐμὴν
 ἀπώλειαν θεάσασθαι διψῶντες. 
 Ἀντὶ δὲ τοῦ ἐν δίψει 
 ἐν διαψεύσματι ὁ Ἀκύλας , ὁ δὲ Σύμμαχος 
 ἐν ψεύσματι , ἡ δὲ πέμπτη ἔκδοσις ἐν
 ψεύδει καὶ πάλιν ἑτέρα ἔκδοσις ἐν
 δόλῳ ἡρμήνευσαν. εἰκὸς οὖν καὶ ἐν τῇ καθ’ ἡμᾶς
 ἀναγνώσει κεῖσθαι μὲν πρότερον τὸ ἐν ψεύδει ,
 ἵν’ ᾖ τὸ λεγόμενον· ἔδραμον ἐν ψεύδει ,
 τουτέστιν οἱ ἐχθροί μου καὶ οἱ ἐπιβουλεύοντες οὐ σὺν
 ἀληθείᾳ τὸν κατ’ ἐμοῦ δρόμον καὶ τὴν κατ’ ἐμοῦ σπουδὴν
 ἐποιοῦντο, ὅλους δὲ ἑαυτοὺς τῷ ψεύδει παραδόντες. σφάλμα δὲ
 γραφικὸν γεγονέναι ἐν τοῖς μετὰ ταῦτα συνέβη χρόνοις, ὥστε
 ἀντὶ τοῦ ἐν ψεύδει 
 ἐν δίψει γραφῆναι. πῶς δὲ ψευδόμενοι οἱ
 ἐπιβουλεύοντες ἔδραμον, διερμηνεύει λέγων ἑξῆς· 
 
 Τῷ στόματι αὐτῶν εὐλογοῦσαν καὶ τῇ καρδίᾳ
 
 αὐτῶν κατηρῶντο. 
 
 
 Ἀπατῶντες γὰρ λόγοις γλυκέσιν ἐχρῶντο πρὸς τὸ καθελκῦσαί με
 καὶ καταβαλεῖν τῆς παρὰ τῷ θεῷ στάσεως· διὸ
 εὐλογεῖν ἐδόκουν καὶ ἐπαινεῖν με καὶ
 ἀποδέχεσθαι εἰς πρόσωπον· τὰ δὲ τῆς διανοίας αὐτῶν
 πεπλήρωτο καταρῶν, δι’ ὧν τὴν τιμήν μου ἐβουλεύσαντο
 ἀπώσασθαι καὶ κατάρᾳ με ὑποβαλεῖν. διδασκόμεθα δὲ διὰ
 τούτων, ὅτι δὴ πάντες οἱ τοῖς τοῦ θεοῦ ἀνθρώποις
 ἐπιβουλεύοντες οὐδὲν ἕτερον σπουδάζουσιν ἢ τῆς παρὰ τῷ θεῷ
 τιμῆς γυμνῶσαι αὐτούς.

Πλὴν τῷ θεῷ ὑποτάγηθι, ψυχή μου, 
 ὅτι παρ’ αὐτοῦ ἡ ὑπομονή μου. 
 Καὶ γὰρ αὐτὸς θεός μου καὶ σωτήρ μου, 
 ἀντιλήπτωρ μου· οὐ μὴ μεταναστεύσω. 
 
 
 Ἀρχόμενος μὲν ἔλεγεν· 
 
 Οὐχὶ τῷ θεῷ ὑποταγήσεται ἡ ψυχή μου; 
 
 
 ὥσπερ ἐνδυάζων ἔτι. ἐνταῦθα δὲ ἀποφατικῶς βεβαιωθεὶς ἐκ τῶν
 εἰρημένων τῇ ἑαυτοῦ ψυχῇ ἐπιθαρσεῖν παρακελεύεται· διό φησι
 πρὸς αὐτήν· 
 
 Πλὴν τῷ θεῷ ὑποτάγηθι, ἡ ψυχή μου. 
 
 
 Καὶ ἀνωτέρω μὲν ἔλεγε· 
 
 Παρ’ αὐτοῦ γὰρ τὸ σωτήριόν μου. 
 
 
 Ἐνταῦθα δέ· 
 
 Ὅτι παρ’ αὐτοῦ ἡ ὑπομονή μου. 
 
 
 Ὅμοιον δ’ ἂν εἴη τοῦτο τῷ φήσαντι· πάντα ἰσχύω ἐν τῷ
 ἐνδυναμοῦντί με· οὐ γὰρ παρ’ ἐμαυτοῦ κέκτημαι
 τὴν ἰσχύν, ἀλλὰ παρὰ τοῦ ἐνδυναμοῦντός με· καὶ ἐνταῦθα
 ἡ ὑπομονή μου οὐκ ἐξ ἐμῆς, φησίν, ἀρετῆς
 καὶ δυνάμεως συνέστηκεν, ἀλλὰ παρὰ τῆς αὐτοῦ χάριτος· 
 
 Καὶ γὰρ αὐτὸς θεός μου καὶ
 
 σωτήρ μου. 
 
 
 Διόπερ ὡς θεός μου καὶ σωτήρ
 μου παρέχει μοι τὴν ὑπομονήν .
 εἶτ’ ἀνωτέρω μὲν ἔχεις τό· 
 
 Καὶ γὰρ αὐτὸς θεός μου καὶ
 
 <σωτήρ μου· 
 ἀντιλήπτωρ μου· οὐ μὴ σαλευθῶ ἐπὶ πλεῖον. 
 
 
 ᾿Ενταῦθα δε· 
 
 Κ αὶ γὰρ αὐτὸς θεός μου καὶ> σωτήρ μου, 
 ἀντιλήπτωρ μου· οὐ μὴ μεταναστεύσω. 
 
 
 Ἢ κατὰ τὸν Ἀκύλαν καὶ
 τὸν Σύμμαχον ·
 οὐ σφαλήσομαι . πολλὴ δὲ διαφορὰ τοῦ
 φάσκοντος· οὐ μὴ σαλευθῶ ἐπὶ πλεῖον , καὶ τοῦ
 λέγοντος· οὐ σφαλήσομαι , καί· οὐ
 μεταναστεύσω· τὸ μὲν γὰρ ἐδήλου σαλεύεσθαι μέν,
 ἀλλ’ οὐκ ἐπὶ πλεῖον , ἐνταῦθα δὲ ἄρνησίς ἐστι
 παντελὴς τοῦ πταίσματος.

Ἐπὶ τῷ θεῷ τὸ σωτήριόν μου καὶ ἡ δόξα μου· 
 θεὸς τῆς βοηθείας μου, καὶ ἡ ἐλπίς μου ἐπὶ τῷ θεῷ. 
 
 
 Καὶ ἐνταῦθα τὸ σωτήριον ὁ Ἰησοῦς τῇ Ἑβραϊκῇ
 φωνῇ ὠνόμασται καὶ τοῖς χαρακτῆρσι τοῖς αὐτοῖς ἐγγέγραπται.
 ὥσπερ δὲ ὁ θεῖος ἀπόστολος περὶ τοῦ σωτῆρος ἡμῶν λέγων
 ἔγραφε· δικαιούμενοι δωρεὰν τῇ αὐτοῦ χάριτι διὰ τῆς
 ἀπολυτρώσεως τῆς ἐν Χριστῷ Ἰησοῦ· ὃν προέθετο ὁ θεὸς
 ἱλαστήριον διὰ πίστεως ἐν τῷ αὐτοῦ αἵματι· καὶ
 πάλιν· ἐάν τις ἁμάρτῃ, παράκλητον ἔχομεν πρὸς τὸν
 θεὸν Ἰησοῦν Χριστὸν δίκαιον· καὶ αὐτός ἐστιν ἱλασμὸς
 ὑπὲρ τῶν ἁμαρτιῶν ἡμῶν, τὸν αὐτὸν τρόπον καὶ
 ἐνταῦθα λέλεκται· ἐπὶ τῷ θεῷ τὸ σωτήριόν μου καὶ ἡ
 δόξα μου καὶ ἡ βοήθειά μου καὶ
 ἡ ἐλπίς μου· ὡς εἰ λευκότερον τὸ
 σημαινόμενον ἀπὸ τῆς Ἑβραϊκῆς φωνῆς τέθειτο ἐν τῇ ἑρμηνείᾳ,
 οὕτως ἂν περιεῖχεν· Ἰησοῦς τὸ σωτήριόν μου 
 ἐν τῷ θεῷ τυγχάνων καὶ ἐν τοῖς κόλποις τοῦ
 πατρὸς αὐτός ἐστιν ἡ δόξα μου καὶ
 ὁ φύλαξ μου καὶ ὁ θεὸς τῆς βοηθείας μου καὶ ἡ ἐλπίς
 μου ἡ ἐν τῷ θεῷ. ταῦτα γὰρ πάντα ὁ τοῦ θεοῦ
 λόγος ἐστὶ τοῖς εἰς αὐτὸν ἐλπίζουσι. διὸ καὶ κατὰ τὸν
 Ἀκύλαν εἴρηται· 
 
 Ἐπὶ θεῷ σωτήριόν μου καὶ δόξα μου· 
 στερεὸς κράτους μου, ἐλπίς μου ἐν θεῷ.

Ἐλπίσατε ἐπ’ αὐτόν, πᾶσα συναγωγὴ λαῶν· 
 ἐκχέατε ἐνώπιον αὐτοῦ τὰς καρδίας ὑμῶν· 
 ὁ θεὸς βοηθὸς ἡμῶν. 
 Διάψαλμα. 
 
 
 Μνημονεύσας τοῦ σωτηρίου συνεῖδεν, ὅτι οὐ
 μόνον αὐτοῦ θεραπευτικὸν ἔσται, κοινὸν δὲ γενήσεται ἀγαθόν·
 διὸ ἐπ’ αὐτὸ συγκαλεῖ τοὺς πάντας, φιλαυτίαν μὲν
 ἐκτρεπόμενος, φιλανθρωπίαν δὲ καὶ τὴν πρὸς τοὺς πέλας
 ἀγάπην ἐνδεικνύμενος. προσκαλεῖται τοίνυν ὡς ἐπὶ σωτήριον
 λιμένα φάσκων· 
 
 Ἐλπίσατε ἐπ’ αὐτόν, πᾶσα συναγωγὴ λαῶν. 
 
 
 Ἢ κατὰ τὸν Ἀκύλαν · 
 
 Ἀμεριμνεῖτε ἐν αὐτῷ ἐν παντὶ καιρῷ, λαός. 
 
 
 
 Ἀμεριμνoῦντας δὲ ἐν αὐτῷ καὶ
 ἐλπίζοντας ἐξαπλοῦν προσήκει τοὺς
 λογισμοὺς καὶ τῆς ψυχῆς ἀπογυμνοῦν αὐτῷ ὥσπερ ἰατρῷ τὰ
 πάθη. διὸ ἐπιλέγει∙ 
 
 Ἐκχέατε ἐνώπιον αὐτοῦ τὰς καρδίας ὑμῶν. 
 ὁ θεὸς βοηθὸς ἡμῶν. 
 
 
 Ἔχοντες γάρ, φησί, βοηθὸν μηδὲν ὑποστέλλεσθε
 μηδέ τι ἐν ταῖς διανοίαις ὑμῶν ὑποκρύπτετε, ἀναπετάσαντες
 δὲ τὰ ταμεῖα τῆς ψυχῆς τοὺς ἐν αὐτῇ κρυπτομένους λογισμοὺς
 ἀνακαλύπτετε ὡσὰν μόνῳ ἀγαθῷ σωτῆρι καὶ δυνατῷ τὰ πάντα
 ἰᾶσθαι ἑαυτοὺς ἐμπιστεύοντες.

Πλὴν μάταιοι οἱ υἱοὶ τῶν ἀνθρώπων, 
 ψευδεῖς οἱ υἱοὶ τῶν ἀνθρώπων ἐν ζυγῷ τοῦ ἀδικῆσαι, 
 αὐτοὶ ἐκ ματαιότητος ἐπὶ τὸ αὐτό. 
 
 
 Καὶ ἐν τῷ λη ἐλέγετο· πλὴν τὰ σύμπαντα
 ματαιότης, πᾶς ἄνθρωπος ζῶν , καὶ πάλιν·
 πλὴν μάτην ταράσσονται , καί·
 μέντοιγε ἐν εἰκόνι διαπορεύεται ἄνθρωπος. 
 κἀνταῦθα συμφώνως ἐκείνοις λέλεκται τὰ προκείμενα,
 
 δι’ ὧν διδασκόμεθα ἐπὶ μόνον τὸν σωτῆρα ἐλπίζειν κἀκεῖνον
 βοηθὸν ἐπιγράφεσθαι, ἐπειδὴ πάντες
 οἱ υἱοὶ τῶν ἀνθρώπων , κἂν ἄρχοντες εἶναι
 δοκοῖεν, κἂν πολλὰ δυνάμενοι κατὰ τὸν βίον, μάταιοι, ἢ κατὰ
 τὸν Σύμμαχον 
 ἀτμός , μετ’ ὀλίγον ἐσόμενοι ὡσεὶ
 χνοῦς, ὃν ἐκρίπτει ὁ ἄνεμος ἀπὸ προσώπου τῆς
 γῆς . ἐντεῦθεν ὁ Σολομὼν ὠφεληθεὶς τὸν πατέρα
 ματαιότης ματαιοτήτων, τὰ πάντα
 ματαιότης , καὶ ὅσα τοιαῦτα ἔγραφεν.
 ψευδεῖς δέ εἰσι κατὰ δύο τρόπους
 οἱ υἱοὶ τῶν ἀνθρώπων· καθ’ ἕνα μὲν
 ψευδολογοῦντες καὶ μακρὰν τῆς ἀληθείας ἀπερριμμένοι, κατὰ
 θάτερον δὲ ἀπάταις καὶ ψευδολογίαις πλανῶντες τοὺς
 πιστεύοντας αὐτοῖς. διὸ οὐ προσήκει τοῖς τοιούτοις ἑαυτοὺς
 ἐκδιδόναι· ψεύδεσθαι γὰρ εἰώθασι, καὶ οὐκ ἔστιν ἐν αὐτοῖς
 ἀλήθεια, ἀλλὰ καὶ ζυγοὶ τῆς αὐτῶν ψυχῆς
 οὐδὲν δίκαιον οὐδὲ ἰσόρροπον περιέχουσιν, ἑτεροκλινεῖς δὲ
 ὄντες τἀναντία τῷ δικαίῳ πράττουσι. τούτοις οὖν τοῖς
 ἀδίκοις αὐτῶν ζυγοῖς τὴν ματαιότητα περιέπουσι τὴν ἀλήθειαν
 καὶ τὸν ταύτης θεὸν ἀποστρεφόμενοι. διὸ οὐ προσήκει αὐτοῖς
 ἐμπιστεύειν μόνον δὲ τὸν προλεχθέντα σωτῆρα
 βοηθὸν ἐπιγράφεσθαι.

Μὴ ἐλπίζετε ἐπὶ ἀδικίαν 
 καὶ ἐπὶ ἅρπαγμα μὴ ἐπιποθεῖτε· 
 πλοῦτος ἐὰν ῥέῃ, μὴ προστίθεσθε καρδίᾳ. 
 
 
 Καὶ ἐν τῷ λη συγγενῶς τούτοις ἐλέγετο·
 πλὴν μάτην ταράσσονται· θησαυρίζει καὶ οὐ
 γινώσκει, τίνι συνάξει αὐτά. ἐπεὶ τοίνυν ὁ
 θησαυρίζων ἐπὶ τῆς γῆς καὶ πολλὰ
 
 χρήματα συνάγων εἰς μάταιον συνάγει, οὔτε γὰρ ἐξ ἅπαντος
 αὐτὸς αὐτῶν ἀπολαύσει, πταρμοῦ τάχιον τοῦ βίου
 μεθιστάμενος, οὔτε, ὁποῖον ἕξει διάδοχον, ἀκριβῶς
 πέπεισται· τί καὶ θορυβεῖται μάτην; πολλοὶ γοῦν ἢ καὶ
 σχεδὸν οἱ πάντες σφᾶς αὐτοὺς ἠπάτησαν, υἱοῖς μὲν καὶ
 φιλτάτοις τὸν αὐτῶν πλοῦτον καταλιπεῖν προσδοκήσαντες,
 ἀγνοήσαντες δὲ τὸ μέλλον καὶ ἀστοχήσαντες τοῦ σκοποῦ.
 μάτην οὖν πράττονται ἀληθῶς
 θησαυρίζοντες καὶ οὐ γινώσκοντες, τίς συνάξει
 αὐτά. 
 
 Διὸ προσήκει μὴ ἐλπίζειν ἐπὶ ἀδικίαν καὶ τὰ
 ἐξ ἀδικίας ποριζόμενα μηδέ, πλοῦτος ἐὰν ῥέῃ 
 ποταμηδὸν φερόμενος, ἐπαίρεσθαι. εἰ δὲ προσήκει καὶ διὰ
 πλούτου ποτὲ ἀγαθήν τινα πορίζεσθαι ἐλπίδα, δικαίῳ
 χρησάμενοι πλούτῳ τῷ ἐκ θεοῦ πολλάκις παρεχομένῳ καὶ ζυγοῖς
 ὀρθοῖς καὶ ἰσοστασίοις δεξιαῖς, ὦ οὗτοι, χρήσασθε πράξεσι
 θησαυρίζοντες ἑαυτοῖς θησαυροὺς ἐν
 οὐρανοῖς καὶ σπείροντες ἐν
 εὐλογίαις κατὰ τὸ λελεγμένον· ἐσκόρπισεν,
 ἔδωκε τοῖς πένησιν, ἡ δικαιοσύνη αὐτοῦ μένει εἰς τὸν
 αἰῶνα. αὕτη γὰρ μόνη ἐλπὶς ἀγαθή· ἄλλως δὲ
 προσήκει μὴ ἐλπίζειν ἐπὶ ἀδικίαν μηδὲ ἐπὶ
 τοῖς ἐξ ἁρπαγῆς καὶ πλεονεξίας συναγομένοις χρήμασι μέγα
 φρονεῖν. ἀλλὰ καί, εἰ συμβαίη ποτὲ εὐροεῖν ἡμῖν τὰ πράγματα
 καὶ ἀκωλύτως φέρεσθαι πανταχόθεν τὸν πλοῦτον ποταμοῦ δίκην
 ῥέοντα, καὶ ὅθεν οὐκ ἄν τις ἀδικήσειε, φορᾷ τινι ἀδοκήτῳ
 φερόμενον,
 
 μὴ πάντως ἐκ θεοῦ τοῦτο γίνεσθαι καὶ νόμιζε μηδὲ μακάριζε
 σεαυτὸν ἀπατώμενος τῇ διανοίᾳ καὶ προστιθέμενος ὡς ἀγαθῷ τῷ
 πλούτῳ, γίνωσκε δέ, ὅτι ῥευστῆς ὢν φύσεως ὥσπερ ῥέων
 φέρεται, οὕτω καὶ ἀπορρεῖ, οὐδὲν δὲ βέβαιον οὐδὲ στερρὸν
 καὶ ἀσφαλὲς κεκτημένος. 
 Θαυμαστῶς δὲ τῷ τῆς ῥοῆς ὀνόματι κέχρηται, πλοῦτος
 ἐὰν ῥέῃ , φήσας· κατὰ δὲ τὸν Σύμμαχον · 
 
 Πλοῦτος, φησίν, ἐὰν καρποφορῇ, μὴ τάσσετε τὴν καρδίαν. 
 
 
 Ἀλλ’ ἐπὶ τίνα δεῖ τάσσειν τὴν καρδίαν καὶ
 τίνι προστίθεσθαι , εἴρηται πολλάκις ἐν τῷ· 
 
 Οὐχὶ τῷ θεῷ ὑποταγήσεται ἡ ψυχή μου; 
 
 
 Καὶ πάλιν· 
 
 Πλὴν τῷ θεῷ ὑποτάγηθι, ἡ ψυχή μου· 
 Aὐτὸς γὰρ θεός μου καὶ σωτήρ μου 
 καὶ ἀντιλήπτωρ μου. 
 
 
 Καί· 
 
 Ἐλπίσατε ἐπ’ αὐτόν, πᾶσα συναγωγὴ λαοῦ. 
 
 
 Οὐκοῦν ἔχοντες τὸν μέγαν πλοῦτον καὶ τὸν ἀληθινὸν θησαυρὸν
 μὴ ἐλπίζωμεν ἐπὶ τῷ ματαίῳ καὶ ῥευστῷ καὶ ἀδίκῳ πλούτῳ·
 μάταιοι γὰρ ἀληθῶς πάντες οἱ υἱοὶ
 τῶν ἀνθρώπων οἱ ἐπὶ τούτῳ πεποιθότες.

Ἅπαξ ἐλάλησεν ὁ θεός, δύο ταῦτα ἤκουσα· 
 ὅτι τὸ κράτος τοῦ θεοῦ, καὶ σοί, κύριε, τὸ ἔλεος· 
 ὅτι σὺ ἀποδώσεις ἑκάστῳ κατὰ τὰ ἔργα αὐτοῦ. 
 
 
 Τοσαῦτα προπαιδεύσας ὁ λόγος ἀκολούθως τῆς τοῦ θεοῦ
 δικαιοκρισίας ὑπομιμνήσκει, ὡς ἂν ταύτην πρὸ ὀφθαλμῶν
 θέμενοι μήτε τῇ ἀδικίᾳ μήτε τοῖς ἁρπάγμασι μήτε τῷ
 προσκαίρῳ καὶ τυφλῷ πλούτῳ ἑαυτοὺς ἐπιδίδωμεν. οὐ γὰρ
 ἅπαξ μόνον περὶ τῆς κρίσεως ὁ θεὸς
 διεστεί
 
 λατο, ἀλλὰ καὶ δεύτερον· καὶ ταῦτα, φησίν, αὐτὸς ἐγὼ
 ἤκουσα ἀκριβῶς τὸν νοῦν ἐπιστήσας τοῖς δυσὶ τούτοις
 παραγγέλμασιν. ἅπαξ γὰρ 
 ἐλάλησεν ὁ θεός , ἀλλ’ ἐγὼ δύο ταῦτα
 ἤκουσα · ἐλάλησε γὰρ καὶ διὰ προφητῶν, ἐλάλησε
 καὶ διὰ ἀποστόλων, καὶ τὸν ἕνα λόγον τὸν ἅπαξ ὑπὸ τοῦ θεοῦ
 ὁρισθέντα καὶ διὰ παλαιᾶς διαθήκης καὶ διὰ τῆς καινῆς
 ἤκουσα. τίς δὲ ἦν οὗτος, ἀλλ’ 
 
 Ὅ τι τὸ κράτος τοῦ θεοῦ, καὶ σοί, κύριε, τὸ ἔλεος, καὶ 
 ὅτι σὺ ἀποδώσεις ἑκάστῳ κατὰ τὰ ἔργα αὐτοῦ; 
 
 
 
 Ἔλεος δέ φησι καὶ κράτος · τὸ
 μὲν κράτος πρὸς τὸ τιμωρεῖσθαι καὶ ταπεινοῦν
 τοὺς ἀφηνιῶντας, τὸ δὲ ἔλεος πρὸς τὸ σῴζειν
 τοὺς εἰς αὐτὸν ἠλπικότας. ἴδε οὖν χρηστότητα καὶ
 ἀποτομίαν , φησὶν ὁ ἀπόστολος. ἐπὶ μὲν τοὺς
 πεσόντας ἀποτομίαν διὰ τοῦ
 κράτους , ἐπὶ δὲ σὲ
 χρηστότης διὰ τοῦ ἐλέους .
 ταῦτ’ εἰπὼν ἄνω τὸ πρόσωπον ἀνατείνας προσφθέγγεται τῷ θεῷ
 λέγων· 
 
 Ὅτι σὺ ἀποδώσεις ἑκάστῳ κατὰ τὰ ἔργα αὐτοῦ. 
 
 
 Καὶ ὁ Ἀκύλας δὲ τὰ
 προκείμενα τοῦτον ἡρμήνευσε τὸν τρόπον· 
 
 Ἐλάλησεν ὁ θεός, καὶ δεύτερον ἐπήκουσα· 
 ὅτι ἡ ἰσχὺς τοῦ θεοῦ, καὶ σοί, δέσποτα, τὸ ἔλεος. 
 σὺ δὲ ἀπόδος κατὰ ἄνδρα ἑκάστῳ κατὰ τὰ ἔργα αὐτοῦ.

Ψαλμὸς τῷ Δαυὶδ ἐν τῷ εἶναι αὐτὸν ἐν τῇ ἐρήμῳ τῆς
 Ἰουδαίας. 
 Ὁ θεός, ὁ θεός μου, πρὸς σὲ ὀρθρίζω· 
 ἐδίψησέν σοι ἡ ψυχή μου 
 
 πωσαπλῶς σοι ἡ σάρξ μου 
 
 ἐν γῇ ἐρήμῳ καὶ ἀβάτῳ καὶ ἀνύδρῳ. 
 ο ὕτως ἐν τῷ ἁγίῳ
 ὤφθην σοι 
 τοῦ ἰδεῖν τὴν δύναμίν σου καὶ τὴν δόξαν σου. 
 
 
 Φεύγων ὁ Δαυὶδ παραγίνεται πρὸς Ἀβιμέλεχ τὸν
 ἱερέα , ἔνθεν πρὸς Ἀχοῦς τὸν βασιλέα
 Γέθ , κἀκεῖθεν εἰς Μάσσηφα τῆς
 Μωάβ . συνὼν δὲ αὐτῷ Γὰδ ὁ προφήτης παραινεῖ μὴ
 ποιεῖσθαι παρὰ τοῖς ἀλλοφύλοις τὰς διατριβάς, διὸ μεταστὰς
 ἐντεῦθεν τὴν ἐρημίαν τῆς Ἰουδαίας οἰκεῖ, ὅτε καὶ ἱστορεῖ
 λέγουσα ἡ γραφή· καὶ ἐκάθισε Δαυὶδ ἐν τῇ ἐρήμῳ
 Μασσενὲθ ἐν τοῖς στενοῖς καὶ ἐκάθητο ἐν τῷ ὄρει ἐν τῇ
 ἐρήμῳ Ζείφ· καὶ ἐζήτει αὐτὸν Σαοὺλ πάσας τὰς ἡμέρας, καὶ
 οὐ παρέδωκεν αὐτὸν κύριος εἰς τὰς χεῖρας αὐτοῦ. 
 ἐν τούτοις ὢν τὸν προκείμενον ψαλμὸν συντάττει τὸν χρόνον
 διὰ τῆς προγραφῆς σημήνας. διὸ εἴρηται· 
 
 Ψαλμὸς τῷ Δαυὶδ ἐν τῷ εἶναι αὐτὸν ἐν τῇ ἐρήμῳ τῆς
 Ἰουδαίας . 
 Εὔλογον δὲ ἐνταῦθα γενομένους ἐπισημήνασθαι πάλιν, ὅτι μὴ
 κατὰ ἀκολουθίαν τῶν τῆς ἱστορίας χρόνων ἡ τῶν ψαλμῶν
 σύγκειται τάξις, ἐνήλλακται δὲ παρὰ πολὺ τοῖς χρόνοις.
 αὐτίκα γοῦν ἡ μὲν ἱστορία πρώτην περιέχει τὴν διήγησιν,
 καθ’ ἣν ἀπέστειλε Σαοὺλ ἀγγέλους εἰς τὸν οἶκον Δαυὶδ
 τοῦ θανατῶσαι αὐτόν , ὅτι Μελχὸλ ἡ
 γυνὴ αὐτοῦ καθῆκεν αὐτὸν διὰ τῆς
 θυρίδος · ἡ δὲ τῶν ψαλμῶν γραφὴ ἐν τῷ
 νη ταύτης μέμνηται τῆς πράξεως. εἶθ’ ἑξῆς ἡ
 μὲν γραφὴ τῶν ἱστοριῶν διδάσκει, ὡς ἔρχεται Δαυὶδ
 εἰς Νοβᾶ πρὸς Ἀχιμέλεχ τὸν ἱερέα · ἡ δὲ βίβλος
 
 τῶν Ψαλμῶν ταύτης μέμνηται τῆς πράξεως ἐν τῷ λγ 
 ψαλμῷ. καὶ πάλιν ἡ μὲν γραφὴ τῶν Βασιλειῶν φησι· καὶ
 ἀπηλλάγη Δαυὶδ ἐντεῦθεν καὶ ἔρχεται καὶ διεσώθη εἰς τὸ
 σπήλαιον τὸ Ὀδολλάμ. ἡ δὲ βίβλος τῶν Ψαλμῶν ἐν
 τῷ νς μέμνηται τῆς τάξεως. καὶ αὖθις μετὰ ταῦτα
 ἡ μὲν γραφὴ τῶν Βασιλειῶν τοῦ Δωὴκ μέμνηται, ὡς διαβέβληκε
 τῷ Σαοὺλ τὸν ἱερέα Ἀχιμέλεχ, ἡ δὲ βίβλος τῶν Ψαλμῶν ἐν τῷ
 να τοῦτον σημαίνει τὸν χρόνον. γνοὺς δὲ ὁ
 Δαυὶδ τὴν τοῦ Δωὴκ διαβολὴν φεύγει καὶ παραγίνεται εἰς
 τὴν ἔρημον τῆς Ἰουδαίας , ὅτε καὶ
 συντάττει τὸν μετὰ χεῖρας ψαλμόν. καὶ ἡ μὲν γραφὴ τῶν
 Βασιλειῶν μετὰ τὸν χρόνον τοῦ μετὰ χεῖρας ψαλμοῦ, λέγω δὲ
 τοῦ ξβ , πράξεών τινων μέμνηται, ὡς οἱ Ζιφαῖοι
 διαβάλλουσι τῷ Σαοὺλ τὸν Δαυίδ, ἡ δὲ βίβλος τῶν Ψαλμῶν
 τούτων μέμνηται ἐν τῷ νγ , ὃς ἐπιγράφεται·
 εἰς τὸ τέλος ἐν ὕμνοις συνέσεως τῷ Δαυίδ· ἐν τῷ
 ἐλθεῖν τοὺς Ζιφαίους καὶ εἰπεῖν τῷ Σαούλ· ἰδοὺ Δαυὶδ
 κέκρυπται παρ’ ἡμῖν. καὶ ὁ νε 
 ἐπιγέγραπται· ὅτε ἐκράτησαν αὐτὸν οἱ ἀλλόφυλοι ἐν
 Γέθ · τοῦτο δὲ ἡ τῶν Βασιλειῶν γραφὴ ἐν ὑστέροις
 τίθησι τῆς ἱστορίας. 
 Ὁρᾷς, ὅπως τὰ πρῶτα ὕστερα καὶ τὰ ὕστερα πρῶτα τέτακται;
 ὡς εἰ κατὰ ἀκολουθίαν τῶν χρόνων τέθειτο, πρῶτος ἂν τέτακτο
 ὁ νη , εἶθ’ ἑξῆς τούτῳ ὁ λγ καὶ τρίτος
 καὶ μετὰ τοῦτον ὁ νς καὶ τούτοις τέταρτος ὁ
 να , εἶτ’ ἀκολούθως πέμπτος ὁ ξβ 
 καὶ ἕκτος ὁ νγ καὶ μετὰ πάντας τούτους
 
 ὁ νε . 
 Μετὰ δὲ τὸν θάνατον τοῦ Σαοὺλ πρῶτον ψάλλει τὸν
 
 νθ , ἡνίκα ἐπάταξεν Ἰωὰβ τὴν Φάραγγα τῶν
 ἁλῶν καὶ ὑποχειρίους εἷλε τοὺς Μωὰβ ιβ 
 χιλιάδας · τὸν δὲ ν μετὰ ταῦτα,
 ὅτε ἦλθε πρὸς αὐτὸν Ναθὰν ὁ προφήτης, ἡνίκα καὶ
 εἰσῆλθε πρὸς Βηθσαβεέ · εἶτα τὸν τρίτον
 συντάττει, ὅτε ἀπεδίδρασκεν ἀπὸ προσώπου Ἀβεσσαλὼμ
 τοῦ υἱοῦ αὐτοῦ · καὶ μετὰ ταῦτα τὸν ζ 
 ὑπὲρ τῶν λόγων Χουσὶ υἱοῦ Ἰεμινεί . 
 Τίς οὖν οὐκ ἂν τὴν τούτων ζητήσειεν αἰτίαν; οὐ γὰρ ἔχει
 λόγον τὸ μὴ διά τινας ἀναγκαίας ὑποθέσεις ταῦτα τοῦτον
 διατετάχθαι τὸν τρόπον. ἄλλος μὲν οὖν τοὺς ἀριθμοὺς αὐτοὺς
 οἰήσεται ἔχειν τινὰ δύναμιν, διὸ καταλλήλως ἑκάστῳ ἀριθμῷ
 ἐφηρμόσθαι τὴν διάνοιαν τῶν ἐμφερομένων λόγων· οἷον ὡς ἐπὶ
 παραδείγματος ὁ ν ἀριθμὸς τὸν περὶ ἀφέσεως
 ἁμαρτημάτων λόγον περιέχει διὰ τὴν ἐν τῷ νόμῳ φερομένην
 πεντηκονταετηρίδα, ἣν Ἰωβηλαῖον παῖδες Ἑβραίων ἐκάλουν, ἐν
 ᾧ ἀφέσεις καὶ συγχωρήσεις ἐγένοντο τοῖς χρεωφειλέταις
 ἐλευθερία τε οἰκέταις καὶ ἄλλα τινὰ τοιαῦτα πράττειν
 νενομοθέτητο, τούτου χάριν τὴν ἐξομολόγησιν τοῦ
 πλημμελήματος ὑπὲρ συγχωρήσεως καὶ ἀφέσεως ἁμαρτιῶν τῷ
 ν ψαλμῷ ἐφήρμοσεν, οὕτως οὖν καὶ ἐφ’ ἑκάστῳ
 ψαλμῷ κατά τινας λόγους τῇ τῶν ἀριθμῶν δυνάμει τὰς οἰκείας
 διανοίας εἴποι ἂν ἐφηρμόσθαι. 
 Ἀλλ’ ὁ ταῦτα λέγων οὔ μοι δοκεῖ τυγχάνειν τοῦ σκοποῦ·
 πρῶτον μὲν ὅτι οὐδὲ ὅλως ἀριθμός τις ἐν τῇ Ἑβραϊκῇ βίβλῳ
 τῶν
 
 Ψαλμῶν φέρεται, ἄνευ δὲ τῆς τοῦ ἀριθμοῦ προσθήκης
 ἀνεγράφησαν· εἶθ’ ὅτι διαφόρως οἱ μέν εἰσι συνημμένοι, οἱ
 δὲ διῃρημένοι· αὐτίκα γοῦν ὁ πρῶτος καὶ ὁ δεύτερος κατὰ τὴν
 ἀρχὴν τῆς βίβλου συνημμένοι εἰσὶ κατὰ τὸ Ἑβραϊκόν· καὶ
 πάλιν ὁ θ συνημμένος παρ’ ἡμῖν ἐν τῷ Ἑβραϊκῷ
 διῄρηται εἰς δύο· καὶ πᾶσα δὲ ἡ τῶν Ψαλμῶν βίβλος εἰς μέρη
 ε διῄρηται, καθὼς ἤδη πρότερον εἴρηται. ὧν
 οὕτως ἐχόντων σχολάζοι ἂν ἡ προλεχθεῖσα τῶν ἀριθμῶν θεωρία.
 ποῖον δὲ καὶ λόγον εἴποι ἄν τις ἔχειν, φέρ’ εἰπεῖν, τοῦ
 μετὰ χεῖρας ψαλμοῦ, λέγω δὲ τοῦ ξβ , τὴν διάνοιαν
 πρὸς τὸν τοιόνδε ἀριθμὸν ἐφαρμόττειν ἢ τῶν ἐφ’ ἑκάστῳ τῶν
 ρν ἀριθμῶν ἴδιον ἀφοριεῖσθαι νοῦν προσήκοντα
 τῷ τοιῷδε ἢ τῷ τοιῷδε ἀριθμῷ; 
 Ἀλλὰ ταῦτα μὲν ὅπη τις ἐθέλοι παραδεχέσθω· ἐγὼ δὲ ἡγοῦμαι
 τῆς τῶν ἐγγεγραμμένων διανοίας ἕνεκεν ἐφεξῆς ἀλλήλων τοὺς
 ψαλμοὺς κεῖσθαι κατὰ τὸ πλεῖστον οὕτως ἐν πολλοῖς
 ἐπιτηρήσας καὶ εὑρών, διὸ καὶ συνῆφθαι αὐτοὺς ὡσανεὶ
 συγγένειαν ἔχοντας καὶ ἀκολουθίαν πρὸς ἀλλήλους, ἔνθεν μὴ
 κατὰ τοὺς χρόνους ἐμφέρεσθαι, ἀλλὰ κατὰ τὴν τῆς διανοίας
 ἀκολουθίαν. δέδεικται δὲ τοῦτο ἤδη πρότερον καὶ ἀπὸ
 πλειόνων μὲν ἑτέρων, μάλιστα δὲ ἀπὸ τοῦ μα μέχρι
 τοῦ ν , ἐν οἷς ἀποδεικτικῶς παρεστήσαμεν τοὺς μὲν
 ἐπιγεγραμμένους τῶν υἱῶν Κορὲ πολλὴν σῴζειν ἀκολουθίαν πρὸς
 τὸν νοῦν τὸν ἐξ αὐτῶν δηλούμενον, ἐφεξῆς δὲ τούτοις
 κείμενον τὸν τοῦ Ἀσὰφ καὶ
 
 πάλιν τούτων συνημμένην τοῦ Δαυὶδ τὴν ἐξομολόγησιν τὴν ἐν
 τῷ ν φερομένην ἀβίαστον τὴν ἀποδοθεῖσαν ἡμῖν
 θεωρίαν παρέχειν. 
 Μία μὲν οὖν αὕτη ἡ αἰτία, ὡς ἐμοὶ δοκεῖ, τῆς ἀκολουθίας
 γένοιτ’ ἂν τῶν ψαλμῶν, ἔχω δὲ καὶ ἄλλην εἰπεῖν· πολλῆς γὰρ
 εἰδωλολατρείας κατακρατησάσης τοῦ Ἰουδαίων ἔθνους λήθην
 αὐτοὺς πε ποιῆσθαι
 τῶν πατρίων γραφῶν ἡ τῶν Βασιλειῶν ἱστορία διδάσκει, ὡς
 μηδὲ φαίνεσθαι βίβλον τοῦ Μωϋσέως νόμου μηδὲ μνήμην τῆς τῶν
 πατέρων εὐσεβείας σῴζεσθαι παρ’ αὐτοῖς. oὕτω γοῦν καὶ τοὺς
 προφήτας ἀνῄρουν διελέγχοντας αὐτῶν τὰς δυσσεβείας καὶ
 τούτων ἕνεκα τὸ πρῶτον τῇ τῶν Ἀσσυρίων παρεδόθησαν
 αἰχμαλωσίᾳ. 
 Οὐδὲν οὖν θαυμαστὸν ἐν τοιαύτῃ καταστάσει καιρῶν καὶ τὰ
 ἐμφερόμενα τῇ βίβλῳ τῶν Ψαλμῶν διαπεπτωκέναι λήθῃ τε
 μακροῖς παραδεδόσθαι χρόνοις· μετὰ δὲ ταῦτα εἴτε Ἔζραν εἴτε
 τινὰ ἕτερον προφητῶν περὶ τὴν συναγωγὴν αὐτῶν ἐσπουδακέναι
 μετά τε τῶν λοιπῶν καὶ τὴν βίβλον τῶν Ψαλμῶν συναγηοχέναι
 οὐκ ἀθρόως εὑρόντα τοὺς πάντας, ἀλλὰ κατὰ διαφόρους
 χρόνους, κατατάττειν δὲ ἐν πρώτοις τοὺς πρώτους
 εὑρισκομένους, διὸ μηδὲ τοῦ Δαυὶδ ἐφεξῆς κεῖσθαι τοὺς
 πάντας, ἐν δὲ τῷ μεταξὺ καὶ τῶν υἱῶν Κορὲ καὶ τοῦ Ἀσὰφ καὶ
 Σολομῶνος καὶ Μωϋσέως Αἰθάν τε καὶ Αἰμάν, καὶ πάλιν τοῦ
 Δαυὶδ εὑρίσκεσθαι ἀναμὶξ ἐν τῇ βίβλῳ κατατεταγμένους, οὐ
 καθ’ οὓς ἐλέχθησαν χρόνους, ἀλλὰ καθ’ οὓς εὕρηνται· ἔνθεν
 συμ|
 
 βῆναι τοὺς τοῖς χρόνοις ὑστέρους πρώτους εὑρεθέντας
 ἀναληφθῆναι πρώτους καὶ τοὺς τοῖς χρόνοις προτέρους μετὰ
 ταῦτα εὑρημένους ἐν δευτέρᾳ καταταγῆναι χώρᾳ. ταῦτα μὲν οὖν
 ἡμῖν εἰς τὴν προταθεῖσαν ζήτησιν ἐξ εἰκότων εἰρήσθω. 
 Ἤδη δὲ καὶ τῶν ἐμφερομένων ἐν τῷ μετὰ χεῖρας ψαλμῷ
 ἐφάψασθαι καιρός· πλανώμενος Δαυὶδ ὁμοίως τοῖς λοιποῖς
 προφήταις ἐν ἐρημίαις καὶ ὄρεσι καὶ σπηλαίοις καὶ
 ταῖς ὀπαῖς τῆς γῆς τοῖς τε τῆς ἀνεξικακίας
 πόνοις ἐγγυμναζόμενος καὶ τὸν μετὰ χεῖρας ᾖδε ψαλμόν, τῇ
 κατὰ θεὸν ἀνατιθεὶς φιλοσοφίᾳ τὴν ἐπὶ τῆς ἐρήμου σχολήν.
 καὶ τὸν ἑαυτοῦ περὶ τὰ θεῖα ἔρωτα διεγείρων ὁμολογεῖται
 διψῆν τοῦ τῆς ἀθανασίας πόματος· διὸ ἐβόα πρὸς τὸν θεὸν
 λέγων· 
 
 ὁ θεός, ὁ θεός μου, πρὸς σὲ ὀρθρίζω· 
 ἐδίψησέ σοι ἡ ψυχή μου, 
 ποσαπλῶς σοι ἡ σάρξ μου. 
 
 
 Ἀντὶ δὲ τοῦ ποσαπλῶς σοι ἡ σάρξ μου , ὁ μὲν
 Ἀκύλας 
 ἐπετάθη σοι ἡ σάρξ μου ἡρμήνευσεν, ὁ δὲ
 Σύμμαχος ·
 ἱμείρεταί σε ἡ σάρξ μου · ὥστε οὐχ ἡ ψυχὴ
 μόνη τοῦ Δαυὶδ πρὸς τὸν θεὸν τέτατο, ἀλλὰ καὶ αὐτὴ ἡ σὰρξ
 καὶ τὸ σῶμα αὐτοῦ ἁγνεύοντος δηλαδὴ καὶ καθαρεύοντος διὰ τὸ
 τῷ θεῷ σχολάζειν. 
 Καὶ τὸ λέγειν δέ· ὁ θεός, ὁ θεός μου, πρὸς σὲ
 ὀρθρίζω , παραστατικὸν ἦν τῆς νυκτερινῆς
 καθαρότητος. οὐδεὶς γὰρ ἐν κοίταις καὶ ἀσελγείαις ῥυπάνας
 ἑαυτοῦ τὴν ψυχὴν καὶ τὸ σῶμα μιαρὸς ὢν καὶ ἀκάθαρτος οἷός
 τ’ ἂν εἴη τὰς τοιαύτας προσίεσθαι φωνάς. πλὴν ὁ μέγας Δαυὶδ
 πεπαρρησιασμένῃ συνειδήσει οὐχ ἀπλῶς τὸν θεὸν ἀνε καλεῖτο λέγων· ὁ
 θεός · δεύτερον δὲ ὡς ἑαυτοῦ ἴδιον ὄντα
 ἐπεγράφετο, διὸ προστίθησι φάσκων· ὁ θεός
 μου. 
 
 Εἶτ’, ἐπειδήπερ ἑαυτοῦ θεὸν ἀναγορεῦσαι αὐτὸν τετόλμηκε,
 τῆς τόλμης τὴν αἰτίαν διδάσκει λέγων· πρὸς σὲ
 ὀρθρίζω· ἐδίψησέ σοι ἡ ψυχή μου, ποσαπλῶς σοι ἡ σάρξ
 μου. διὰ ταῦτα γὰρ θεόν μου προσεῖπον, ἐπειδήπερ
 οὐδενὸς τῶν ἐπιγείων, ἀλλ’ οὐδὲ τῶν ὀφθαλμοῖς σαρκὸς
 ὁρωμένων περιέλκει με πόθος. ὥσπερ δὲ ὁ ἀπόστολος
 ζῶ , φησίν, οὐκέτι
 ἐγώ, ζῇ δὲ ἐν ἐμοὶ Χριστός , τοιαύτῃ διανοίᾳ
 
 καὶ Δαυὶδ τῷ θεῷ ἔλεγε· πρὸς σὲ ὀρθρίζω· ἐδίψησέ
 σοι ἡ ψυχή μου. ὡσεὶ καὶ χώρα τις μὴ τυχοῦσα τοῦ
 συνήθους ὑετοῦ διψῆν λέγοιτο τούτου, τὸν αὐτὸν δὲ τρόπον
 ἐδίψησέ σοι ἢ ἱμείρεταί σε 
 πρὸς τῇ ψυχῇ μου καὶ αὐτὴ ἡ σάρξ μου ,
 πολυπλάσιον ὡς διψῶσα. ὥσπερ γὰρ φυσικοῖς λόγοις τὴν γῆν
 αὐτήν φαμεν διψῆν ὕδατος, οὕτως καὶ ἡ σάρξ μου
 ἐδίψησέ σοι , φησί. διὸ ἐπιφέρει· 
 
 ἐν γῇ ἐρήμῳ καὶ ἀβάτῳ καὶ ἀνύδρῳ, 
 
 
 ἢ κατὰ τὸν Σύμμαχον · 
 
 ὡς ἐν γῇ διψάδι καὶ ἐκλύσει μὴ ὑπάρχοντος ὕδατος. 
 
 
 Δύναται δὲ καὶ τὴν ἔρημον αὐτὴν σημαίνειν διὰ τούτων, ἐν ᾗ
 φεύγων τὸν Σαοὺλ τὰς διατριβὰς ἐποιεῖτο· πάντως γάρ που ἐν
 ταύτῃ τυγχάνων καὶ μακρὰν ἀπῳκισμένος τῆς κιβωτοῦ τοῦ θεοῦ
 καὶ τῆς τοῦ ἁγιάσματος σκηνῆς, ἐν ᾗ τὰς κατὰ νόμον
 ἐποιοῦντο λατρείας, τούτων ἐπόθει τὴν θέαν. ὥσπερ δὲ γῆ
 διψῶσα ὕδατος ὀρέγεται, οὕτω, φησί, καὶ ἡ ἐμὴ ψυχὴ τὰ σοὶ
 τῷ θεῷ ἀρεστὰ καὶ φίλα διψεῖ, ὡς ἐκλείπειν καὶ ἐκτήκεσθαι,
 εἰ μὴ μεταλάβοι τῆς παρὰ σοὶ πηγῆς, περὶ ἧς εἴρηται·
 ὅτι παρὰ σοὶ πηγὴ ζωῆς . διὸ 
 
 ἔδίψησέ σοι ἡ ψυχή μου. 
 
 
 
 Ἐδίψησε δὲ πῶς, ἑρμηνεύει λέγων ἑξῆς· 
 
 οὕτως ἐν τῷ ἁγίῳ ὤφθην σοι, 
 
 
 ὡσεὶ ἔλεγε τοῦτο· ἐδίψησεν ἡ ψυχή μου τὸ ὀφθῆναί σοι ἐν τῷ
 σῷ ἁγιάσματι 
 
 τοῦ ἰδεῖν τὴν δύναμίν σου καὶ τὴν δόξαν σου. 
 
 
 Τοιοῦτον δέ ἐστι καὶ τὸ διὰ τῶν ἔμπροσθεν εἰρημένον·
 ἐδίψησεν ἡ ψυχή μου πρὸς τὸν θεὸν τὸν ἰσχυρὸν τὸν
 ζῶντα· πότε ἥξω καὶ ὀφθήσομαι τῷ προσώπῳ τοῦ
 θεοῦ; γενόμενος γὰρ ἐν τῷ ἁγίῳ σου, περὶ οὗ
 εἴρηται ἐν ἑτέρῳ· ἅπαξ ὤμοσα ἐν τῷ ἁγίῳ μου ,
 πρῶτον μὲν αὐτὸς ὀφθήσομαί σοι δοκιμασθησόμενος, εἰ ἄξιος
 εἴην τῆς σῆς θέας· εἶτα ἄξιος ὀφθεὶς ὄψομαι τὴν
 δύναμίν σου καὶ τὴν δόξαν σου · ὧν ἀδύνατόν ἐστιν
 εἰς θεωρίαν ἐλθεῖν, μὴ οὐχὶ πρότερον ἐν τῷ ἁγίῳ γενόμενον
 καὶ πρῶτον ὀφθέντα ἄξιον τῶν τοῦ θεοῦ ἀγαθῶν. μετὰ γὰρ
 ταῦτα ὄψεταί τις ὡς ἂν ἤδη δεδοκιμασμένος τὴν
 δύναμιν τοῦ θεοῦ καὶ τὴν δόξαν 
 αὐτοῦ. καὶ τέλος τῶν ἀγαθῶν τοῦτ’ ἂν εἴη τὸ ἐν θεωρίᾳ
 τούτων γενέσθαι· διὸ λέλεκται· μακάριοι οἱ καθαροὶ
 τῇ καρδίᾳ, ὅτι αὐτοὶ τὸν θεὸν ὄψονται. τοῦτο οὖν
 ἐδίψησεν ἡ ψυχὴ τοῦ Δαυίδ· διὸ ἔλεγεν· 
 
 ὁ θεός, ὁ θεός μου, πρὸς σὲ ὀρθρίζω. 
 ἐδίψησέ σοι ἡ ψυχή μου.

Ὅτι κρεῖσσον τὸ ἔλεός σου ὑπὲρ ζωάς· 
 τὰ χείλη μου ἐπαινέσουσί σε. 
 οὕτως εὐλογήσω σε ἐν τῇ ζωῇ, 
 ἐν τῷ ὀνόματί σου ἀρῶ τὰς χεῖράς μου. 
 ὡσεὶ στέατος καὶ πιότητος ἐμπλησθείη ἡ ψυχή μου, 
 καὶ χείλη ἀγαλλιάσεως αἰνέσει τὸ στόμα μου. 
 
 
 Ὁ τὴν φύσιν τοῦ θνητοῦ
 
 βίου κατανοήσας καὶ τὴν πρόσκαιρον ζωήν, ὅση τίς ἐστι καὶ
 ὁποία τις, ἐξητακὼς ἀποστρέφεται μὲν ταῦτα ὡς μικρὰ καὶ
 οὐδενὸς λόγου ἄξια· ὅλος δὲ τῆς ἄνω ἐλπίδος γενόμενος
 ἐκείνης τυχεῖν εὔχεται ἐλέῳ θεοῦ χορηγουμένης. οὐ γὰρ δὴ
 κατὰ ὀφειλὴν οὐδὲ κατ’ ἀξίαν τῆς ἑαυτοῦ δικαιοσύνης
 τεύξεταί τις τῶν ἐπουρανίων· διόπερ ἀλλαχοῦ που εἴρηται·
 τί γάρ μοι ὑπάρχει ἐν τῷ οὐρανῷ; τὸ δὲ
 πᾶν ἐλέῳ θεοῦ καὶ φιλανθρωπίᾳ δωρεῖται τοῖς σμικρὰ
 κατωρθωκόσι τὰ μεγάλα χαριζομένου. ὃ δὴ σημαίνει ὁ παρὼν
 λόγος φάσκων· 
 
 ὅτι κρεῖσσον τὸ ἔλεός σου ὑπὲρ ζωάς. 
 
 
 Κἂν γὰρ μακρόβιος καὶ μακροχρόνιος ἐπὶ τοῦ πα ρόντος γένηταί τις,
 ὥσπερ πολλὰς ζωὰς ἐν πολλαῖς ἐτῶν περιόδοις
 κτησάμενος, ἀλλ’ οὐδέν ἐστι ταῦτα συγκρινόμενα πρὸς τὸ
 ἔλεος τοῦ θεοῦ τὸ τῆς αἰωνίου ζωῆς καὶ τῶν ἐπουρανίων
 ἀγαθῶν αἴτιον. διόπερ καὶ τῷ σῷ ἐλέῳ ἐπιθαρσήσας πᾶσάν μου
 τὴν παροῦσαν ζωήν σοι ἀναθήσω ὥσπερ τινὰ τίμια ἀναθήματα
 καὶ πολυτελῆ κειμήλια τὰ μέλη μου καὶ τὰ αἰσθητήρια τῇ σῇ
 ἀφορίσας λειτουργίᾳ. διὸ τὰ μὲν χείλη
 μου οὐδὲν ἕτερον λαλήσει, ἁγνεύσει δὲ καὶ καθαρὰ
 φυλαχθήσεται εἰς τὸ σχολάζειν τοῖς σοῖς ὕμνοις καὶ λόγοις,
 ἡ δὲ ζωή μου αὕτη περὶ τὸ εὐλογεῖν σε πάντοτε νύκτωρ καὶ
 μεθ’ ἡμέραν ἀσχοληθήσεται, καὶ τὰς χεῖρας δὲ
 τοῦ σώματός μου τάς τε διὰ τούτων ἐπιτελουμένας πράξεις
 ἐν τῷ ὀνόματί σου ἀρῶ μετεωρίζων εἰς ὕψος
 καὶ σοὶ καθαρὰς πάσης παρανόμου πράξεως ἐπι δεικνὺς αὐτὰς κατὰ τὸν φήσαντα·
 βούλομαι τοὺς ἄνδρας προσεύχεσθαι ἐπαίροντας
 ὁσίους χεῖρας χωρὶς ὀργῆς καὶ διαλογισμῶν. οὕτως
 δὲ τὰ χείλη μου καὶ αἱ χεῖρες ἀφορισθήσονταί σοι, ὡς τὰ μὲν
 χείλη θυμιάματος εὐώδους τὸ μηθὲν διαφέρειν, τὰς δὲ χεῖρας
 θυσίας ἐνεργοῦς καὶ ἀληθινῆς μὴ λείπεσθαι, ὡς εἰπεῖν με
 εὐκαίρως περὶ μὲν τῶν χειλέων μου τό· γενηθήτω ἡ
 προσευχή μου ὡς θυμίαμα ἐνώπιόν σου , περὶ δὲ τῶν
 πράξεών μου τό· ἔπαρσις τῶν χειρῶν μου θυσία
 ἑσπερινή . 
 Καὶ ἡ μὲν σὰρξ καὶ τὸ σῶμα οὕτως ἀνατεθήσεται τῇ σῇ
 λειτουργίᾳ, ἡ δὲ ψυχή μου πλείονος μεθέξει δυνάμεως· διὸ
 καὶ περὶ αὐτῆς φημι· 
 
 ὡσεὶ στέατος καὶ πιότητος ἐμπλησθείη ἡ ψυχή μου. 
 
 
 Οὐκέτι γὰρ ὁμοίως τῷ σώματι καὶ ἡ ψυχὴ χείλεσιν οὐδὲ χερσὶν
 οὐδὲ κατά τι μέρος ἢ μέλος ἕτερον, ὅλη δὲ αὕτη καθ’ ἑαυτὴν
 ὑπὲρ πᾶσαν ὁλόκαυτον θυσίαν καὶ ὑπὲρ πᾶν ζῷον εὐτραφὲς
 πιότητος καὶ στέατος γέμον σοὶ τῷ θεῷ
 προσενεχθήσεται, μόσχου καὶ ταύρου καὶ παντὸς ἀλόγου ζῴου
 τιμιωτέρα παρὰ σοὶ λελογισμένη. διὸ καὶ ταύτην σοι τὴν
 πιοτάτην καί σοι προσφιλῆ θυσίαν, λέγω δὲ τὴν ἐμαυτοῦ
 ψυχήν , ἀναθήσω· ἐπὶ τούτοις τε χάριτας
 ὁμολογῶν ὅλῳ τῷ στόματι καὶ αὐτοῖς χείλεσι χαρᾶς
 πεπληρωμένοις ἀνυμνήσω σε· διό φημι· 
 
 καὶ χείλη ἀγαλλιάσεως αἰνέσει τὸ στόμα μου, 
 
 
 ἢ κατὰ τὸν Σύμμαχον · 
 
 καὶ διὰ χειλέων εὐφήμων ὑμνήσει τὸ στόμα μου.

Εἰ ἐμνημόνευόν σου ἐπὶ τῆς στρωμνῆς μου, 
 ἐν τοῖς ὄρθροις ἐμελέτων εἰς σέ. 
 ὅτι ἐγενήθης βοηθός μου, 
 
 
 καὶ ἐν τῇ σκέπῃ τῶν πτερύγων σου ἀγαλλιάσομαι. 
 ἐκολλήθη ἡ ψυχή μου ὀπίσω σου, 
 ἐμοῦ δὲ ἀντελάβετο ἡ δεξιά σου. 
 
 
 Ἐν τῇ ἐρήμῳ τῆς Ἰουδαίας διατρίβων ὁ θαυμάσιος Δαυὶδ οὐ ζῷα
 θύειν ἐπαγγέλλεται οὐδὲ τὰς ἐξ ἀλόγων θρεμμάτων θυσίας, τὰς
 δὲ προλεχθείσας διὰ λόγων καὶ πράξεων καὶ ψυχῆς αὐτῆς. εἶτ’
 ἐπὶ τούτοις τῷ θεῷ δείκνυσιν, ὅπως ἀνέκειτο σωφροσύνῃ καὶ
 παντελεῖ ἁγνείᾳ· διό φησιν· 
 
 εἰ ἐμνημόνευόν σου ἐπὶ τῆς στρωμνῆς μου, 
 ἐν τοῖς ὄρθροις ἐμελέτων εἰς σέ, 
 
 
 ἢ κατὰ τὸν Σύμμαχον · 
 
 ἀναμιμνησκόμενός σου ἐπὶ στρωμνῆς μου 
 καθ’ ἑκάστην φυλακὴν ἐμελέτων σε. 
 
 
 Οὐ γὰρ ἄλλως, φησίν, οἷός τε ἤμην πρὸς σὲ
 ὀρθρίζειν οὐδὲ λέγειν εὐχόμενος· 
 
 ὁ θεός, ὁ θεός μου, πρὸς σὲ ὀρθρίζω, 
 
 
 εἰ μὴ καθαρὰν ἐκεκτήμην τὴν στρωμνήν .
 ἐγινώ σκετο δέ μου
 ἡ καθαρότης οὐκ ἄλλοθεν ἢ ἀπὸ τοῦ κατὰ τὸν ὄρθρον τὰ σὰ
 μελετᾶν λόγια· δῆλον γὰρ ἦν ἐκ τούτου μηδ’ ἄλλο τι πράττειν
 με τὰς νύκτας ἢ σὲ τὸν θεὸν πρὸ ὀφθαλμῶν ἔχειν. 
 Κατὰ δὲ τὸν Σύμμαχον 
 λέγοντα· 
 
 καθ’ ἑκάστην φυλακὴν ἐμελέτων σε, 
 
 
 καὶ κατὰ τὸν Ἀκύλαν 
 φήσαντα· 
 
 ἐν φυλακαῖς φθέγγομαι ἐν σοί, 
 
 
 δηλοῦν ἔοικε τὰς νυκτερινὰς ὥρας ἀσκεῖσθαι ταῖς τῶν θείων
 γραφῶν μελέταις. διῄρηται μὲν γὰρ ὁ πᾶς τῆς νυκτὸς χρόνος
 εἰς φυλακὰς διαφόρους· οὕτω γοῦν εἴρηται ἐν εὐαγγελίοις
 τετάρτῃ φυλακῇ ἐληλυθὼς ὁ σωτὴρ πρὸς τοὺς
 μαθητάς· καὶ ἀλλαχοῦ δὲ αὐτός φησι· γρηγορεῖτε, ὅτι
 οὐκ οἴδατε ποίᾳ φυλακῇ ὁ |
 
 κύριος ὑμῶν ἔρχεται , καὶ πάλιν· ἐκεῖνο
 δὲ γινώσκετε, ὅτι, εἰ ᾔδει ὁ οἰκοδεσπότης ποίᾳ φυλακῇ ὁ
 κλέπτης ἔρχεται . ὁ δέ γε θεοφιλὴς καὶ τῷ θεῷ
 ἀνακείμενος, ἀναμιμνησκόμενος ἐπὶ τῆς ἑαυτοῦ
 στρωμνῆς τοῦ θεοῦ ἄσπιλόν τε αὐτὴν καὶ
 ἁγνὴν καὶ ἀμίαντον φυλάττων· καθ’ ἑκάστην
 φυλακὴν τῆς νυκτὸς ἀνιστάμενος εὐχαῖς προσεῖχε
 καὶ τοῖς θείοις ἐνησκεῖτο μαθήμασιν· ὃ δὴ διδάσκων κατὰ τὸν
 Σύμμαχον ἔλεγεν· 
 
 ἀναμιμνησκόμενός σου ἐπὶ τῆς στρωμνῆς μου 
 καθ’ ἑκάστην φυλακὴν ἐμελέτων. 
 
 
 Εἰς σὲ γὰρ αὐτὸν ἐμελέτων τὸν θεὸν ἀντὶ πάσης βίβλου καὶ
 γραφῆς ἄνω πρὸς σὲ τὸν νοῦν τεταμένος μελετῶν τε καὶ
 ἀναμιμνησκόμενος, ὅσων ἠξιώθην ὑπὸ σοῦ εὐεργεσιῶν καὶ ὡς
 γέγονάς μου πάντοτε βοηθὸς καὶ ἐκ μυρίων με
 πειρασμῶν διέσωσας καὶ ὡς ἐκσπάσας με ταῖς σαυτοῦ
 πτέρυξι , δηλαδὴ ταῖς δυνάμεσι τῆς σαυτοῦ
 προνοίας· ἅτινα ἀναπεμπαζόμενος τῇ μνήμῃ χαρᾶς
 ἐπληρούμην ἢ ἀνηυφήμουν σε τὸν
 θεόν μου κατὰ τὸν Σύμμαχον φήσαντα· 
 
 καὶ σκεπόμενος ἐν ταῖς πτέρυξί σου
 ἀνευφήμουν. 
 
 Μελετῶν δὲ τὰ σὰ λόγια καθ’ ἑκάστην φυλακὴν 
 τῆς νυκτὸς κἄπειτα ἀκούσας τοῦ φήσαντος θείου νόμου·
 ὀπίσω κυρίου τοῦ θεοῦ σου πορεύσῃ 
 καὶ πρὸς αὐτὸν κολληθεὶς 
 ἢ διατεθεὶς 
 τὴν ψυχήν , πειθήνιος γέγονα τῷ νόμῳ ὅλος τε
 εἰχόμην τοῦ πράγματος πάντα τε ἡγησάμενος, μᾶλλον δὲ
 ἀποστραφεὶς τὰ μετὰ τὸν θεὸν πάντα, ἀνώτερος καὶ ὑψηλότερος
 τῷ πόθῳ τῆς ψυχῆς κατέστην καὶ σοὶ τῷ θεῷ μου
 
 συνήφθην, ὡς εἰπεῖν μὴ ψευσάμενον· 
 
 Ἐκολλήθη ἡ ψυχή μου ὀπίσω σου. 
 
 
 Εἰς τοσαύτην δὲ ἤλασα προκοπὴν καὶ εἰς τοσοῦτον μέγεθος
 ἀρετῆς προῆλθον οὐκ ἐμαυτοῦ δυνάμει χρησάμενος, ἀλλὰ τῇ σῇ
 δεσποτείᾳ. σὺ γὰρ αὐτὸς τῷ σῷ ἐλέῳ τοῦτό μοι ἐδωρήσω, ὁρῶν
 γάρ μου τὸν περὶ σὲ πόθον καὶ ἀποδεξάμενος αὐτὸν κατηξίωσας
 τὴν σαυτοῦ δεξιὰν ἐκτείνας ἐπιλαβέσθαι
 μου καὶ ἀνελκῦσαι ἄνω πρὸς σαυτόν. διὰ τοῦτο γὰρ δεδύνηται
 ἡ ψυχή μου ὑπὸ σοῦ βοηθηθεῖσα
 κολληθῆναι ὀπίσω σου , ἐπειδήπερ 
 
 ἐμοῦ ἀντελάβετο ἡ δεξιά σου. 
 
 
 Οὐ γὰρ ἂν ἄλλως ἐφικνούμην τοῦ τοσούτου ὕψους, εἰ μὴ
 ἀντελάβετό μου ἡ δεξιά σου . διδάσκει δὲ ὁ
 ἀπόστολος, πῶς τις κολλᾶται τῷ κυρίῳ, λέγων· ὁ
 κολλώμενος τῷ κυρίῳ ἓν πνεῦμά ἐστιν , ὡς καὶ
 ὁ κολλώμενος τῇ πόρνῃ ἓν σῶμά ἐστι. λέγων
 δὲ Δαυὶδ τῷ κυρίῳ· 
 
 ἐκολλήθη ἡ ψυχή μου ὀπίσω σου, 
 
 
 δῆλος ἦν καὶ ἐκ τούτου ἁγνείᾳ καὶ καθαρότητι σχολάζων.

Αὐτοὶ δὲ εἰς μάτην ἐζήτησαν τὴν ψυχήν μου, 
 εἰσελεύσονται εἰς τὰ κατώτατα τῆς γῆς· 
 παραδοθήσονται εἰς χεῖρας ῥομφαίας, 
 μερίδες ἀλωπέκων ἔσονται. 
 
 
 
 
 Ἐγὼ μέν, φησί, σοὶ τῷ ἐμαυτοῦ σωτῆρι προσεῖχον καὶ σοὶ τὴν
 ἐμὴν ψυχὴν συνῆπτον τοῖς τε σοῖς ἐμελέτων λόγοις ἐν φυγῇ
 τυγχάνων καὶ ἐν ἐρημίαις ποιούμενος τὰς διατριβάς· οὐ γὰρ
 ἠμυνόμην τοὺς ἐλαύνοντάς με, ἀλλ’ οὐδὲ σοὶ τῷ θεῷ σχολάζων
 εὐχὰς κατὰ τῶν ἐχθρῶν ἀνέπεμπον, σοὶ δὲ μόνῳ προσεῖχον, ὡς
 ἔφην. οἱ δὲ οὐ διέλιπον ματαίαν σπουδὴν κατὰ τῆς ψυχῆς μου
 ποιούμενοι· εἰς
 
 μάταιον γὰρ ἐζήτουν 
 αὐτὴν ἀνεύρετον αὐτοῖς οὖσαν διὰ τὸ κεκολλῆσθαι
 ὀπίσω σου · διόπερ τὰ περιμένοντα αὐτοὺς αὐτοὶ
 μὲν οὐκ ἴσασι, τὸ δὲ πνεῦμα τὸ ἅγιον θεσπίζει· εἶθ’ ἑξῆς
 τούτοις προφητικῶς ἀναφωνεῖ λέγων· 
 
 εἰσελεύσονται εἰς τὰ κατώτατα τῆς γῆς. 
 
 
 Ἐπειδὴ γὰρ τὰ τῆς γῆς ἐφρόνουν καὶ τῶν κάτω γεγόνασιν,
 εἰκότως τἀπίχειρα πείσονται οἷς ἔδρασαν. ὁ μὲν γὰρ τῷ θεῷ
 συναφθεὶς καὶ τὴν ψυχὴν αὐτῷ προσκολληθεὶς ἐλπίδας ἕξει
 βασιλείας οὐρανῶν· οἱ δὲ τὴν ἐναντίαν δραμόντες καὶ τὰ κάτω
 φρονήσαντες εἰς τὸν ἀλλαχοῦ λάκκον 
 ὠνομασμένον καταχθέντες ἐν τοῖς κατωτάτω τῆς γῆς
 ἐλεύσονται . τέως μὲν γὰρ πᾶς ἄνθρωπος τὴν
 ἐπιφάνειαν οἰκῶν τῆς γῆς τὰ κάτω μόνα οἰκεῖν λέγεται κατὰ
 τὸν φήσαντα, ὅτι ὁ θεὸς ἐν τῷ οὐρανῷ ἄνω καὶ σὺ ἐν
 τῇ γῇ κάτω. μετὰ δὲ τὴν ἐνθένδε ἀπαλλαγὴν οἱ μὲν
 θεοφιλεῖς οὐρανὸν ἕξουσιν οἰκητήριον εἰς τὰ ἀνώτατα
 μετεωρισθέντες καὶ ἁρπαγησόμενοι ἐν νεφέλαις εἰς ἀπάντησιν
 τοῦ κυρίου οὕτω τε πάντοτε σὺν κυρίῳ ἐσόμενοι· οἱ δ’
 ἀσεβεῖς καὶ ἁμαρτωλοὶ εἰς τὰ κατώτατα τῆς
 γῆς καταβήσονται· ὧν μεμνημένος ὁ ἀπόστολος
 ἔλεγεν· εἰς τὰ κατώτερα τῆς γῆς ὁ καταβὰς αὐτός
 ἐστιν ὁ ἀναβὰς ὑπεράνω πάντων τῶν οὐρανῶν, ἵνα πληρώσῃ
 τὰ πάντα. καὶ μέχρι γὰρ τῶν κατωτάτω τῆς
 γῆς ὁ σωτὴρ καὶ κύριος ἡμῶν καταβέβηκεν, ἵνα
 πληρώσῃ τὰ πάντα τῆς σωτηρίου δυνάμεως. τοῦτο δὲ καὶ τῷ Ἰὼβ
 σημαίνει ὁ χρηματίζων κύριος, ἐν οἷς φησιν· ἦλθες δὲ
 
 ἐπὶ γῆν θαλάσσης, ἐν δὲ ἴχνεσιν ἀβύσσου περιπάτησας;
 ἀνοίγονται δέ σοι φόβῳ πύλαι θανάτου, πυλωροὶ δὲ ᾅδου
 ἰδόντες σε ἔπτηξαν; ἀλλ’ ὁ μὲν καὶ μέχρι τῶν
 ἐκεῖ καταβέβηκεν, ἵνα τὰς πάλαι τῶν ἁγίων αὐτόθι
 συνεχομένας ψυχὰς ἐλευθερίας ἀξιώσῃ· οἱ δὲ ἀσεβεῖς
 εἰς τὰ κατώτατα τῆς γῆς κατενεχθέντες 
 
 παραδοθήσονται εἰς χεῖρας ῥομφαίας. 
 
 
 Ἔστι γάρ τις ἐκεῖ ῥομφαία θανάτου, ἧς ὁ σωτὴρ μνημονεύων ἐν
 κα ψαλμῷ ἔλεγε· 
 
 ῥῦσαι ἀπὸ ῥομφαίας τὴν ψυχήν μου 
 καὶ ἐκ χειρὸς κυνὸς τὴν μονογενῆ μου· 
 σῶσόν με ἐκ στόματος λέοντος 
 καὶ ἀπὸ κεράτων μονοκερώτων τὴν ταπείνωσίν μου. 
 
 
 Ταῦτα δὲ πάντα περὶ ἀντικειμένων δυνάμεων ἐλέγετο. οὐ μόνον
 δὲ εἰς χεῖρας ῥομφαίας παραδοθήσονται οἱ
 προλεχθέντες, ἀλλὰ καὶ διασπασθήσονται ὧδε κἀκεῖσε
 περιελκόμενοι ὑπὸ δεινῶν τινων καὶ πανούργων πνευμάτων, οὓς
 ἀλώπεκας ὀνομάζει ὁ παρὼν λόγος διὰ τὸ
 καταδεδυκέναι καὶ τοῖς κατωτάτω μυχοῖς ἐμφωλεύειν. οὗτοι δ’
 οὖν οἱ ἀλώπεκες ὥσπερ εὕρεμα τὰς ἐκεῖ
 καταπιπτούσας ψυχὰς τῶν ἀσεβῶν λαβόντες διαρπάσουσιν εἰς
 ἑαυτοὺς αὐτὰς μεριζόμενοι .

Καὶ
 
 τῶν μὲν ἀσεβῶν τοιοῦτον ἔσεσθαι τὸ τέλος τὸ πνεῦμα τὸ
 ἅγιον θεσπίζει· περὶ δὲ τοῦ δικαίου τοῦ τὰ προλεχθέντα
 κατωρθωκότος ἐπιφέρει λέγον· 
 
 ὁ δὲ βασιλεὺς εὐφρανθήσεται ἐπὶ τῷ θεῷ, 
 ἐπαινεθήσεται πᾶς ὁ ὀμνύων ἐν αὐτῷ, 
 ὅτι ἐνεφράγη στόμα
 
 λαλούντων ἄδικα. 
 
 
 Σφόδρα παραδόξως ἐνταῦθα τὸ τοῦ βασιλέως εἰσῆκται ὄνομα·
 Δαυὶδ μὲν γάρ, φεύγων τὸν Σαοὺλ καὶ τὴν ἔρημον τῆς Ἰουδαίας
 οἰκῶν καθ’ οὓς ταῦτα ἔλεγε χρόνους, δείκνυται οὐ μὴν ἤδη
 που βασιλεύων· Σαοὺλ δὲ κρατῶν τοῦ ἔθνους τῆς βασιλείας
 ἡγεῖτο. ποῖος οὖν βασιλεὺς εὐφρανθήσεται ἐπὶ τῷ
 θεῷ ; ἀλλ’ ἐρεῖ τις κατὰ πρόγνωσιν τοῦ μέλλοντος
 αὐτὸν σημαίνεσθαι τὸν Δαυίδ, ἤμελλε γὰρ ὅσον οὔπω
 τελευτήσαντος τοῦ Σαοὺλ βασιλεύειν αὐτός. ἕτερος δέ φησι
 καὶ τότ’ ἤδη βασιλέα εἶναι αὐτόν, ἐπειδὴ κέχριστο ὑπὸ τοῦ
 Σαμουὴλ εἰς βασιλέα καὶ παρὰ τῷ θεῷ λελόγιστο ἤδη βασιλεύς·
 οὐ μὴν ἀλλὰ καὶ ἐβασίλευε τοῦ συνόντος αὐτῷ πλήθους, οὗ
 μέμνηται ἡ ἱστορία. ἐπεὶ τοίνυν τὸ τέλος τῶν ἐλαυνόντων
 αὐτὸν παρέστησεν ὁ λόγος, εἰκότως καὶ αὐτοῦ ὡς ἂν πολλὴν
 ἐνδειξαμένου προκοπὴν τὰ τέλη τῶν πόνων προφητεύεται. διὸ
 λέγεται· 
 
 ὁ δὲ βασιλεὺς εὐφρανθήσεται ἐπὶ τῷ θεῷ. 
 
 
 Ὡς γὰρ γενναῖος θεοῦ ἀθλητὴς μεγάλους ἀγῶνας διεξελθὼν
 βραβείων τε καὶ θείων στεφάνων κατηξιωμένος εὐφροσύνης
 ἀπολαύσει τῆς παρ’ αὐτῷ τῷ ἀγωνοθέτῃ. 
 Ὥσπερ γὰρ οἱ ἐχθροὶ αὐτοῦ τέλος οὐκ αἴσιον εἰλήφασιν
 εἰς τὰ κατώτατα τῆς γῆς εἰσελθόντες καὶ
 παραδοθέντες εἰς χεῖρας ῥομφαίας μερίδες 
 τε ἀλωπέκων γενόμενοι, ἃ δὴ καὶ ἐπληροῦτο
 πρὸς λέξιν κατὰ τὴν ἱστορίαν, ὁπηνίκα φεύγων ὁ Σαοὺλ τοὺς
 πολεμίους ἐκρυπτάζετο
 
 ζητῶν τε παρὰ τοῦ θεοῦ βοήθειαν οὐχ ηὕρισκεν, ἀλλ’ οὐδὲ
 ἀποκρίσεως θείας ἠξιοῦτο, ὡς διὰ τοῦτ’ ἐλθεῖν αὐτὸν ἐπὶ τὴν
 ἐγγαστρίμυθον καὶ πολυπραγμονεῖν τὰ ἀπηγορευμένα ὑπὸ τοῦ
 θεοῦ· τότε γοῦν ἀληθῶς μερίδες ἀλωπέκων 
 γεγόνασιν αὐτός τε καὶ οἱ σὺν αὐτῷ· διὸ καὶ καταλειφθέντες
 ὑπὸ τοῦ θεοῦ τῇ τῶν πολεμίων ῥομφαίᾳ
 παρεδόθησαν πεσόντες ἐν τῷ πολέμῳ. ὥσπερ οὖν
 ταῦτα μηδέπω γενόμενα κατὰ πρόγνωσιν εἴρητο μέλλοντα
 ἔσεσθαι τοῖς τὸν Δαυὶδ ἐλαύνουσιν, οὕτω καὶ αὐτῷ τὰ αἴσια
 τέλη τὸ πνεῦμα τὸ ἅγιον ἀνεφώνει λέγον· 
 
 ὁ δὲ βασιλεὺς εὐφρανθήσεται ἐπὶ τῷ θεῷ. 
 
 
 Ἐλπίσας γὰρ ἐπὶ τὸν θεὸν καὶ τὴν αὐτοῦ ψυχὴν συνάψας αὐτῷ,
 ὡς εἰπεῖν· 
 
 ἐκολλήθη ἡ ψυχή μου ὀπίσω σου, 
 
 
 τῆς ἀνωτάτω τεύξεται παρὰ τῷ θεῷ εὐφροσύνης. καὶ
 πᾶς δὲ ὁ ἐπὶ τούτοις ὀμνὺς 
 ὡς ἂν εὐορκῶν ἐπαινεθήσεται, ἢ κατὰ τὸν
 Ἀκύλαν · 
 
 καυχήσεται ὁ ὀμνύων ἐν αὐτῷ. 
 
 
 Ὁ γὰρ μὴ ἀμφιβάλλων, ἀλλὰ καὶ ὅρκον τιθέμενος περὶ τοῦ
 μήποτε ἐκπεσεῖσθαι τὸν βασιλέα τῆς ἐπηγγελμένης ἐλπίδος,
 ὡσανεὶ εὐορκῶν ἐπαινεθήσεται. καὶ ταῦτα
 ἔσται περὶ τὸν βασιλέα καὶ περὶ πάντα τὸν ὀμνύντα περὶ
 αὐτοῦ, 
 
 ὅτι ἐνεφράγη στόμα λαλούντων ἄδικα. 
 
 
 Καθ’ ἑτέραν δὲ διάνοιαν τοῦ δικαίου τελειουμένου κατὰ τὰς
 ἀποδοθείσας ἐν ἀρετῇ προκοπὰς χαίρει καὶ εὐφραίνεται
 ὁ βασιλεύς , ὁ τοῦ θεοῦ μονογενὴς υἱός,
 εὐχαριστῶν τῷ ἑαυτοῦ πατρὶ τῷ τὰ τηλικαῦτα χαρίσματα
 δεδωρημένῳ τῇ τῶν ἀνθρώπων φύσει. |
 
 τοῦτον δὲ τὸν βασιλέα ὁ γνοὺς καὶ ὅρκιον αὐτοῦ ποιούμενος
 τοὔνομα |
 
 παντὸς γένοιτ’ ἂν ἐπαίνου ἄξιος ὡς ἂν μεμαθηκώς, ὅτι τῇ
 αὐτοῦ δυνάμει καὶ ὁ δίκαιος ἐτελειώθη καὶ πᾶν
 στόμα τὸ πολλὰ λαλοῦν ἄδικα
 ἐνεφράγη . εἰ γὰρ καὶ τὰ μάλιστα καιρῷ τινι
 συνεχωρεῖτο τῷ τῶν ἀσεβῶν στόματι λαλεῖν ἄδικα καὶ
 καταβλασφημεῖν τοῦ δικαίου, καὶ αὐτοῦ τοῦ θεοῦ, ὡς μηδὲν
 ἐπαμύνοντος τοῖς δι’ αὐτὸν ἐλαυνομένοις, ἀλλ’ οὐκ εἰς τέλος
 τοιαῦτα λαλεῖν συγχωρηθήσονται· φραγήσεται δὲ αὐτῶν τὸ
 ἀσεβὲς στόμα καὶ ἡ κατὰ τῶν θεοφιλῶν ἀνδρῶν μεγαλαυχία
 παυθήσεται, ἐπειδὰν καταλάβῃ αὐτοὺς τὰ προλεχθέντα
 τέλη.

Εἰς τὸ τέλος, ψαλμὸς τῷ Δαυίδ. 
 Εἰσάκουσον, ὁ θεός, προσευχῆς μου 
 ἐν τῷ δέεσθαί με, 
 ἀπὸ φόβου ἐχθροῦ ἐξέλου τὴν ψυχήν μου. 
 Ἐσκέπασάς με ἀπὸ συστροφῆς πονηρευομένων, 
 ἀπὸ πλήθους ἐργαζομένων ἀδικίαν. 
 
 
 Καὶ ὁ παρὼν ψαλμὸς εἰς τὸ τέλος ἀναπέμπει, ἐν ᾧ τὰ
 βραβεῖα τῆς ἄνω κλήσεως καὶ τοὺς τῆς
 δικαιοσύνης στεφάνους οἱ τὸν ἀγῶνα τὸν
 καλὸν διηγωνισμένοι παρὰ τοῦ μεγάλου λήψονται
 ἀγωνοθέτου. διὸ τὰ μὲν πρῶτα τοῦ ψαλμοῦ ἐχθροὺς εἰσάγει καὶ
 πονηρευομένους 
 ἐπανισταμένους τῷ δικαίῳ, ἐν δὲ τῷ τέλει τοῦ παντὸς λόγου
 χρηστὰς ἐλπίδας ἐπισφραγίζεται λέγων· 
 
 εὐφρανθήσεται δίκαιος ἐν τῷ κυρίῳ καὶ ἐλπιεῖ ἐπ’ αὐτόν, 
 καὶ ἐπαινεθήσονται πάντες
 
 οἱ εὐθεῖς τῇ καρδίᾳ. 
 
 
 Τοιαῦτα τὰ τέλη τῶν ὑπὲρ εὐσεβείας ἠγωνισμένων εἶναι
 διδάσκει. ὁ γέ τοι τῆς θεοσεβείας ἀθλητὴς μυρίους ἔχων
 ἐχθροὺς καὶ πολεμίους τῆς αὐτοῦ ψυχῆς, οὐχ ὁρατοὺς μόνον,
 ἀλλὰ καὶ ἀφανεῖς, μόνῳ προσφεύγει τῷ θεῷ καὶ τὴν παρ’ αὐτοῦ
 βοήθειαν αἰτεῖ μονονουχὶ λέγων· εἰ ὁ θεὸς ὑπὲρ ἡμῶν,
 τίς καθ’ ἡμῶν; διὸ ταῖς εὐχαῖς σχολάζει τὸν
 θεὸν ἀνακαλούμενος καὶ λέγων· 
 
 εἰσάκουσον, ὁ θεός, προσευχῆς μου ἐν τῷ δέεσθαί με. 
 
 
 Ὁ δὲ μὴ τοιοῦτος, παρακούων δὲ τῶν τοῦ θεοῦ παραγγελμάτων
 οὐκ ἂν δύναιτο χρῆσθαι τῇ τοσαύτῃ παρρησίᾳ· ᾧ γὰρ
 μέτρῳ μετροῦμεν ἀντιμετρεῖται ἡμῖν . διόπερ ἐν
 Παροιμίαις ἡ τοῦ θεοῦ σοφία πρὸς τοὺς ἀπειθεῖς ἀποτείνεται
 λέγουσα· ἀνθ’ ὧν ἐκάλουν, καὶ οὐχ ὑπηκούσατε, καὶ
 ἐξέτεινον λόγους, καὶ οὐ προσείχετε, ἀλλ’ ἀκύρους
 ἐποιεῖτε ἐμὰς βουλάς, ταῖς δὲ ἐμαῖς ἐντολαῖς οὐ
 προσείχετε· τοιγαροῦν κἀγὼ τῇ ὑμετέρᾳ ἀπωλείᾳ
 ἐπιγελάσομαι. 
 ἔσται γὰρ ὅτε ἐπικαλέσεσθέ με, ἐγὼ δὲ οὐκ
 εἰσακούσομαι. εἰ τοίνυν εἰσακούεσθαι βουλόμεθα,
 ἐν οἷς δεόμεθα τοῦ θεοῦ, καὶ αὐτοὶ τοῦτο πράττωμεν τοῖς τοῦ
 θεοῦ παραγγέλμασι καταπειθεῖς γιγνόμενοι. τότε γὰρ σὺν
 πολλῇ παρρησίᾳ καὶ αὐτοὶ φάναι δυνησόμεθα τῷ θεῷ· 
 
 εἰσάκουσον, ὁ θεός, τῆς προσευχῆς μου ἐν τῷ δέεσθαί με. 
 
 
 Τί δὲ ἐδεῖτο ὁ μακάριος Δαυίδ; αὐτοῦ γάρ εἰσιν οἱ λόγοι, ὡς
 οἶμαι, κατὰ τοὺς χρόνους εἰρημένοι, καθ’ οὓς τὸν Σαοὺλ
 ἔφευγε καὶ τοὺς
 
 σὺν αὐτῷ· τὴν ψυχὴν αὐτοῦ 
 ῥυσθῆναι ἀπὸ φόβου ἐχθροῦ , οὐκ
 ἐχθροὺς μὴ ἔχειν οὐδὲ τὰς ἐκείνων ἀποκρουσθῆναι
 προαιρέσεις, τὴν δὲ αὐτοῦ ψυχὴν ἄτρομον καὶ ἀπτόητον καὶ
 ἄφοβον διατηρεῖσθαι, ὅπως ἐν ἕξει γενόμενος ἀταραξίας λέγῃ
 καὶ αὐτὸς ὁμοίως Παύλῳ· ἐν παντὶ θλιβόμενοι, ἀλλ’ οὐ
 στενοχωρούμενοι· διωκόμενοι, ἀλλ’ οὐκ ἐγκαταλειπόμενοι·
 καταβαλλόμενοι, ἀλλ’ οὐκ ἀπολλύμενοι. λέγων δὲ
 ταῦτα πρὸς τὸν θεὸν ὁ Δαυὶδ οὐκ ἠμνημόνει τῶν ἤδη πρότερον
 εἰς αὐτὸν γε
 
 νομένων εὐεργεσιῶν. διὸ εὐχαριστῶν ἐπὶ τοῖς παρῳχηκόσιν
 ἐπιλέγει· 
 
 ἐσκέπασάς με ἀπὸ συστροφῆς πονηρευομένων, 
 ἀπὸ πλήθους ἐργαζομένων ἀδικίαν. 
 
 
 Ἤδη γὰρ πεῖραν εἰληφὼς τῶν φθασάντων εἰς ἐμὲ οὔποτε λήθην
 αὐτῶν ποιήσασθαι δύναμαι· φέρων δὲ αὐτὰ διὰ παντὸς ἐν μνήμῃ
 εὐχάριστος εἰς ἀεὶ τυγχάνω· ὅμως δὲ καὶ νῦν τῆς αὐτῆς ἀξιῶ
 παρὰ σοῦ βοηθείας τυχεῖν. 
 Κατὰ δὲ τοὺς λοιποὺς ἑρμηνευτὰς μία καὶ ἡ αὐτὴ πεφύλακται
 τοῦ λόγου ἔγκλισις καὶ μία διάνοια τῶν εἰρημένων· διὸ
 λέλεκται κατὰ τὸν Σύμμαχον · 
 
 Εἰσάκουσον, ὁ θεός, τῆς φωνῆς μου προσλαλοῦντος, 
 ἀπὸ ἐκπλήξεως ἐχθροῦ περιφράξεις τὴν ζωήν μου· 
 κρύψεις με ἀπὸ συσκέψεων κακούργων, 
 ἀπὸ κυκήσεως ἐργαζομένων ἀδικίαν. 
 
 
 Οὐ γὰρ ὡς περὶ παρῳχηκότων, ἀλλ’ ὡς περὶ μελλόντων τὰ ὅλα
 εἴρηται καὶ κατὰ τοὺς λοιποὺς ἑρμηνευτὰς ὁμοίως.

Οἵτινες ἠκόνησαν ὡς ῥομφαίας τὰς γλώσσας αὐτῶν, 
 ἐνέτειναν τόξον -
 
 πρᾶγμα πικρόν - 
 τοῦ κατατοξεῦσαι ἐν ἀποκρύφοις ἄμωμον. 
 ἐξάπινα κατατοξεύσουσιν αὐτὸν καὶ οὐ φοβηθήσονται. 
 
 
 Εἰ καὶ προῆγε τοῖς χρόνοις εἰς τὴν σωτήριον ἐπιδημίαν ὁ
 Δαυίδ, ἀλλ’ οὐκ ἠγνόει τὰ εὐαγγελικὰ μαθήματα θείῳ πνεύματι
 μεμαθητευμένος· ᾔδει δὲ εὖ μάλα τὸ σωτήριον λόγιον τὸ
 φῆσαν· μὴ φοβηθῆτε ἀπὸ τῶν ἀποκτενόντων τὸ σῶμα, τὴν
 δὲ ψυχὴν μὴ δυναμένων ἀποκτεῖναι· διὸ οὐκ
 ἠγωνία στρατιωτικῆς παρατάξεως πληθὺν οὐδὲ τοὺς παντευχίαις
 καὶ δόρασι παραταττομένους, ἀλλὰ τούτων μὲν κατεφρόνει, ὡς
 ἂν τὸν τοσοῦτον Γολιὰδ ἀκμητὶ καὶ ἀνιδρωτὶ καταβαλών,
 ἐκείνους δὲ ἠγωνία, οὓς ᾐνίττετο διὰ τῶν προκειμένων
 λέγων· 
 
 οἵτινες ἠκόνησαν ὡς ῥομφαίαν τὰς γλώσσας αὐτῶν, 
 ἐνέτειναν τόξον - πρᾶγμα πικρόν. 
 
 
 Ὁρᾷς, ὁποίαν διαγράφει πανοπλίαν ἐχθρῶν; καὶ ἐν τοῖς
 ἔμπροσθεν δὲ ἐλέγετο· υἱοὶ ἀνθρώπων, οἱ ὀδόντες
 αὐτῶν ὅπλον καὶ βέλη καὶ ἡ γλῶσσα αὐτῶν μάχαιρα ὀξεῖα·
 ταῦτα δὲ ἀναγέγραπται εἰρηκώς, ὁπότε
 ἀπεδίδρασκεν ἀπὸ προσώπου Σαοὺλ εἰς τὸ σπήλαιον .
 ἀπὸ τῶν ὁμοίων τοιγαροῦν λόγων φαίνεται ὁ αὐτὸς ὢν χρόνος,
 καθ’ ὃν καὶ τὰ μετὰ χεῖρας περὶ αὐτῶν ἐκείνων ἢ τῶν
 ἐκείνοις παραπλησίων λέλεκτο. ἀλλὰ καὶ ὅτε ἀπέστειλε
 Σαοὺλ καὶ ἐφύλαξε τὸν οἶκον αὐτοῦ τοῦ θανατῶσαι
 αὐτόν , περὶ τῶν αὐτῶν πάλιν τὰς ὁμοίας ἠφίει
 φωνὰς λέγων· ἰδού, ἀποφθέγξονται ἐν τῷ στόματι
 αὐτῶν, καὶ ῥομφαία ἐν τοῖς χείλεσιν αὐτῶν. 
 
 Ἀλλ’ ἐν
 
 ἐκείνοις μὲν ταῦτ’ ἐλέγετο, ἐν δὲ τοῖς μετὰ χεῖρας τοὺς
 ἐχθροὺς αὐτοῦ, ὧν ἀπὸ φόβου ῥυσθῆναι ηὔχετο, ἠκονηκέναι φησὶ τὰς γλώσσας αὐτῶν δίκην ῥομφαίας ἢ κατὰ τοὺς λοιποὺς ἑρμηνευτὰς ὡς μάχαιραν · ἀλλὰ καὶ ἐνέτειναν τὸ τόξον αὐτῶν κατὰ μὲν
 τοὺς oʹ ἑρμηνευτὰς ἐν πράγματι
 πικρῷ , διὰ γὰρ πικροῦ
 πράγματος κατατοξεύειν ἐπειρῶντο τὸν δίκαιον·
 κατὰ δὲ τὸν Σύμμαχον · 
 
 Ἐπλήρωσαν, φησί, τὸ τόξον ἑαυτῶν λόγῳ πικρῷ. 
 
 
 Ἦσαν γὰρ ἀληθῶς πικροὶ οὐδὲν
 γλυκὺ περιέχοντες οἱ τὸν Δαυὶδ διαβάλλοντες πρὸς τὸν Σαούλ,
 οἷος ἦν ὁ Δωὴκ καὶ οἱ Ζιφαῖοι καὶ οἱ
 
 τούτοις παραπλήσιοι. ἀλλὰ καὶ πᾶς ἄθεος λόγος πικρὸς ἂν εἴη, ὥσπερ ὁ
 θεῖος χρηστὸς καὶ γλυκύς· διὸ εἴρηται· γεύσασθε καὶ
 ἴδετε, ὅτι χρηστὸς ὁ κύριος. δεινὰ δὲ τόξα καὶ μάχαιραι ὡς
 ἀληθῶς ὀξεῖαι αἱ τῶν ἀθέων ἑτεροδόξων τῶν
 τὰς ἀκεραίους ψυχὰς κατατοξευόντων καὶ ταῖς ἑαυτῶν ῥομφαίαις κατασφαττόντων αὐτὰς καὶ
 οἱ σοφοὶ δὲ τοῦ αἰῶνος τούτου τὸν ἀπατηλὸν
 καὶ σεσοφισμένον λόγον προβαλλόμενοι πολλὰς ἀνεῖλον ψυχάς.
 εὐχῆς οὖν ἡμῖν δεῖ συντεταμένης πρὸς τὸ ῥυσθῆναι τούτων
 ἁπάντων. μάλιστα δὲ οἱ προλεχθέντες τὸν ἁπλοῦν καὶ ἀφελῆ κατατοξεύειν
 πειρῶνται· διὸ λέλεκται· 
 
 ἐνέτειναν τόξον - πρᾶγμα πικρόν - 
 τοῦ κατατοξεῦσαι ἐν ἀποκρύφοις ἄμωμον. 
 
 
 Καὶ τὸν ἀναίτιον δὲ ἄμωμον καλεῖ τὴν κατὰ τῶν μηδὲν
 ἠδικηκότων ὑπογράφων συκοφαντίαν. ἀντὶ δὲ τοῦ ἄμωμον 
 ἁπλοῦν ἡρμήνευσεν ὁ
 Ἀκύλας · τὸν
 
 γὰρ ἁπλοῦν καὶ
 ἀπειρόκακον μάλιστα κατατοξεύειν οἱ τοιοῦτοι πειρῶνται· διὸ
 ἐπιλέγει· 
 
 ἐξάπινα κατατοξεύσουσιν αὐτὸν καὶ οὐ φοβηθήσονται. 
 
 
 Καιροφυλακοῦντες γὰρ οὗτοι ἀθρόως καὶ ἀπροσδοκήτως
 ἐπέρχονται τῷ ἀμώμῳ ἢ τῷ ἁπλῷ καὶ ἀκεραίῳ· διὸ γράφων
 που ὁ ἀπόστολος πρὸς τοὺς τοιούτους φησί· φοβοῦμαι
 μή πως, ὡς ὁ ὄφις ἐξηπάτησεν Εὔαν, φθαρῇ τὰ νοήματα ὑμῶν
 ἀπὸ τῆς ἁπλότητος τῆς ἐν Χριστῷ· τὸν γὰρ
 πεφραγμένον τὴν ψυχὴν οὐκ ἄν ποτε δύναιντο καταβαλεῖν οἱ
 προλεχθέντες, 
 
 οἵτινες ἠκόνησαν ὡς ῥομφαίαν τὰς γλώσσας αὐτῶν, 
 καὶ ἐνέτειναν τόξον - πρᾶγμα πικρόν - 
 τοῦ κατατοξεῦσαι ἐν ἀποκρύφοις ἄμωμον, 
 ἢ· τοῦ κατατοξεῦσαι ἐν ἀποκρύφοις ἁπλοῦν· 
 ἐξάπινα κατατοξεύσουσιν αὐτὸν καὶ οὐ φοβηθήσονται. 
 
 
 Καὶ ὅρα, τίνα τρόπον, κατατοξεύσουσιν
 αὐτόν , φησίν, ἀλλ’ οὐκ ἐμὲ τὸν ταῦτα λέγοντα,
 τὸν δὲ ἁπλοῦν , τουτέστι
 τὸν ἀφελῆ καὶ ἀκέραιον καὶ ἔτι μικρόν, ὡς ἂν εἴποι τις, ἐξ
 ἐκείνων ὄντα, περὶ ὧν ὁ σωτὴρ ἐδίδασκε λέγων· μὴ
 καταφρονήσητε ἑνὸς τῶν μικρῶν τῶν ἐν τῇ
 ἐκκλησίᾳ μου, καί· ὅστις, ἐὰν σκανδαλίσῃ ἕνα τῶν
 μικρῶν, συμφέρει αὐτῷ βληθῆναι εἰς τὴν θάλασσαν.
 σκανδαλιζόμενον γὰρ κἀκεῖ ὁ σωτὴρ οὐ μέγαν
 εἰσάγει, ἀλλὰ τὸν ἐν τῇ ἐκκλησίᾳ μικρόν, ὥσπερ ἐνταῦθα τὸν
 ἁπλοῦν . οἱ τοίνυν
 ἐχθροὶ οὐδὲ τολμῶσι προσιέναι τοῖς μεγάλοις οὐδὲ τοῖς παρὰ
 θεῷ σοφοῖς, τοὺς δὲ ἁπλοῦς καὶ ἀκεραίους μάλιστα θηρεύουσι.
 διόπερ ὁ Δαυὶδ μνημονεύ
 
 σας τῶν ἐχθρῶν καὶ περὶ τίνας μάλιστα εἱλεῖσθαι εἰώθασιν
 οὗτοι παρέστησεν.

Ἐκραταίωσαν ἑαυτοῖς λόγον πονηρόν, 
 διηγήσαντο τοῦ κρύψαι παγίδας· 
 εἶπαν· τίς ὄψεται αὐτούς; 
 Ἐξηρεύνησαν ἀνομίας, 
 ἐξέλιπον ἐξερευνῶντες ἐξερευνήσεις. 
 
 
 Τροπικῶς διὰ τῶν ἔμπροσθεν τοὺς τῆς ψυχῆς ἐχθροὺς τὴν ῥομφαίαν αὐτῶν ἀκονῆσαι
 καὶ τὰ τόξα ἐντεῖναι 
 προειπὼν σαφέστερον διὰ τῶν προκειμένων, τίς ἦν ἡ ῥομφαία καὶ τί τὸ τόξον , παρίστησιν εἰπών· 
 
 ἐκραταίωσαν ἑαυτοῖς λόγον πονηρόν. 
 
 
 Οὐ γὰρ παρὰ τοῦ θεοῦ λαβόντες λόγον , ἀλλ’ ἑαυτοῖς πλασάμενοι καὶ συνθέντες
 τοῦτον ἐκράτυναν . τοιοῦτοι δέ
 εἰσιν οἱ συκοφάνται καὶ οἱ κρατύνειν καὶ βεβαιοῦν πειρώμενοι, ἃς ἑαυτοῖς
 ἀνεζωγράφησαν καὶ ἀνεπλάσαντο ψευδοδοξίας. εἶτα δὲ τὸν
 πονηρὸν λόγον , ὃν ἑαυτοῖς
 ἐκράτυναν ὁρῶντες
 
 σαθρόν, οὐ γυμνὸν αὐτὸν προβάλλονται, ἀλλὰ περιβάλλουσιν
 ἔξωθεν παγίσι κρύπτοντες διά
 τινων σοφισμάτων καὶ παραλογισμῶν τὴν κατὰ τῶν
 ἐπιβουλευομένων συσκευήν· οὕτω γὰρ ἄληπτοι καὶ ἀθήρατοι
 ἔσεσθαι ὑπολαμβάνουσι. διὸ 
 
 εἶπαν ἐν ἑαυτοῖς· τίς ὄψεται αὐτούς; 
 καὶ ἐξερεύνησαν ἀνομίας. 
 
 
 Οὐδὲν γὰρ ὠφέλιμον ἀπὸ τοῦ θείου νόμου ζητήσαντες εὗρον,
 ἀλλ’ ἀνομίας ἑαυτοῖς ἐπενόησαν. κατὰ δὲ τὸν Σύμμαχον · 
 
 Ἐξερεύνησαν ἀνομίας σύμπαντες.
 
 
 Καὶ ἐπὶ τούτοις πολλὰ ζητήσαντες καὶ μυρία παρ’ ἑαυτοῖς
 ἐπινοήσαντες, μηδὲν δὲ ἀληθὲς ἐπὶ τέλει εὑρόντες
 
 ἐξέλιπον πλέον οὐδὲν ἀπὸ τῆς
 πολλῆς ἐρεύνης κτησάμενοι. διὸ
 λέλεκται· 
 
 ἐξέλιπον ἐξερευνῶντες ἐξερευνήσεις.
 
 
 Τοσούτους τινὰς διέγραψεν ὁ Δαυὶδ τοὺς ἐχθροὺς καὶ
 πολεμίους, ἐξ ὧν τὴν ἑαυτοῦ ψυχὴν ῥυσθῆναι ηὔχετο, ἐξερευνητικούς τινας καὶ ζητητικοὺς
 ἀνομίας . οἱ γὰρ τοιοῦτοι
 ψυχῆς ἀληθῶς ἂν εἶεν φονευταί· διὸ δὴ μάλιστα θεὸν βοηθὸν
 ἐπὶ τῶν τοιούτων ἀνεκαλεῖτο τοὺς αἰσθητοὺς πολεμίους καὶ
 τοὺς τοῖς σώμασι παραταττομένους ἐν οὐδενὶ λόγῳ τιθέμενος.

Προσελεύσεται ἄνθρωπος, καὶ καρδία βαθεῖα, 
 καὶ ὑψωθήσεται ὁ θεός. 
 βέλος νηπίων ἐγενήθησαν αἱ πληγαὶ αὐτῶν, 
 καὶ ἐξησθένησαν ἐπ’ αὐτοὺς αἱ γλῶσσαι αὐτῶν. 
 
 
 Οἱ μὲν τῆς ψυχῆς πολέμιοι λόγοις
 πονηροῖς ἑαυτοὺς περιφράξαντες καὶ τὰς ἑαυτῶν
 ἐγκρύψαντες παγίδας ἀνομίας 
 τε ἐξερευνῶντες καὶ διὰ τούτων
 τὰς ἑαυτῶν ῥομφαίας ἀκονήσαντες 
 καὶ ταῖς ἑαυτῶν γλώσσαις ἐντείναντες
 τόξα τὸν ἄμωμον ἢ
 τὸν ἁπλοῦν καὶ ἀκέραιον
 περιῄεσαν ζητοῦντες, ὅπως ἀνέλωσιν αὐτοῦ τὴν ψυχήν· ἀλλ’
 ἐκεῖνον μὲν ὁ θεὸς ῥύσεται· τῶν γὰρ
 μικρῶν ἐν τῇ ἐκκλησίᾳ οἱ ἄγγελοι
 διὰ παντὸς ὁρῶσι τὸ πρόσωπον τοῦ ἐν οὐρανοῖς πατρός. 
 προσελεύσεται δέ τις αὐτοῖς
 ἄνθρωπος , ἀληθῶς ἀνὴρ
 τέλειος καὶ φορῶν τὸν κατ’ εἰκόνα
 θεοῦ πεποιημένον· ὃς ἐν καρδίᾳ βαθείᾳ πεφραγμένος ἀκατάπληκτος αὐτοῖς
 παρατάξεται πάντας τε αὐτοὺς καταλύσει ὡς ὑψωθῆναι καὶ δοξασθῆναι δι’ αὐτοῦ
 τὸν θεὸν καὶ πάντων ἐκείνων
 
 τὰ βέλη ἐλεγχθῆναι ἄτονα καὶ ἀσθενῆ, ὡς νηπίων λογισθῆναι βέλη τὰς πληγὰς αὐτῶν καὶ τὰς γλώσσας αὐτῶν ἐπ’ αὐτοὺς
 ἐξασθενῆσαι . τοιοῦτος γάρ ἐστιν ὁ τοῦ θεοῦ
 ἄνθρωπος ὁ παραταττόμενος
 τοῖς προλεχθεῖσιν ἐν καρδίᾳ βαθείᾳ
 ὡς δέχεσθαι μὲν αὐτῶν τὰς
 πληγὰς καὶ τὰ διὰ σοφισμάτων βέλη , γελᾶν δὲ αὐτὰ καὶ τὸ μηθὲν ἡγεῖσθαι ὡς
 ὑπὸ νηπίων ἀτόνων κατ’ αὐτοῦ
 πεμπόμενα· εἶτα καὶ ἐπιλυόμενος αὐτῶν τὰ σοφίσματα τὰς
 γλώσσας αὐτῶν καὶ τοὺς
 λόγους ἐξασθενοῦντας ἐλέγξει. βαθεῖα δὲ καρδία ἡ
 μὴ ἐξ ἐπιπολῆς ἔχουσα τὰ μαθήματα μηδὲ ἐν τῷ προφορικῷ λόγῳ
 σεμνυνομένη, ἀλλ’ ἔνδον ἐν αὐτῇ τοὺς τῆς πίστεως θεμελίους
 ἐρριζωμένους. 
 Ἢ ἀκολούθως τοίνυν λογικούς τινας πολεμίους τὴν γλῶτταν ἀκονήσαντας καὶ τόξα τοῖς χείλεσιν ἐντείνοντας ὑποστησάμενος
 ἀντιτάττει αὐτοῖς ἄνθρωπον 
 θεοῦ καρδίαν βαθεῖαν 
 κεκτημένον καὶ τὸν μὲν θεὸν 
 διὰ τούτου δοξαζόμενον, ἐκείνους δὲ ἡττωμένους καὶ
 ἀσχημονοῦντας.

Ἐταράχθησαν πάντες οἱ θεωροῦντες αὐτούς, 
 καὶ ἐφοβήθη πᾶς ἄνθρωπος. 
 καὶ ἀνήγγειλεν τὰ ἔργα τοῦ θεοῦ 
 καὶ τὰ ποιήματα αὐτοῦ συνῆκαν· 
 εὐφρανθήσεται δίκαιος ἐν τῷ κυρίῳ καὶ ἐλπιεῖ ἐπ’ αὐτόν, 
 καὶ ἐπαινεθήσονται πάντες οἱ εὐθεῖς τῇ καρδίᾳ. 
 
 
 Ἀκόλουθον ἦν τῶν δοκήσει σοφῶν ἀνατραπέντων καὶ τῶν τῆς
 ψυχῆς πολε
 
 μίων ἀπελεγχθέντων ὑπὸ τοῦ ἀνθρώπου
 τοῦ θεοῦ τοὺς μὴ οὕτω δεινοὺς ἐν σοφίᾳ τοῦ
 αἰῶνος τούτου 
 ταράττεσθαι . τῆς γὰρ μερίδος
 ὄντες τῶν
 
 ἡττωμένων ἄθεοι καὶ αὐτοὶ καὶ δυσσεβεῖς· πλὴν ὡς ἐν κακίᾳ
 τῆς ἐκείνων δεινότητος ἐλάττους, ὁρῶντες νενικημένους τοὺς
 ἑαυτῶν βελτίους ταράττονται .
 διὸ λέλεκται· 
 
 ἐταράχθησαν πάντες οἱ θεωροῦντες αὐτούς. 
 
 
 Ὅ γε μὴν τοῦ θεοῦ ἄνθρωπος καὶ
 πάντες οἱ τούτῳ φίλοι διὰ τοῦ ἑνὸς τὰ κατ’
 ἐχθρῶν βραβεῖα ἀράμενοι μειζόνως τὸν θεὸν
 ἐφοβήθησαν 
 
 
 καὶ ἀνήγγειλαν τὰ ἔργα τοῦ θεοῦ
 
 
 καὶ τὰ δικαιώματα αὐτοῦ
 συνῆκαν . εἰ γὰρ καὶ τὰ μάλιστα ἄνθρωπος ἐδόκει καὶ καρδίᾳ
 βαθείᾳ τὴν τῶν πολεμίων ἀνατροπὴν πεποιῆσθαι,
 ἀλλὰ τοῖς συνετοῖς ἐγνωρίζετο αὐτὸς ὢν ὁ θεὸς ὁ τῆς νίκης
 αἴτιος· διὸ τὰ ἔργα τοῦ θεοῦ ἀπήγγελλον
 ὑμνοῦντες αὐτοῦ τὰ δι’ ἀνθρώπων κατορθώματα. οὗτοι
 μὲν οὖν ὥσπερ θεαταὶ τὸν θεὸν δοξάζοντες ἐπὶ τῇ νίκῃ τοῦ
 νενικηκότος διετέλουν· αὐτὸς δὲ ὁ νικητὴς εὐφρανθήσεται ἐπὶ τῷ κυρίῳ καὶ ἐλπιεῖ ἐπ’
 αὐτόν . οὐ γὰρ ἐφ’ ἑαυτῷ μέγα φρονήσει οὐδ’ ἐπὶ
 τῇ νίκῃ ἐπαρθήσεται· χαρᾶς δὲ θείας καὶ εὐφροσύνης
 πληρωθήσεται ὡς ὑπουργὸς καὶ διάκονος τοῦ νικοποιοῦ θεοῦ
 γεγονώς. τούτου δὲ εὐφραινομένου πάντες
 οἱ εὐθεῖς τῇ καρδίᾳ ἐπαινεθήσονται 
 διὰ τοῦ ἑνὸς καὶ αὐτοὶ ὥσπερ νικηταὶ
 ἀποδειχθέντες. ὅλον γὰρ τὸ τάγμα καὶ τὸ σῶμα τῶν ἁγίων
 ἐπαίνου τεύξεται, ἐπειδὴ δοξαζομένου μέλους ἑνὸς
 συνδοξάζεται πάντα τὰ μέλη, κατὰ τὸν ἱερὸν
 ἀπόστολον.

Εἰς τὸ τέλος, ψαλμὸς τῷ Δαυὶδ ᾠδῆς. 
 Σοὶ πρέπει ὕμνος, ὁ θεός, ἐν Σιών, 
 καὶ σοὶ ἀποδοθήσεται εὐχὴ ἐν Ἱερουσαλήμ. 
 εἰσάκουσον προσευχῆς· 
 πρὸς σὲ πᾶσα σὰρξ ἥξει. 
 
 
 Προφητείαν περιέχει μελλόντων εἰς τὸ τέλος ἀπαντήσεσθαι
 πραγμάτων· διὸ ἐπιγέγραπται εἰς τὸ τέλος .
 τίνα δὲ ἦν ταῦτα, διδάσκει ἑξῆς λέγων· 
 
 πρὸς σὲ πᾶσα σὰρξ ἥξει, 
 
 
 οὐκέτι γὰρ μόνον τὸ Ἰουδαίων ἔθνος, ἀλλὰ καὶ πᾶσα σάρξ , τουτέστι πᾶν γένος
 ἀνθρώπων· οὕτως γὰρ εἴωθεν ὁ λόγος πάντας ἀνθρώπους
 σημαίνειν τοὺς πάλαι σαρκίνους καὶ γεώδεις. διὸ καὶ ἐν τῷ
 νόμῳ λέλεκται· διέφθειρε πᾶσα σὰρξ τὴν ὁδὸν αὐτοῦ·
 καὶ πάλιν· οὐ μὴ καταμείνῃ τὸ πνεῦμά μου ἐν
 τοῖς ἀνθρώποις τούτοις διὰ τὸ εἶναι αὐτοὺς σάρκας.
 ἀλλὰ τότε μὲν πᾶσα
 σὰρξ κατηγορεῖτο, νῦν δὲ ἥξειν πρὸς τὸν θεὸν
 λέγεται. διὸ καὶ μετὰ τὸν Δαυὶδ Ἰωὴλ προφήτης γενόμενος τὰ
 κάλλιστα πάσης σαρκὸς θεσπίζει
 λέγων· ἐκχεῶ ἀπὸ τοῦ πνεύματός μου
 ἐπὶ πᾶσαν σάρκα, καὶ
 προφητεύσουσιν. ἀλλὰ καὶ ὁ Ἡσαΐας ταὐτὸν
 παρίστησιν εἰπών· ὄψεται πᾶσα σὰρξ τὸ σωτήριον τοῦ
 θεοῦ. 
 σωτήριον δὲ θεοῦ 
 πάσῃ σαρκὶ γνωσθησόμενον τί
 ποτε ἦν ἄρα ἢ ὁ χριστὸς τοῦ θεοῦ , καθὼς
 πολλάκις ἀπεδείξαμεν; τοῦτο οὖν τὸ σωτήριον 
 πᾶσιν ἀνθρώποις τοῖς πάλαι σαρκίνοις ἀποκαλυφθήσεσθαι
 προεφητεύετο. εἰκότως οὖν καὶ ὁ μετὰ χεῖρας ψαλμὸς τοῦτο
 αὐτὸ σημαίνων ἐπισφραγίζεται τὴν ἐπαγγελίαν διὰ τοῦ φάναι· 
 
 πρὸς σὲ πᾶσα σὰρξ ἥξει. 
 
 
 Ὑποκαταβὰς δὲ σαφέστερον
 
 ἑρμηνεύει τὴν διάνοιαν ἐπιλέγων· 
 
 ἐπάκουσον ἡμῶν, ὁ θεός, ὁ σωτὴρ ἡμῶν, 
 ἡ ἐλπὶς
 
 πάντων τῶν περάτων τῆς γῆς 
 καὶ τῶν ἐν θαλάσσῃ μακράν. 
 
 
 Καὶ ἔτι σαφέστερον ἐπιλέγει· 
 
 καὶ φοβηθήσονται οἱ κατοικοῦντες τὰ πέρατα ἀπὸ τῶν
 σημείων σου. 
 
 
 Τὸ γὰρ φοβηθῆναι πάντας τοὺς κατοικοῦντας τὰ πέρατα ἀπὸ τῶν
 σημείων τοῦ θεοῦ ἀγαθὸν ἦν καὶ σοφίας ἀρχή,
 ἐπείπερ ἀρχὴ σοφίας φόβος κυρίου . διὰ δὴ
 ταῦτα εἰς τὸ τέλος προγέγραπται ὁ ψαλμὸς καὶ
 ἔστιν ᾠδῆς ψαλμὸς ἐπινίκιον
 ὕμνον εἰς τὸν σωτῆρα τῶν ἐθνῶν περιέχων, ἐφ’ οἷς τὸ πνεῦμα
 τὸ ἅγιον τὸν ἐπὶ πάντων θεὸν ἀνυμνεῖ φάσκον· 
 
 σοὶ πρέπει ὕμνος, ὁ θεός, ἐν Σιών. 
 
 
 Τίνα γὰρ ἐχρῆν ἄλλον ἐπὶ τῇ πάντων ἀνθρώπων σωτηρίᾳ
 ὑμνεῖσθαι ἢ τὸν παντὸς αἴτιον ἀγαθοῦ; διδάσκει δὲ τὸ αὐτὸ
 πνεῦμα τοὺς προσιόντας ἐξ ἐθνῶν μόνῳ τῷ θεῷ λέγειν· σοὶ πρέπει ὕμνος 
 , ὡς ἂν κατεγνωκότας ἑαυτῶν, ὅτε μὴ
 πρέποντας ὕμνους ἀνέπεμπον τῇ πολυθέῳ πλάνῃ. 
 
 Πρέπει δὲ ὕμνος τῷ θεῷ οὐ πᾶς,
 ἀλλ’ ὁ ἐν Σιὼν ἀναπεμπόμενος,
 δηλαδὴ ὁ ἐν τῇ ἐκκλησίᾳ αὐτοῦ. Σιὼν μὲν γάρ ἐστιν ἀληθινὴ ἡ
 ἐπουράνιος Ἱερουσαλὴμ καὶ τὸ ἐπουράνιον ὄρος τοῦ θεοῦ, περὶ
 οὗ διδάσκων ὁ ἀπόστολος ἔλεγε· προσεληλύθατε Σιὼν
 ὄρει καὶ πόλει θεοῦ ζῶντος, Ἱερουσαλὴμ ἐπουρανίῳ, καὶ
 μυριάσιν ἀγγέλων πανηγύρει καὶ ἐκκλησίᾳ πρωτοτόκων
 ἀπογεγραμμένων ἐν οὐρανοῖς· καὶ πάλιν· ἡ
 δὲ ἄνω Ἱερουσαλὴμ ἐλευθέρα ἐστίν, ἥτις ἐστὶ μήτηρ ἡμῶν. 
 
 αὕτη ἂν εἴη ἡ ἀληθὴς Ἱερουσαλὴμ καὶ ἡ κυρίως ἀναδειχθεῖσα
 Σιών, ἐφ’ ἧς καὶ βασιλεύειν λέλεκται ὁ σωτὴρ καὶ κύριος
 ἡμῶν, ὥσπερ οὖν διδάσκει λέγων αὐτὸς ἐν δευτέρῳ ψαλμῷ·
 ἐγὼ δὲ κατεστάθην βασιλεὺς ἐπ’ αὐτοὺς ἐπὶ Σιὼν
 ὄρος τὸ ἅγιον αὐτοῦ. ἡ αὐτὴ δ’ ἂν εἴη
 καταγγελλομένη τοῖς τὸ εὐαγγέλιον παραδεχομένοις βασιλεία
 οὐρανῶν. εἰκὼν δ’ ἐκείνης ἡ ἐπὶ γῆς γένοιτ’ ἂν ἐκκλησία
 ὁμωνύμως καὶ αὐτὴ καλουμένη ποτὲ μὲν Σιὼν 
 ποτὲ δὲ Ἱερουσαλὴμ καὶ ἄλλοτε
 θύγατερ Σιὼν ἢ θυγάτηρ
 Ἱερουσαλήμ . οὕτω γοῦν αὐτὴν οἱ προφῆται
 θεσπίζοντες ἀνηγόρευον. 
 Ὁ τοίνυν ὕμνος ὁ ἐν τῇ Σιὼν ἤτοι τῇ ἐπουρανίῳ ἢ καὶ τῇ ἐπὶ
 γῆς ἐκκλησίᾳ τοῦ θεοῦ ᾀδόμενος πρέποι ἂν μόνος τῷ ὑμνουμένῳ θεῷ· πᾶσα δὲ ἡ
 ἐκτὸς τῆς ἐκκλησίας τοῦ θεοῦ λεγομένη θεολογία, εἴτε παρὰ
 τοῖς Ἑλλήνων σοφοῖς εἴτε παρὰ τοῖς ἀθέοις ἑτεροδόξοις,
 ἀπρεπὴς ἂν εἴη. τῶν γὰρ παρ’ Ἕλλησι σοφῶν οἱ μὲν εἰς
 ἀθεότητα παντελῆ καταπεπτώκασιν, οἱ δὲ τὴν πολύθεον πλάνην
 ἐσέμνυναν. τῶν δὲ ἀθέων αἱρεσιωτῶν οἱ μὲν πλείστας καὶ
 ἐναντίας ἀρχὰς ὑπεστήσαντο, οἱ δὲ πονηραῖς καὶ φαύλαις
 δυνάμεσι τὴν τοῦ παντὸς διοίκησιν ἀνατεθείκασιν. ἤδη δὲ καὶ
 αὐτῶν Ἰουδαίων παῖδες ἀνθρωπόμορφον καὶ ἀνθρωποπαθῆ τὸν
 θεὸν τῷ μὴ νοεῖν τὰς γραφὰς εἰσάγοντες, ἀλλὰ καὶ μυρία
 ἔκτοπα καὶ ταπεινὰ μυθολογοῦντες, μακρὰν ἀποπεπτώκασι τοῦ
 πρέποντος ὕμνου. μόνοι δὲ οἱ ἐν τῇ ἐκκλησίᾳ τοῦ θεοῦ τὸν
 πρέποντα ὕμνον παρ’ αὐτοῦ δεδιδα
 
 γμένοι τοῦ σωτῆρος ἐπαξίως τὸν πατέρα θεολογοῦσιν· ὃ δὴ
 παρίστησι διὰ τῆς μετὰ χεῖρας φάσκoν ᾠδῆς· 
 
 σοὶ πρέπει ὕμνος, ὁ θεός, ἐν Σιών. 
 
 
 Ἀπρεπὴς δὲ ὕμνος λεχθείη ἂν ὁ
 δαίμοσι πονηροῖς καὶ πνεύ
 
 μασιν ἀκαθάρτοις ἀναπεμπόμενος· ἀπρεπὴς δέ ἐστι καὶ ὁ ἡλίῳ
 καὶ σελήνῃ καὶ ἄστροις καὶ τοῖς λοιποῖς τοῦ κόσμου μέρεσιν
 ὑπὸ τῶν ταῦτα θεοποιούντων ᾀδόμενος. καὶ ἔτι μᾶλλον αἰσχίων
 καὶ ἀπρεπέστατος ὁ δι’ αἰσχρῶν καὶ ἀκολάστων ᾀσμάτων τοῖς
 περὶ θεῶν ἐρωτικοῖς διηγήμασιν ἀναπλαττόμενος. μόνος δ’
 ἐκεῖνος ὡραῖος λεχθείη ἂν καὶ εὐπρεπὴς ὕμνος ὁ τῷ μόνῳ ποιητῇ καὶ δημιουργῷ καὶ
 βασιλεῖ τῶν ὅλων θεῷ ἀναπεμπόμενος, ᾧ καὶ τὰς εὐχὰς ἀποδιδόναι προσήκει καὶ τοῦτο
 ποιεῖν μὴ ἐκτὸς τῆς ἐκκλησίας αὐτοῦ. διὸ λέλεκται κατὰ τοὺς
 Ἑβδομήκοντα· 
 
 καὶ σοὶ ἀποδοθήσεται εὐχὴ ἐν Ἱερουσαλήμ. 
 
 
 
 Εὐχὴν δὲ σύνηθες τῇ θείᾳ γραφῇ
 καλεῖν τὴν ἐπαγγελίαν, ἣν ἂν ἐπαγγέλληταί τις τῷ θεῷ ἤτοι
 σωφρονεῖν ταξάμενος καὶ τὸν ἑαυτοῦ βίον ἀναθεῖναι τῇ κατὰ
 θεὸν φιλοσοφίᾳ, ἢ τῶν κτημάτων ἀφιερῶσαί τι, ἢ τάξασθαί
 τινα σεμνὴν ἐπαγγελίαν πρέπουσαν τῷ κατὰ θεὸν βίῳ. διὸ
 λέλεκταί που· ἐὰν εὔξῃ εὐχήν, μὴ χρονίσῃς ἀποδοῦναι·
 ἀγαθὸν τὸ μὴ εὔξασθαι ἢ τὸ εὔξασθαι καὶ μὴ ἀποδοῦναι.
 
 
 
 Πρέπει τοίνυν πρῶτα μὲν ἐπαξίως
 τὸν τῶν ὅλων ποιητὴν καὶ σωτῆρα θεὸν ἀνυμνεῖν, ἔπειτα δι’
 ἔργων ἀκόλουθα πράττειν τῇ θεολογίᾳ ἐν ἀγαθαῖς ἐπαγγελίαις·
 ἐπειδὰν δὲ καὶ τὸν ὕμνον 
 πρεπόντως
 
 καὶ τὰς εὐχὰς ἀποδῶμεν αὐτῷ
 τηνικαῦτα, ὡς ἂν τὰ παρ’ ἑαυτῶν πεπληρωκότες, παρρησίας
 μεθέξομεν, ὥστε λέγειν· 
 
 εἰσάκουσον προσευχῆς. 
 
 
 Ἀκριβῶς δ’ ἐνταῦθα προσευχῆς ,
 ἀλλ’ οὐκ εὐχῆς εἴρηται· ἡ μὲν
 γὰρ ἐπαγγελίαν ἐδήλου, ἡ δὲ προσευχὴ δέησιν καὶ ἱκετηρίαν· ἣν τὸ πνεῦμα τὸ
 ἅγιον ὑπὲρ ἡμῶν ἐποιεῖτο πρέπουσαν ἱκετηρίαν προσαγαγὸν τῷ
 θεῷ καὶ λέγον· 
 
 εἰσάκουσον προσευχῆς. 
 
 
 Τίνων δὲ προσευχῆς εἰσάκουσον ,
 παρίστησιν ἑξῆς, τῶν ἐθνῶν τὴν κλῆσιν θεσπίζον· διό φησι· 
 
 πρὸς σὲ πᾶσα σὰρξ ἥξει. 
 
 
 Ὑπερηύχετο δὴ τὸ πνεῦμα τὸ ἅγιον πάσης
 σαρκός , ἵν’, ἐπειδὰν ἐπιστραφῇ πᾶσα σὰρξ πρὸς τὸν θεὸν καὶ
 ἐπικαλῆται αὐτόν, τύχοι αὐτοῦ ἐπηκόου. διὸ οὐκ εἶπεν·
 εἰσάκουσον τῆς ἐμῆς προσευχῆς, ἀλλ’· 
 
 εἰσάκουσον προσευχῆς· 
 πρὸς σὲ πᾶσα σὰρξ ἥξει· 
 
 
 ὡσεὶ σαφέστερον ἔλεγεν· ἐπειδὴ μέλλει πᾶσα σὰρξ καὶ πᾶν γένος ἀνθρώπων ἀναχωρεῖν μὲν
 τῆς πολυθέου πλάνης, ἐπιστρέφειν δὲ ἐπὶ σὲ τὸν μόνον
 ἀληθινὸν θεὸν ὕμνους τέ σοι
 ἀναπέμπειν καὶ εὐχὰς ἀποδιδόναι
 προσευχάς τε καὶ ἱκετηρίας ποιεῖσθαι, εἰσάκουσον τῆς αὐτῶν προσευχῆς .

Λόγοι ἀνόμων ὑπερεδυνάμωσαν ἡμᾶς, 
 καὶ ταῖς ἀσεβείαις ἡμῶν σὺ ἱλάσῃ. 
 
 
 Σφόδρα ἀκολούθως μετὰ τὰ περὶ πάσης
 σαρκὸς λελεγμένα ἐπενήνεκται τὰ προκείμενα τῆς
 ὠνομασμένης πάσης σαρκὸς 
 ἐξομολόγησιν περιέχοντα. οἱ γοῦν ἐξ ἁπάντων τῶν ἐθνῶν τῶν
 πάλαι σαρκίνων τῆς δεισι
 
 δαίμονος πλάνης ἐπιστρέψαντες διδάσκονται ὑπὸ τοῦ θείου
 πνεύματος ὁμολογεῖν ἐν ὁποίοις ποτὲ κακοῖς γεγόνασι τῶν τε
 οἰκείων ἀσεβημάτων μνημονεύειν. διό φησι· 
 
 λόγοι ἀνόμων ὑπερεδυνάμωσαν ἡμᾶς, 
 καὶ ταῖς ἀσεβείαις ἡμῶν σὺ ἱλάσῃ. 
 
 
 Ταῦτα μὲν οὖν λεγόμενα ἐκ προσώπου τῆς ἀποδοθείσης πάσης σαρκὸς πολλὴν ἂν ἔχοι
 ἀκολουθίαν· ἐπεὶ δὲ τοῦ Δαυὶδ 
 ἐπιγέγραπται ἡ ᾠδὴ
 
 τοῦ ψαλμοῦ, ζητήσειεν ἄν τις, πότε τὸν Δαυὶδ ἢ τοὺς σὺν
 αὐτῷ λόγοι ἀνόμων
 ὑπερεδυνάμωσαν ἢ κατὰ τὸν Σύμμαχον 
 κατεδυνάστευσαν , ποίας δὲ
 καὶ ἀσεβείας ἐκτήσατο ὁ
 τοσοῦτος τοῦ θεοῦ προφήτης καὶ οἱ σὺν αὐτῷ, ἐπείπερ
 πληθυντικῶς· τὰς ἀσεβείας ἡμῶν σὺ
 ἱλάσῃ 
 , φησίν. ἀλλὰ γάρ, ὡς ἀποδεδώκαμεν,
 προφητικῶς τὸ πνεῦμα τὸ ἅγιον τῆς τῶν ἐθνῶν κλήσεως
 μνημονεῦσαν καὶ φῆσαν· 
 
 πρὸς σὲ πᾶσα σὰρξ ἥξει, 
 
 
 ἀκολούθως τὴν ἐξομολόγησιν αὐτῶν διαγράφει ἐξ αὐτῶν
 προσώπου φάσκον· 
 
 λόγοι ἀνόμων ὑπερεδυνάμωσαν ἡμᾶς, 
 
 
 τουτέστι κρείττους ἡμῶν γεγόνασι καὶ δυνατώτεροι ἡμῶν οἱ
 τῶν ἀνόμων λόγοι. ἄνομοι δὲ
 πάντες ἦσαν οἱ πρῶτοι συστησάμενοι τὴν τῶν εἰδώλων
 θεοποιΐαν λόγοι τε αὐτῶν οἱ διὰ
 ποιητῶν καὶ τῶν σοφῶν τοῦ αἰῶνος τούτου 
 περὶ τῆς πολυθέου πλάνης ἐν συγγράμμασι καταβεβλημένοι.
 ἀλλ’ οὗτοι μὲν κατεδυνάστευσαν
 ἡμῶν , κατὰ τὸν Σύμμαχον · σὺ δ’ οὐχ ὑπερεῖδες ἡμᾶς, δέσποτα·
 ἱλάσω δὲ τὰς ἀσεβείας ἡμῶν καταπέμψας ἡμῖν τὸν
 ἱλασμόν , δι’ οὗ
 
 κατέστης ἡμῖν ἵλεως, ὑπερβὰς ἡμῶν τὰς
 ἀσεβείας . τίς δέ ἐστιν ὁ ἱλασμός ,
 διδάσκει λέγων ὁ ἀπόστολος περὶ τοῦ σωτῆρος· ὃν
 προέθετο ὁ θεὸς ἱλαστήριον διὰ πίστεως ἐν τῷ αὐτοῦ
 αἵματι, καὶ πάλιν· αὐτὸς ἱλασμός ἐστιν
 ὑπὲρ τῶν ἁμαρτιῶν ἡμῶν· οὐχ ὑπὲρ τῶν ἡμετέρων δὲ μόνον,
 ἀλλὰ καὶ ὑπὲρ ὅλου τοῦ κόσμου.

Μακάριος, ὃν ἐξελέξω καὶ προσελάβου, 
 κατοικήσει ἐν ταῖς αὐλαῖς σου. 
 
 
 Οἱ ἐξ ἁπάντων τῶν ἐθνῶν ἐπιστρέψαντες τὰς ἑαυτῶν ἀσεβείας ἐξομολογησάμενοι, καὶ ὡς
 κατηξιώθησαν τοῦ ἱλασμοῦ, προκοπὴν ἐπιδείκνυνται καὶ ψυχῆς
 ὠφέλειαν πολλήν, γνῶσιν ἀνειληφέναι διδάσκοντες τοῦ ἀληθῶς
 μακαρίου. πάλαι μὲν γὰρ τὸν θνητὸν βίον καὶ τὴν πρόσκαιρον
 ζωὴν μόνην εἰδότες πάντως που ἐμακάριζον τοὺς ταύτης
 ἀπολαύοντας, τέλος ἡδονὴν ὁριζόμενοι καὶ πλούτους καὶ τὴν
 ἐν σώμασι τρυφήν· νῦν δ’ ὅτε τετυχήκασι τοῦ ἱλασμοῦ καὶ τὰς
 ἑαυτῶν ἀσεβείας ἀπεκαθήραντο, γνῶσιν ἀνειλήφασι τοῦ ὄντος
 μακαρίου· καὶ τοῦτον εἶναί φασι τὸν ὑπὸ θεοῦ ἐκλεγόμενον καὶ τῆς ὑπ’ αὐτοῦ
 προσλήψεως κατηξιωμένον· διό
 φασι· πάντες ἡμεῖς τῆς κλήσεως κατηξιώμεθα οἱ πάλαι ὄντες
 σάρξ· ἀλλ’ ἴσμεν, ὅτι πολλοὶ μὲν κλητοί, ὀλίγοι δὲ
 ἐκλεκτοί. εἰκότως οὖν ὡς ἂν σπάνιον μακαρίζομεν
 τὸν ἐκλεκτόν. τίς δέ ἐστιν οὗτος ἀλλ’ ἢ ὁ ἀφορισθεὶς τῶν
 πολλῶν καὶ ἀναληφθεὶς ὑπὸ τοῦ θεοῦ; καὶ πῶς γὰρ οὐ μακάριος ἀληθῶς ὁ τοιοῦτος, ὁπότε
 τῶν δύο τούτων τυχών, λέγω
 
 δὲ τῆς ἐκλογῆς καὶ τῆς τοῦ
 θεοῦ προσλήψεως , ἑτέρου
 κρείττονος καταξιωθήσεται; κατοικήσει γὰρ ἐν ταῖς
 αὐλαῖς τοῦ θεοῦ. καὶ ταύτην λοιπὸν τὴν μονὴν
 εὑρὼν καὶ τὴν ἀνάπαυλαν ἐνταῦθα στηριχθήσεται τὸ τέλος
 ἀγαθὸν τοῦτο ἀπολαβών, οὗ τυχεῖν καὶ ἄλλος ηὔχετο προφήτης
 ὁ εἰπών· ἐπιποθεῖ καὶ ἐκλείπει ἡ ψυχή μου εἰς τὰς
 αὐλὰς τοῦ κυρίου . αὐλαὶ δὲ
 τοῦ κυρίου εἰσὶν αἱ κατ’ οὐρανὸν μοναί,
 περὶ ὧν εἴρηται ἐν εὐαγγελίῳ· πολλαὶ μοναὶ 
 
 παρὰ τῷ πατρί. 
 Ὁ τοίνυν ἐξ ἐθνῶν πάλαι μὲν ὢν σάρξ , μεταβαλὼν δὲ καὶ γενόμενος θεοῦ ἄνθρωπος
 μακαρίζει τὸν ἐξαίρετον καὶ
 ἤδη ἐκλεκτὸν ὡς ἂν προσληφθέντα ὑπὸ τοῦ θεοῦ καὶ
 παραληφθέντα εἰς τὰς αὐλὰς τῆς
 ἐπουρανίου Ἱερουσαλήμ.

Πλησθησόμεθα ἐν τοῖς ἀγαθοῖς τοῦ οἴκου σου· 
 ἅγιος ὁ ναός σου, θαυμαστὸς ἐν δικαιοσύνῃ. 
 
 
 Οἱ προλεχθέντες, τυχεῖν εὐχόμενοι καὶ αὐτοὶ τῶν ἐπουρανίων
 ἀγαθῶν, ὧν ἠξίωται ὁ προειρημένος μακάριος , φασίν· 
 
 πλησθησόμεθα ἐν τοῖς ἀγαθοῖς τοῦ οἴκου σου. 
 
 
 Ἔγνωσαν γὰρ τὸν οἶκον τοῦ θεοῦ 
 τὸν ἐπουράνιον, οὗ ἐν ταῖς
 αὐλαῖς ὁ ἤδη ἐκλεκτὸς κατατέτακται· διὸ ἱκετεύουσι καιρῷ
 ποτε καὶ αὐτοὶ τυχεῖν τῶν ἐπουρανίων ἀγαθῶν. εἰ δὲ καὶ
 οἶκος θεοῦ ἡ ἐκκλησία αὐτοῦ
 ἐστι κατὰ τὸν ἀπόστολον φήσαντα· ἵνα ἴδῃς πῶς δεῖ ἐν
 οἴκῳ θεοῦ ἀναστρέφεσθαι, ἥτις ἐστὶν ἐκκλησία θεοῦ
 ζῶντος, στῦλος καὶ ἑδραίωμα τῆς ἀληθείας, 
 εἰκότως φασίν, ὅτι ὁ μὲν μακάριος ἤδη τῆς παρὰ σοὶ τετύχηκεν ἐκλογῆς, ἡμεῖς δὲ οἱ μηδέπω
 τοιοῦτοι, ἔτι δὲ περιβεβλημένοι
 
 ἀγαπῶμεν ἐντεῦθεν ἤδη τῶν ἐν τῷ οἴκῳ
 σου ἀγαθῶν ἀπολαύοντες λόγων δηλαδὴ θείων καὶ
 τῶν τῆς σοφίας μαθημάτων τε καὶ χαρισμάτων 
 τοῦ ἁγίου πνεύματος, οἷς κεκόσμηται ὁ οἶκος τοῦ θεοῦ·
 ᾧ μὲν γὰρ διὰ τοῦ πνεύματος δίδοται λόγος σοφίας,
 ἄλλῳ δὲ λόγος γνώσεως, ἑτέρῳ δὲ πίστις ἐν τῷ αὐτῷ
 πνεύματι· ἄλλῳ χαρίσματα ἰαμάτων, ἑτέρῳ δὲ γένη γλωσσῶν,
 καὶ ὅσα ἄλλα κατέλεξεν ὁ θεῖος ἀπόστολος. ἐν
 τούτοις οὖν ἑαυτοὺς παρασκευάζουσιν οἱ τῶν κρειττόνων
 ἐφιέμενοι. εἶτ’ ἐπειδὴ περὶ οἴκου
 θεοῦ ἐμνημόνευσαν, ἀκολούθως ὁποῖος οὗτος
 τυγχάνει διδάσκουσι λέγοντες· 
 
 ἅγιος ὁ ναός σου, θαυμαστὸς ἐν δικαιοσύνῃ. 
 
 
 Οὗτος γὰρ ἦν ὁ οἶκος τοῦ θεοῦ ,
 ὁ ἅγιος αὐτοῦ νεώς . νεὼν δὲ ἄκουε τοῦ θεοῦ ἅγιον οὐ τοίχων καὶ ὀρόφων οἰκοδομήματα, ἀλλὰ
 τὸν ἐκ ψυχῶν ἐκλεκτῶν συνεστῶτα ἤδη· λίθοι
 ζῶντες οἱ ἅγιοι καὶ οἶκος πνευματικὸς εἰς
 ἱεράτευμα ἅγιον τὸ σύστημα τῶν θεοσεβῶν εἶναι ὁ
 ἱερὸς ἀπόστολος ἐδίδαξεν εἰπών· ὑμεῖς δὲ πάντες
 οἶκος θεοῦ ἐστε, καὶ τὸ πνεῦμα τοῦ θεοῦ οἰκεῖ ἐν
 ὑμῖν· εἴ τις τὸν ναὸν τοῦ θεοῦ φθείρει, φθερεῖ τοῦτον ὁ
 θεός· ὁ γὰρ ναὸς τοῦ θεοῦ ἅγιός ἐστιν, οἵτινές ἐστε
 ὑμεῖς. τοῦτο δὲ εἰπὼν συνῳδὰ τῷ μετὰ χεῖρας
 ἐδίδασκε λόγῳ φάσκοντι· 
 
 ἅγιος ὁ ναός σου, θαυμαστὸς ἐν δικαιοσύνῃ. 
 
 
 Ὡς γὰρ τῶν αἰσθητῶν ναῶν θαυμάζεται πολλάκις ἡ κατασκευὴ
 διὰ φιλοκάλου πολυτελείας γενομένη - χρυσόροφα γοῦν καὶ
 διάγλυφα τεκταίνουσι φιλοκαλοῦντες ὕλῃ τε κιόνων καὶ
 μαρμάρων κατακοσμοῦσι
 
 τὰς οἰκοδομάς -, τὸν αὐτὸν τρόπον ὁ τοῦ θεοῦ νεὼς ἅγιος ὢν καὶ τοῦτο πρῶτον
 κάλλιστον ἀγαθὸν κεκτημένος τὸν
 ἔξωθεν περιβέβληται κόσμον, πολυποικίλῳ σοφίᾳ θεοῦ δικαιοσύνῃ τε καὶ ταῖς λοιπαῖς
 ἀρεταῖς τοῖς τε τοῦ ἁγίου πνεύματος διαφόρας
 χαρίσμασι πεποικιλμένος, ὡς ἔκπληξιν
 ἐμποιεῖν καὶ θαῦμα παρέχειν τοῖς ὁρῶσιν. ὅθεν οἱ
 καταξιούμενοι τῆς ἐν αὐτῷ διατριβῆς χαίροντές φασι· 
 
 πλησθησόμεθα ἐν τοῖς ἀγαθοῖς τοῦ οἴκου σου· 
 ἅγιος ὁ ναός
 
 σου, θαυμαστὸς ἐν δικαιοσύνῃ. 
 
 
 Τήρει δέ, ὅπως ταῦτα κατὰ τοὺς χρόνους ἐλέγετο τοῦ Δαυίδ,
 καθ’ οὓς ὁ αἰσθητὸς ὑπὸ Σολομῶνος οὐδέπω κατεσκεύαστο νεώς,
 δεικνύντος ἐναργῶς τοῦ λόγου, ὅτι ὁ ἀληθῶς ναὸς τοῦ θεοῦ οὐχ ὁ ἐκ λίθων ἀψύχων
 ᾠκοδομημένος ἦν, ἀλλ’ ὁ ἀποδοθεὶς ἡμῖν κατὰ τὴν ἀποστολικὴν
 μαρτυρίαν. 
 Καὶ ἄλλως δὲ καθ’ ἑτέραν ἐκδοχήν· ἐπειδὴ ἀνωτέρω ἐμακάρισαν
 τὸν ἐκλεγέντα καὶ ἀναληφθέντα ὑπὸ τοῦ θεοῦ κατοικήσαντά τε
 ἤδη ἐν ταῖς αὐλαῖς αὐτοῦ ταῖς
 ἐπουρανίοις, εἰκότως καὶ αὐτοὶ τέως μένοντες
 κλητοί , εὐχόμενοι δὲ ἐκλεκτοὶ
 γενέσθαι καὶ τῶν αὐτῶν ἐπουρανίων μονῶν
 καταξιωθῆναι, ἐλπίδας ἀγαθὰς ἑαυτοῖς ὑπογράφουσιν
 ἱκετεύοντες τυχεῖν τοῦ αὐτοῦ ἐπουρανίου 
 οἴκου καὶ τῶν ἐν αὐτῷ
 ἀγαθῶν . εἶθ’ ὡς μεμαθηκότες, ὁποῖός ἐστιν ὁ
 ἐπουράνιος τοῦ θεοῦ οἶκος ,
 ἑρμηνεύουσι τὴν ἀρετὴν αὐτοῦ φάσκοντες· 
 
 ἅγιος ὁ ναός σου, θαυμαστὸς ἐν δικαιοσύνῃ. 
 
 
 
 Ναὸς δὲ ἐπουράνιος καὶ ἀληθῶς
 
 ἐπάξιος τοῦ θεοῦ, ἐν ᾧ κατοικῶν ἐπινοεῖται ὁ τῶν ὅλων
 θεός, - τίς ἂν γένοιτο ἢ ὁ μονογενὴς αὐτοῦ λόγος, εἰς ὃν
 εὐδόκησε πᾶν τὸ πλήρωμα τῆς θεότητος
 κατοικῆσαι ; οὗτος οὖν ἀληθῶς θαυμαστός ἐστιν ἐν
 δικαιοσύνῃ , ἐπειδὴ γέγονεν ἡμῖν αὐτὸς
 σοφία ἀπὸ θεοῦ δικαιοσύνη τε καὶ ἁγιασμὸς καὶ
 ἀπολύτρωσις .

Ἐπάκουσον ἡμῶν, ὁ θεός, ὁ σωτὴρ ἡμῶν, 
 ἡ ἐλπὶς πάντων τῶν περάτων τῆς γῆς 
 καὶ τῶν ἐν θαλάσσῃ μακράν. 
 
 
 Ὁ μὲν δὴ ἐκλελεγμένος ὑπὸ σοῦ
 καὶ ἀναληφθεὶς εἰς τὸν ἐπουράνιον ναὸν μακάριος ἀληθῶς καὶ τρισμακάριος· ἡμεῖς δὲ ἐν
 ἐπαγγελίαις ὄντες τῶν προλεχθέντων ἀγαθῶν ἐλπίσι τε ἀνηρτημένοι ἤδη ποτὲ τούτων
 τυχεῖν εὐχόμεθα· διὸ παρακαλοῦμεν λέγοντες· 
 
 ἐπάκουσον ἡμῶν, ὁ θεός, ὁ σωτὴρ ἡμῶν. 
 
 
 
 Ἐπακούσας δὲ μακαρίους γενέσθαι καταξίωσον καὶ
 ἡμᾶς προσλαβόμενος καὶ ἐκλεξάμενος καὶ κατοικίσας ἐν ταῖς αὐλαῖς σου , ἵν’ ἐκεῖ
 γενόμενοι πλησθῶμεν τῶν ἀγαθῶν τοῦ
 οἴκου σου . ἀγαθὰ δὲ
 τοῦ ἐπουρανίου οἴκου ὁποῖα ἄν
 τις νοήσειεν, ἢ οἷα ὁ θεῖος ἀπόστολος διέγραφεν εἰπών·
 ἃ ὀφθαλμὸς οὐκ εἶδεν καὶ οὖς οὐκ ἤκουσε καὶ ἐπὶ
 καρδίαν ἀνθρώπου οὐκ ἀνέβη, ἃ ἡτοίμασεν ὁ θεὸς τοῖς
 ἀγαπῶσιν αὐτόν ; 
 
 Ἐπάκουσον τοίνυν ἡμῶν, ὁ θεός, ὁ σωτὴρ ἡμῶν , καὶ
 ἐπακούσας καταξίωσον καὶ
 ἡμᾶς τῶν ἀγαθῶν τοῦ οἴκου σου ·
 ταῦτα διδάσκονται λέγειν οἱ πάλαι ὄντες σάρκες , τῆς δὲ τοῦ θεοῦ κλήσεως κατηξιωμένοι.
 ἐπικαλοῦνται δὲ εὐκαίρως ἐν τούτοις τὸν ἑαυτῶν σωτῆρα , ὃν καὶ ἀνωτέρω
 ἱλασμὸν ὠνόμασαν εἰπόντες· καὶ τὰς ἀνομίας 
 
 ἡμῶν σὺ ἱλάσῃ . καὶ ἐνταῦθα δὲ
 τὸν σωτῆρα ἡ Ἑβραϊκὴ γραφὴ
 τούτοις ἐγγράφει τοῖς χαρακτῆρσι, δι’ ὧν καὶ ὁ ἡμέτερος
 σωτὴρ Ἰησοῦς γράφεται. τοῦτον δὲ αὐτὸν τὸν σωτῆρα καὶ τὸν
 ἱλασμόν · 
 
 ἐλπίδα πάντων τῶν περάτων τῆς γῆς 
 καὶ τῶν ἐν θαλάσσῃ μακράν, 
 
 
 ὀνομάζουσιν ἄντικρυς παριστῶντες μηδὲν ταῦτα πρὸς
 Ἰουδαίους· οὐ γὰρ μόνοις αὐτοῖς, πᾶσι δὲ τοῖς ἔθνεσι τὴν
 τοῦ σωτῆρος χάριν εὐαγγελίζεσθαι, οἷς γνώμην θεοῦ καὶ
 ἐπιστήμην, θεσπίζουσιν, ὡς μηκέτι τὰς ἐλπίδας ἀναρτᾷν ἐπὶ
 τοὺς πάλαι νομιζομένους αὐτῶν θεούς, ἀλλ’ ἐπὶ μόνον τὸν
 αὐτῶν γενόμενον σωτῆρα.

Ἑτοιμάζων ὄρη ἐν τῇ ἰσχύϊ ἑαυτοῦ, 
 περιεζωσμένος ἐν δυναστεία, 
 ὁ συνταράσσων τὸ κύτος τῆς θαλάσσης, 
 ἤχους κυμάτων αὐτῆς. 
 ταραχθήσονται τὰ ἔθνη, 
 καὶ φοβηθήσονται οἱ κατοικοῦντες τὰ πέρατα ἀπὸ τῶν
 σημείων σου. 
 
 
 Ἀντὶ τοῦ· ἑτοιμάζων ὄρη 
 , 
 ἥδρασας ὄρη ὁ Σύμμαχος ἡρμήνευσεν. 
 Ἐπάξει δὲ ὁ λόγος τὰς περὶ τοῦ προλεχθέντος σωτῆρος θεολογίας. σὺ γὰρ εἶ,
 φησίν, ἡ ἐλπὶς πάντων τῶν περάτων τῆς
 γῆς ὁ τάδε καὶ τάδε καὶ τάδε τῇ σαυτοῦ δυνάμει
 μεγαλουργήσας. πρῶτον μὲν ἡτοίμασας ὄρη
 ἐν τῇ ἰσχύϊ σου περιζωσάμενος δυναστείαν · εἶτα
 συνετάραξας τὸ κύτος τῆς
 θαλάσσης καὶ τῶν κυμάτων
 αὐτῆς τὸ ἦχος 
 ἐπράϋνας · εἶτα διὰ τούτων
 ἐτάραξας ἔθνη · τούτων δὲ
 γενομένων τὰ μεγάλα ὠφελήθησαν οἱ
 κατοικοῦντες τὰ πέρατα · ἔγνωσαν γάρ σε καὶ
 ἐφοβήθησαν ἀπὸ τῶν σημείων
 σου , ὡς μηκέτι λοιπὸν ἄλλην τινὰ ἐλπίδα πρὸ
 ὀφθαλμῶν τίθεσθαι ἢ σέ. διὸ ἀνω
 
 τέρω ἐλέγετο· 
 
 ἡ ἐλπὶς πάντων τῶν περάτων τῆς γῆς. 
 
 
 Οὗτοι γὰρ οἱ τὰ πέρατα τῆς γῆς 
 οἰκοῦντες ἐν τοῖς προκειμένοις φοβηθήσεσθαι τὸν θεὸν ἀπὸ
 τῶν σημείων αὐτοῦ θεσπίζονται ὑπὸ τοῦ φήσαντος
 λογίου· 
 
 καὶ φοβηθήσονται οἱ κατοικοῦντες τὰ πέρατα ἀπὸ τῶν
 σημείων σου. 
 
 
 Ποῖα δὲ ἦν τὰ σημεῖα , ἅπερ
 θεασάμενοι οἱ κατοικοῦντες τὰ πέρατα
 ἐφοβήθησαν τὸν θεὸν καὶ εἰς αὐτὸν ἤλπισαν,
 προεδίδαξεν εἰπών· 
 
 Ἑτοιμάζων ὄρη ἐν τῇ ἰσχύϊ αὐτοῦ 
 περιεζωσμένος ἐν δυναστείᾳ, 
 ὁ συνταράσσων τὸ κύτος τῆς θαλάσσης, 
 ἤχους κυμάτων αὐτῆς. 
 τίς ὑποστήσεται; 
 ταραχθήσονται ἔθνη. 
 
 
 Tαῦτα θεασάμενοι οἱ κατοικοῦντες τὰ
 πέρατα , ἐφοβήθησαν ἀπὸ τῶν
 σημείων αὐτοῦ. δηλοῦται δὲ διὰ τούτων ἡ τῶν
 πάλαι ἐπαιρομένων κατὰ τῆς γνώσεως τοῦ θεοῦ πονηρῶν
 πνευμάτων ταπείνωσις καὶ ἡ καθαίρεσις τῆς διαβολικῆς
 παρατάξεως - ἀρχῶν δηλαδὴ καὶ
 ἐξουσιῶν καὶ κοσμοκρατόρων 
 καὶ πνευματικῶν τῆς πονηρίας -, ἅτινα πάλαι
 μὲν κατεκράτει τῶν ἐπὶ γῆς οἰκούντων ἐθνῶν συνεκύκα τε καὶ
 συνετάραττε τὴν τοῦ ἀνθρωπείου βίου θάλασσαν, ὡς θεῶν δόξαν
 ἀποστέλλειν παρὰ πᾶσι τοῖς τὸ τῆς γῆς οἰκοῦσι στοιχεῖον.
 καθῄρηται δὲ πάντα καὶ ἀνατέτραπται διὰ τῆς σωτηρίου
 θεοφανείας. 
 Τὰ ὅμοια δὲ τούτοις καὶ ἄλλος προφήτης ὧδε θεσπίζει λέγων·
 ἀκούσατε, λαοὶ πάντες, καὶ προσεχέτω ἡ γῆ καὶ
 πάντες οἱ κατοικοῦντες ἐν αὐτῇ· καὶ ἔσται κύριος ὁ θεὸς
 ὑμῖν εἰς μαρτύριον, κύριος ἐξ οἴκου ἁγίου αὐτοῦ. 
 
 διότι ἰδού· κύριος κύριος καταβήσεται ἐκ τοῦ τόπου
 αὐτοῦ καὶ ἐπιβήσεται ἐπὶ τὰ ὕψη τῆς γῆς. καὶ
 συντριβήσεται τὰ ὄρη ὑποκάτωθεν αὐτοῦ, καὶ αἱ κοιλάδες
 τακήσονται ὡς κηρὸς ἀπὸ προσώπου πυρός. δι’ ἀσέβειαν
 Ἰακὼβ ταῦτα πάντα καὶ δι’ ἁμαρτίαν οἴκου Ἰσραήλ.
 
 
 Ἀλλὰ καὶ ἐν τῷ ιζ ψαλμῷ τὴν ἐξ οὐρανῶν ἐπὶ γῆς
 κατάβασιν τοῦ αὐτοῦ κυρίου περιέχοντι
 λέλεκται· 
 
 καὶ ἐσαλεύθη καὶ ἔντρομος ἐγενήθη ἡ γῆ, 
 καὶ τὰ θεμέλια τῶν ὀρέων ἐταράχθησαν 
 καὶ ἐσαλεύθησαν, ὅτι ὠργίσθη αὐτοῖς ὁ θεός. 
 ἀνέβη καπνὸς ἐν ὀργῇ αὐτοῦ, 
 καὶ πῦρ ἀπὸ προσώπου αὐτοῦ καταφλεγήσεται· 
 ἄνθρακες ἀνήφθησαν ἀπ’ αὐτοῦ. 
 καὶ ἔκλινεν οὐρανὸν καὶ κατέβη 
 καὶ γνόφος ὑπὸ τούς πόδας αὐτοῦ. 
 
 Οἷς ἑξῆς ἐπιλέγεται· 
 
 καὶ ἐξαπέστειλε βέλη καὶ ἐσκόρπισεν αὐτοὺς 
 καὶ ἀστραπὰς ἐπλήθυνε καὶ συνετάραξεν αὐτούς. 
 
 Σημαίνεται δὲ διὰ τούτων κάθοδος τοῦ κυρίου, δηλαδὴ τοῦ
 θεοῦ λόγου, εἶτ’ ἐπὶ τῇ εἰς ἀνθρώπους καθόδῳ αὐτοῦ τῶν
 ἀφανῶν καὶ ἀοράτων δυνάμεων τῶν πάλαι εἰς ὕψος ἐπηρμένων,
 καὶ παρὰ πᾶσι τοῖς ἔθνεσι τετιμημένων καθαίρεσις καὶ
 ταπείνωσις καὶ σκεδασμός.
 
 διὸ καὶ ἐν τοῖς μετὰ χεῖρας εἴρηται· 
 
 ἐτοιμάζων ὄρη ἐν τῇ ἰσχύϊ αὐτοῦ, 
 περιεζωσμένος ἐν δυναστείᾳ. 
 
 
 
 Δυναστείᾳ γὰρ περιεζωσμένος 
 τῇ ἑαυτοῦ ἰσχύϊ τὰ προλεχθέντα
 ὄρη οὔπω μὲν εἰς τὸ παντελὲς
 ἀπώλεσεν· ἡτοίμασε δὲ εἰς
 τιμωρίαν τέως ἀφορίσας αὐτὰ καὶ ἀποστήσας τῆς κατὰ τῶν
 ἀνθρώπων τυραννίδος. ἀλλὰ καὶ τὸ κύτος
 τῆς θαλάσσης τῇ ἑαυτοῦ δυναστείᾳ κατέπαυσε.
 
 διὸ λέλεκται· 
 
 Συνταράσσων τὸ κύτος τῆς θαλάσσης, 
 ἤχους κυμάτων αὐτῆς. 
 
 
 Ἀντὶ δὲ τοῦ ὁ συνταράσσων , ὁ
 μὲν Ἀκύλας · καταστέλλων , ὁ δὲ Θεοδοτίων · καταπραΰνων , καὶ ἡ
 ε ἔκδοσις· ὁ
 καταπραΰνων , ἡρμήνευσαν. λέγει δ’ οὖν ὁ
 Ἀκύλας · 
 
 καταστέλλων ἦχον θαλάσσης, 
 θόρυβον κυμάτων αὐτῆς 
 καὶ ὄχλον φυλῶν. 
 
 Ὥσπερ γὰρ τὰ προλεχθέντα ὄρη 
 εἰς τὴν μέλλουσαν αὐτὰ διαλήψεσθαι τιμωρίαν ἡτοίμασεν , οὕτω κατέστειλε τὸν ἦχον τῆς θαλάσσης καὶ τὸν
 θόρυβον τῶν κυμάτων
 αὐτῆς . 
 Τίς δὲ ἡ θάλασσα καὶ
 ποταπὸς ὁ ἦχος αὐτῆς καὶ
 τίς ὁ θόρυβος τῶν κυμάτων
 αὐτῆς , ἑξῆς διασαφεῖ ὁ Ἀκύλας εἰπών· καὶ ὄχλον φυλῶν . ὁ γὰρ πολὺς
 ὄχλος τῶν πάλαι ἐθνῶν
 καὶ τῶν κατὰ πᾶν γένος ἀνθρώπων φυλῶν ἦν, ὅτε κῦμα τοῦ τῶν ἀνθρώπων βίου καὶ ἡ τοιαύτη τοῦ
 θνητοῦ βίου θάλασσα τῆς
 τῶν ἀνθρώπων κακίας πεπληρωμένη πολὺν θόρυβον εἶχε μέγαν τε ἦχον ἐξαπέστελλεν, ἅτε τὸν
 δράκοντα οἰκοῦντα ἐν αὐτῇ κεκτημένη, περὶ οὗ λέλεκται·
 ἐπάξει κύριος ὁ θεὸς τὴν μάχαιραν ἐπὶ τὸν
 δράκοντα, ὄφιν τὸν σκολιόν, καὶ ἀνελεῖ τὸν δράκοντα
 τὸν ἐν τῇ θαλάσσῃ. καὶ ἀλλαχοῦ προειπὼν ὁ λόγος·
 αὕτη ἡ θάλασσα ἡ μεγάλη καὶ εὐρύχωρος ,
 ἐπιλέγει· ἐκεῖ δράκων οὗτος, ὃν ἔπλασας ἐμπαίζειν
 αὐτῷ . 
 Ἀλλὰ γὰρ ἀθρόως καὶ τὸν δράκοντα καὶ τὴν θάλασσαν καὶ τὸν τῶν κυμάτων αὐτῆς ἦχον 
 ἡ ἐλπὶς πάντων τῶν περάτων τῆς
 γῆς ἐπιφανεῖσα ἀνθρώποις κατέστειλε καὶ κατεπράϋνε τόν τε ὄχλον τῶν φυλῶν ἔσβεσεν.
 τούτων δὲ
 
 γενομένων ἑξῆς καὶ ἀκολούθως εἴρηται· 
 
 καὶ φοβηθήσονται οἱ κατοικοῦντες τὰ πέρατα ἀπὸ τῶν
 σημείων σου. 
 
 
 Ἱκανὰ γὰρ ἦν τὰ προλεχθέντα σημεῖα - ὄρη ταπεινούμενα καὶ θαλάσσης ἦχος καταστελλόμενος θόρυβός τε
 κυμάτων μηκέτι ταράττων κατὰ τὸ παλαιόν, ἀλλὰ
 καὶ ὄχλος φυλῶν καὶ αὐτὸς
 σβεννύμενος - φόβον ἐμποιῆσαι
 τοῖς κατοικοῦσι τὰ πέρατα ,
 ὡς μηκέτι τὰ προλεχθέντα πάντα φοβεῖσθαι, ἀλλ’ ἕνα μόνον
 τὸν πάντων ἐκείνων νικητήν· ὅντινα λοιπὸν γνόντες καὶ
 φοβούμενοι τοῦ φάσκοντος μακαρισμοῦ τυγχάνουσι·
 μακάριοι πάντες οἱ φοβούμενοι τὸν κύριον .
 τίνες δ’ ἂν εἶεν οὗτοι, τὸ παρὸν λόγιον διδάσκει φάσκον· 
 
 καὶ φοβηθήσονται οἱ κατοικοῦντες τὰ πέρατα ἀπὸ τῶν
 σημείων σου. 
 
 
 
 Κατοικεῖν δὲ λέγονται τὰ πέρατα οὐ πάντως οἱ τὰς ἐσχατιὰς
 τῆς γῆς οἰκοῦντες, ἀλλ’ οἱ δυνάμενοι ὁμοίως Παύλῳ λέγειν·
 ἐν σαρκὶ γὰρ ζῶντες οὐ κατὰ σάρκα
 στρατευόμεθα , καί· ζῶ δὲ οὐκέτι ἐγώ, ζῇ
 δὲ ἐν ἐμοὶ Χριστός . οὗτοι γάρ, οὔτε ἐμβαθύναντες
 τοῖς ἀνθρωπίνοις πράγμασιν οὔτε πάντη ἐκτὸς ὄντες αὐτῶν,
 ὥσπερ ἐν μεθορίῳ καθεστήκασιν ἀμφὶ τὰ
 πέρατα τῆς ἀνθρωπίνης ζωῆς πολιτευόμενοι· οἱ
 
 δὴ πολλῆς αἰσθήσεως μετασχόντες τὰ σημεῖα τοῦ σωτῆρος ἡμῶν
 θεασάμενοι, οἳ ἐν ἀρχῇ γεγόνασι
 σοφίας τὸν φόβον τοῦ θεοῦ 
 ἀνειληφότες. 
 Τίς δὲ τὰ ὑψώματα τῶν κατὰ χρόνους ἀρχόντων καὶ τὰς κατὰ
 τῆς ἐκκλησίας τοῦ θεοῦ ἐπαναστάσεις τούς τε διωγμοὺς καὶ
 τὰς ἀπειλὰς τῶν ἀσεβῶν ἀνδρῶν τεθεαμένος οὐκ ἂν εἴποι
 ὄρη εἶναι
 
 ὑψούμενα καὶ θάλασσαν ἀληθῶς κυμαίνουσαν ἦχόν τε κυμάτων τὰς
 τῶν ἀσεβῶν καὶ ἀθέων βλασφημίας; ἃ δὴ πάντα ἐν τῇ ἰσχύϊ αὐτοῦ ὁ σωτὴρ 
 πάντων τῶν περάτων τῆς γῆς μιᾷ
 ῥοπῇ ταπεινοῦν εἴωθεν, ὡς τοὺς ὁρῶντας τὴν
 πτῶσιν αὐτῶν καὶ τὴν ἀπώλειαν ταράττεσθαι , τοὺς δὲ ὠφελεῖσθαι καὶ
 φόβον ἀναλαμβάνειν θεοῦ ,
 σημεῖα ἐναργῆ τῆς τοῦ σωτῆρος ἐνθέου δυνάμεως τὴν τῶν
 ἀσεβῶν καθαίρεσιν εἶναι ὁμολογοῦντας.

Ἐξόδους πρωΐας καὶ ἑσπέρας τέρψεις. 
 ἐπεσκέψω τὴν γῆν καὶ ἐμέθυσας αὐτήν, 
 ἐπλήθυνας τοῦ πλουτίσαι αὐτήν· 
 ὁ ποταμὸς τοῦ θεοῦ ἐπληρώθη ὑδάτων· 
 ἡτοίμασας τὴν τροφὴν αὐτῶν, ὅτι οὕτως ἡ ἑτοιμασία. 
 
 
 Πρὸς τοῖς κατειλεγμένοις καὶ ἄλλα σημεῖα τῆς τοῦ σωτῆρος
 δυνάμεως παρίστη λέγων· 
 
 ἐξόδους πρωΐας καὶ ἑσπέρας τέρψεις. 
 
 
 Ἀνθ’ οὗ ὁ Σύμμαχος 
 ἡρμήνευσεν· 
 
 τὰς προελεύσεις τοῦ ὄρθρου καὶ τῆς ἑσπέρας τὰς
 ὑμνολογίας. 
 
 Ἓν γὰρ καὶ τοῦτο μέγιστον σημεῖον τυγχάνει τῆς σωτηρίου
 δυνάμεως τὸ μετὰ τὴν ταπείνωσιν τῶν προλεχθέντων
 συστήσασθαι ἐν ἀνθρώποις ἐξόδους πρωΐας
 καὶ ἑσπέρας τέρψεις , ἢ κατὰ τὸν Σύμμαχον · ὑμνολογίας , ἢ κατὰ τὸν
 Ἀκύλαν · αἰνοποιήσεις . τὸ γὰρ καθ’ ὅλης
 τῆς οἰκουμένης ἐν ταῖς ἐκκλησίαις τοῦ θεοῦ κατὰ τὰς πρωϊνὰς
 τοῦ ἡλίου ἐξόδους κατά τε τὰς
 ἑσπερινὰς ὥρας ὑμνολογίας 
 καὶ αἰνοποιήσεις καὶ θείας
 ἀληθῶς τέρψεις τῷ θεῷ
 συστήσασθαι οὐ τὸ τυχὸν ἦν θεοῦ ἀρετῆς σημεῖον. θεοῦ δὲ
 τέρψεις οἱ πανταχοῦ γῆς ἐν
 τῇ ἐκκλη
 
 σίᾳ αὐτοῦ ἀναπεμπόμενοι κατὰ τοὺς ὀρθρινοὺς καὶ κατὰ τοὺς
 ἑσπερινοὺς καιροὺς ὕμνοι τυγχάνουσι. διὸ λέλεκταί που·
 ἡδυνθείη αὐτῷ ἡ αἴνεσίς μου , καὶ πάλιν·
 ἔπαρσις τῶν χειρῶν μου θυσία ἑσπερινή ,
 καί· γενηθήτω ἡ προσευχή μου ὡς θυμίαμα ἐνώπιόν
 σου . καὶ αὗται οὖν αἱ τέρψεις σημεῖα τυγχάνουσι τοῦ σωτῆρος. καὶ ἄλλο
 δὲ πρὸς τούτοις σημεῖον μέγιστον καταριθμεῖται ἑξῆς λέγων· 
 
 ἐπεσκέψω τὴν γῆν καὶ ἐμέθυσας αὐτήν. 
 
 
 Ὡς γὰρ νοσοῦντα ἰατρὸς ἐφορᾷ καὶ ἐπισκέπτεται ἐπιμέλειαν ποιούμενος τοῦ πάθους
 πάντα τε τὰ πρὸς ἴασιν καὶ σωτηρίαν συντελοῦντα
 συμβαλλόμενος, τὸν αὐτὸν τρόπον καὶ σὺ ὁ σωτὴρ ἡμῶν, ἡ ἐλπὶς πάντων τῶν περάτων τῆς γῆς ,
 περιζωσάμενος δυναστείαν τῇ
 ἰσχύϊ σου ταῦτα πάντα εἰργάσω· τὰς μὲν
 ἀντικειμένας καθεῖλες δυνάμεις, συνεστήσω δὲ ἐπὶ γῆς πρωϊνὰς καὶ ἑσπερινὰς τέρψεις · καὶ
 ταῦτ’ ἔπραξας καταξιώσας τῆς σαυτοῦ ἐπισκοπῆς τοὺς ἐπὶ γῆς ἀνθρώπους, δι’ ἧς μυρία
 αὐτοῖς ἀγαθὰ δεδώρησαι, ὡς πληρῶσαι αὐτοὺς καὶ μεθῦσαι ταῖς ἀγαθαῖς σου χορηγίαις
 πλουτίσαι τε αὐτοὺς κατὰ τὸν
 ἀπόστολον φήσαντα· ἐν παντὶ ἐπλουτίσθητε ἐν αὐτῷ, ἐν
 παντὶ λόγῳ καὶ πάσῃ γνώσει , ἢ κατὰ τὸν Σύμμαχον φήσαντα· 
 
 πολυκαρπίᾳ πλουτίσεις αὐτήν. 
 
 Πῶς δὲ ἐμέθυσε τὴν γῆν καὶ πῶς
 ἐπλούτισε καὶ ἐπλήρωσεν
 αὐτὴν πολυκαρπίας ,
 διασαφεῖ λέγων ἑξῆς· 
 
 ὁ ποταμὸς τοῦ θεοῦ ἐπληρώθη ὑδάτων. 
 
 
 Τὸν γὰρ σεαυτοῦ ποταμὸν τοῦ ἁγίου πνεύματος τὸν ἀπὸ τῆς ἐν
 σοὶ
 
 πηγῆς ἀναβλυστάνοντα τοῖς ἐπὶ γῆς οἰκοῦσι
 
 δωρησάμενος τὴν λογικὴν καὶ νοερὰν αὐτῶν χώραν, γῆν ὀνομαζομένην, πολλῷ τῷ ῥεύματι
 κατακλύσας ἐμέθυσας τοῖς τῆς
 σοφίας ὀμβρήμασιν ἐπλήθυνάς τε
 τοῦ πλουτίσαι αὐτὴν τοῖς τοῦ
 ἁγίου πνεύματος διαφόροις χαρίσμασι· τούτου δὲ τοῦ
 ποταμοῦ τὰ ὁρμήματα εὐφραίνουσι τὴν πόλιν τοῦ
 θεοῦ . καὶ ὁ σωτὴρ δὲ περὶ τοῦ αὐτοῦ ἐδίδασκε
 λέγων· ὃς ἂν πίῃ ἐκ τοῦ ὕδατος, οὗ ἐγὼ δώσω αὐτῷ, -
 ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος
 ἁλλομένου εἰς ζωὴν αἰώνιον. τοῦτο δὲ ἔλεγε περὶ τοῦ
 πνεύματος, οὗ ἤμελλον λαμβάνειν οἱ πιστεύοντες εἰς
 αὐτόν. 
 
 Οὗτος οὖν ὁ ποταμὸς τοῦ θεοῦ ἐπληρώθη
 ὑδάτων , ὥστ’ ἂν εἰπεῖν· ἐκ τοῦ πληρώματος
 αὐτοῦ ἡμεῖς πάντες ἐλάβομεν . πολλῶν δὲ ὑδάτων ὁ ποταμὸς πεπλήρωται διὰ τὸ
 μὴ ὁμοίους εἶναι τοὺς ἐξ αὐτοῦ ποτιζομένους. διαφόρων δὲ
 ὄντων ταγμάτων τῶν μεταλαμβανόντων αὐτοῦ εἰκότως ἑκάστῳ
 παρέχων τὰ πρόσφορα πολλῶν ὑδάτων
 πεπληρῶσθαι λέγεται· ὧν μεταλαβοῦσα ἡ λογικὴ
 χώρα τὰς ἐπιτηδείους ἑκάστῳ ἀποδίδωσι τροφὰς καὶ τοὺς
 ἐπαξίους τοῦ τοσούτου ποταμοῦ καρπούς. διὸ λέλεκται· 
 
 ἡτοίμασας τὴν τροφὴν αὐτῶν, ὅτι οὕτως ἡ ἑτοιμασία,... 
 
 
 Κατὰ δὲ τὸν Σύμμαχον ·
 τελεσφορήσεις , φησί,
 τὴν σπερματίαν αὐτῆς, ὅτι οὕτως
 ἥδρασας αὐτήν , δηλονότι τὴν
 γῆν . 
 
 ... καὶ ἐμέθυσας αὐτήν, 
 ἐπλήθυνας τοῦ πλουτίσαι αὐτήν. 
 
 
 Τῷ οὖν ποταμῷ τῷ σῷ τελεσφορήσεις τὴν σπερματίαν
 αὐτῆς , τουτέστι τὰ σπέρματα ἐν αὐτῇ
 
 καταβληθέντα σὺ αὐτὸς διὰ τοῦ σαυτοῦ ποταμοῦ 
 τελεσφορηθῆναι ποιήσεις,
 ὡς τελείους ἀποδοῦναι τοὺς στάχυς. οὕτω γοῦν κατὰ τὸ
 εὐαγγέλιον ἡ μὲν ποιήσει λ , ἡ δὲ ξ , ἡ
 δὲ ρ , τῆς ἀνθρωπίνης ψυχῆς γῆς 
 ὀνομαζομένης καὶ κατὰ τὴν σωτήριον παραβολήν.

Τοὺς αὔλακας αὐτῆς μέθυσον, 
 πλήθυνον τὰ γενήματα αὐτῆς, 
 ἐν ταῖς σταγόσιν αὐτῆς εὐφρανθήσεται ἀνατέλλουσα. 
 
 
 Διεξελθὼν ὁ προφητικὸς λόγος τὰ
 σημεῖα τῆς τοῦ σωτῆρος ἀρετῆς καὶ τῇ τοῦ
 πνεύματος προγνώσει τὰ ἐσόμενα ὡς ἤδη δι’ ἔργων κεχωρηκότα
 τεθεαμένος· ὅπως μὲν τῶν ἀντικειμένων ἀνατροπὴν εἰργάσατο,
 ὅπως δὲ ἐπεσκέψατο τὴν γῆν καὶ ἐμέθυσεν
 αὐτήν , καὶ ὡς ἐπλήθυνε τοῦ
 πλουτίσαι αὐτὴν πληρωθέντος ὑδάτων τοῦ ποταμοῦ τοῦ
 θεοῦ , ταῦτα θεσπίσας καὶ ὡς ἤδη πρὸ ὀφθαλμῶν
 ὁρώμενα θεασάμενος ἐπ’ εὐχὴν τρέπεται καὶ τὸν θεὸν ἱκετεύει
 λέγων· 
 
 τοὺς αὔλακας αὐτῆς μέθυσον 
 καὶ πλήθυνον τὰ γενήματα αὐτῆς. 
 
 
 
 Αὔλακες δὲ ψυχῆς εἶεν ἂν οἱ
 κατὰ βάθους αὐτῆς λογισμοὶ καὶ τῆς συνειδήσεως αὐτῆς ἡ
 κρύφιος καὶ τοὺς πολλοὺς λανθάνουσα δύναμις, ἣν ὁ τοῦ θεοῦ
 λόγος ἀρότρου δίκην ἀνατέμνων καὶ μεταβάλλων λεῖον
 ἀπεργάζεται· περιελών τε τὰς ἀκάνθας καὶ
 τὴν περιττὴν ὕλην ἐντίθησι τὰ ἑαυτοῦ σπέρματα· εἶτα τοῖς
 λογικοῖς νάμασιν ἀρδεύων μεθύσκει
 αὐτήν . διὸ λέλεκται· 
 
 τοὺς αὔλακας αὐτῆς μέθυσον 
 καὶ πλήθυνον τὰ γενήματα αὐτῆς. 
 
 
 Εἶτα ἀντὶ
 
 τοῦ· 
 
 ἐν ταῖς σταγόσιν αὐτῆς εὐφρανθήσεται ἀνατέλλουσα, 
 
 
 κατὰ τὸν Σύμμαχον · 
 
 ταῖς ψεκάσιν αὐτῆς χαυνώ
 
 σεις αὐτὴν καὶ τὸ βλάστημα αὐτῆς, 
 
 εἴρηται. καὶ πάντα δὲ ταῦτα σημεῖα τυγχάνει τοῦ
 ἐπισκεψαμένου τὴν ἐκκλησίαν αὐτοῦ· ἃ δὴ πάλαι προλεχθέντα
 οὐδ’ ἄλλως εἰς ἔργα κεχώρηκεν ἢ διὰ τῆς τοῦ σωτῆρος ἡμῶν
 ἐπιφανείας, δι’ ἧς οἱ κατηξιωμένοι τῆς αὐτοῦ χάριτος τὰ ἐξ
 οὐρανῶν σπέρματα ταῖς αὐτῶν ψυχαῖς ἀποδεξάμενοι καρποὺς
 εὐθαλεῖς παρέχουσιν· οἱ μὲν ρ ποιοῦντες, οἱ δὲ
 ξ , οἱ δὲ λ . ὁρῶν δέ τις ἐν τῇ
 ἐκκλησίᾳ τοῦ θεοῦ τὰ διάφορα τάγματα τῶν ἐν Χριστῷ
 προκοπτόντων τὴν παγκαρπίαν εἴσεται τῶν διὰ τῆς προκειμένης
 προφητείας θεσπιζομένων.

Εὐλογήσεις τὸν στέφανον τοῦ ἐνιαυτοῦ τῆς χρηστότητός
 σου, 
 καὶ τὰ πεδία σου πλησθήσεται πιότητος. 
 πιανθήσεται τὰ ὡραῖα τῆς ἐρήμου, 
 καὶ ἀγγαλίασιν οἱ βουνοὶ περιζώσονται. 
 ἐνεδύσαντο οἱ κριοὶ τῶν προβάτῶν, 
 καὶ αἱ κοιλάδες πληθυνοῦσι σῖτον· 
 κεκράξονται, καὶ γὰρ ὑμνήσουσιν. 
 
 
 Ἐπειδὴ κηρῦξαι ἐνιαυτὸν κυρίου δεκτὸν καὶ ἡμέραν
 ἀνταποδόσεως ἐληλυθέναι λέγεται ὁ σωτὴρ κατὰ
 τὴν φάσκουσαν ἐξ αὐτοῦ προσώπου γραφήν· πνεῦμα
 κυρίου ἐπ’ ἐμέ, οὗ εἵνεκεν ἔχρισέ με· εὐαγγελίσασθαι
 πτωχοῖς ἀπέσταλκέ με, κηρῦξαι αἰχμαλώτοις ἄφεσιν καὶ
 τυφλοῖς ἀνάβλεψιν, καλέσαι ἐνιαυτὸν κυρίου δεκτὸν καὶ
 ἡμέραν ἀνταποδόσεως , εἰκότως καὶ ἐνταῦθα τὴν
 ἡμέραν σημαίνει τῆς
 ἀνταποδόσεως .
 
 ἔστι δὲ αὕτη ὁ μέλλων ἐπιστήσεσθαι αἰὼν μετὰ τὴν τοῦ
 ἐνεστῶτος συντέλειαν. ἐκεῖνον τοίνυν τὸν ἐνιαυτὸν ὥσπερ στεφάνῳ κοσμηθήσεσθαι διὰ τῶν νεαρῶν καὶ ὡραίων
 ἀνθῶν τῶν μελλόντων ἐν αὐτῷ πολιτεύεσθαι τὸ παρὸν θεσπίζει
 λόγιον φάσκον· 
 
 εὐλογήσεις τὸν στέφανον τοῦ ἐνιαυτοῦ τῆς χρηστότητός
 σου. 
 
 
 Ὁ γὰρ ἐνιαυτὸς ἐκεῖνος ὁ τοῦ
 μέλλοντος αἰῶνος 
 χρηστότητος ὢν θεοῦ στέφανον ἕξει εὐλογημένον σύμπαντα χορὸν τῶν ἁγίων· ὅντινα
 στέφανον 
 εὐλογήσας περιθήσεται ὁ Χριστὸς
 τοῦ θεοῦ τοῖς τῆς αὐτοῦ γεωργίας ἄνθεσιν ὡραϊζόμενος. ἀλλὰ
 καὶ αὐτὸς αὐτῶν γενήσεται στέφανος κατὰ τὸν Ἡσαΐαν φήσαντα· καὶ
 ἔσται κύριος Σαβαὼθ ὁ στέφανος τῆς δόξης. 
 
 Τότε δὲ καὶ τὰ πεδία τοῦ θεοῦ
 πλησθήσεται πιότητος καὶ
 τὰ ὄρεα δὲ τῆς ἐρήμου τότε πιανθήσεται · ἔτι μὴν καὶ οἱ
 βουνοὶ τότε ἀγαλλίασιν
 περιζώσονται · καὶ πρὸς τούτοις ἅπασιν οἱ κριοὶ τῶν προβάτων τοὺς ἰδίους
 ἐνδύσονται πόκους. νοήσεις
 δὲ ταῦτα τὴν διαφορὰν ὑποθέμενος ἑαυτῷ τῶν σωζομένων· ὧν οἱ
 μὲν ὡς ἐν παραθέσει τῶν κρειττόνων τὸν βίον ὑποβεβηκότες
 ἀλληγορικῷ τρόπῳ πεδία θεοῦ 
 προσηγορεύθησαν πιότητος
 πληρούμενα · διὸ λέλεκται· 
 
 τὰ πεδία σου πλησθήσεται πιότητος. 
 
 
 Οἱ δὲ ἤδη ἐν διαφόροις ἀρεταῖς ἀνθοῦντες ὄρεα τῆς πρὶν ἐρήμου ἐκκλησίας ὠνομάσθησαν· οἳ καὶ αὐτοὶ
 πλουσίως ἀρδόμενοι ἐκ τοῦ δηλωθέντος ποταμοῦ πιανθήσεσθαι λέγονται.
 
 ἀλλὰ καὶ οἱ ἔτι τούτων ὑψηλότεροι βουνοὶ τροπικῶς καλούμενοι ἀγαλλίασιν περιζώσονται . 
 Καὶ τρία μὲν ταῦτα τάγματα κατὰ τὸν μέλλοντα ἐνιαυτὸν τῆς χρηστότητος τοῦ θεοῦ
 τεύξεται τῆς μακαριότητος, τάχα που ἐξ ἐκείνων ὄντες, ὧν οἱ
 μὲν ἐποίουν ρ , οἱ δὲ ξ , οἱ δὲ
 λ . οἱ δὲ τούτων ἐπιστησόμενοι ἄρχοντές τινες
 καὶ ἡγεμόνες τινὲς αὐτῶν ἐν δυνάμεσιν ἐξαιρέτοις
 κοσμηθήσονται· διὸ λέλεκται· 
 
 ἐνεδύσαντο οἱ κριοὶ τῶν προβάτων, 
 
 
 ἀντὶ τοῦ· ἐνδύσονται . κριοὺς δὲ προβάτων τοὺς ἄρχοντας
 καὶ τοὺς ἡγουμένους τῶν προλεχθέντων νοήσεις, οἵτινες
 ἐνεδύσαντο ἢ καὶ μᾶλλον ἐνδύσονται . τί δὲ ἐνδύσονται , ἡμῖν καταλέλοιπεν νοεῖν· διδάσκει δὲ
 τὸ ἔνδυμα τούτων ὁ θεῖος ἀπόστολος λέγων· δεῖ τὸ
 φθαρτὸν τοῦτο 
 
 ἐνδύσασθαι ἀφθαρσίαν , καὶ πάλιν· ἐφ’
 ᾧ οὐ θέλομεν ἐνδύσασθαι, ἀλλ’ ἐπενδύσασθαι, ἵνα καταποθῇ
 τὸ θνητὸν ὑπὸ τῆς ζωῆς . 
 Ἐνδύσονται τοίνυν οἱ κριοὶ τὸ
 ἐμπρέπον αὐτοῖς ἔνδυμα τοῦ φθαρτοῦ σώματος
 αὐτοῖς μεταβάλλοντος εἰς ἀφθαρσίαν , καὶ τοῦ
 θνητοῦ εἰς ἀθανασίαν . οὕτω
 γοῦν κατὰ τὸ παράδειγμα καὶ οἱ κριοὶ οἴκοθεν ἐπάγονται τὸ
 ἔνδυμα τοῦ σώματος αὐτοῖς καρποφοροῦντος τὸν πόκον. ἀλλὰ
 καὶ αὐτὸν ἐνδύσονται τὸν κύριον ἡμῶν
 Ἰησοῦν Χριστὸν τὸ ἐξαίρετον ἔνδυμα τὸ
 φῶς τῆς θεότητος αὐτοῦ περιβαλούμενοι. 
 Ἔτι μὲν καὶ αἱ κοιλάδες τότε
 πληθυνοῦσι σῖτον · ἔδει γὰρ
 μηδὲ τῶν κοιλάδων ἀμνημονῆσαι·
 ἀνωτέρω μὲν γὰρ πεδιάδες 
 ὠνομάσθησαν καὶ
 
 ὄρεα ἐρήμου καὶ βουνοί . ἐπειδὴ δέ εἰσι καὶ παρὰ τὰ
 λεχθέντα τάγματα ἄλλοι τινὲς ταπεινότεροι καὶ οὐκ ἀπόβλητοι
 μὲν τῆς βασιλείας, πλὴν ὡς ἐν παραθέσει τῶν προλεχθέντων
 σμικροὶ καὶ βραχεῖς πάντων τε, ὡς ἂν εἴποι τις, ἔσχατοι,
 ἀναγκαίως οὐδὲ τούτων παρῆλθε τὴν μνήμην ὁ λόγος, ἀλλὰ καὶ
 αὐτοὺς καρπὸν οἴσειν τὸν ἐπιβάλλοντα διδάσκει λέγων· 
 
 καὶ αἱ κοιλάδες πληθυνοῦσι σῖτον. 
 
 
 Αὕται δὲ αἱ κοιλάδες σῖτον 
 προφέρουσαι, ἢ τὴν τροφὴν 
 κατὰ τὸν Σύμμαχον ,
 κεκράξονται . τί δὲ κεκράξονται , ἑρμηνεύει ἑξῆς λέγων·
 καὶ γὰρ ὑμνήσουσιν , ὡσεὶ
 σαφέστερον εἰρήκει· εἰ καὶ κοιλάδες τυγχάνουσιν, ὅμως δ’
 οὖν ὑμνήσουσι τὸν καὶ αὐταῖς
 τῶν ἀγαθῶν πάροχον· ὑμνοῦσαι δὲ
 κεκράξονται , παρρησίᾳ
 χρώμεναι καὶ βοῇ μεγάλῃ. βοῶσαι δὲ κραυγῇ καὶ ὑμνοῦσαι
 ποίας προήσονται φωνὰς ἢ τὰς ἐν ἀρχῇ παντὸς ψαλμοῦ
 φερομένας· 
 
 σοὶ πρέπει ὕμνος, ὁ θεός, ἐν Σιών, λέγουσαι; 
 
 
 Ἀναγκαίως δὲ πρόσκειται τό· 
 
 κεκράξονται, καὶ γὰρ ὑμνήσουσι, 
 
 
 περὶ τῶν κοιλάδων ἢ καὶ περὶ τῶν προλεχθέντων ἁπάντων, ὡς
 ἂν μάθοιμεν, ὅτι μὴ περὶ αἰσθητῶν καὶ σωματικῶν τόπων ὁ
 λόγος ταῦτα διδάσκει· καίτοι καὶ περὶ τούτων εἰκὸς ἦν τὰ
 προλεχθέντα λέγεσθαι νομίζειν ἐπὶ τοῖς αἰσθητοῖς τοῦ θεοῦ
 δωρήμασιν, ὥστ’ εἶναι εὐχαριστήριον ὕμνον (ὡς πρὸς τὴν
 λέξιν) ὑπὲρ τῶν κατ’ ἔτος ἀνθρώποις χορηγουμένων τὸν
 παρόντα λόγον.

Καθ’ ἕκαστον γοῦν ἐνιαυτὸν ὁ
 φιλάνθρωπος καὶ παντὸς ἀγαθοῦ δοτὴρ θεὸς ἐπισκεπτόμενος τὴν γῆν μεθύσκει
 αὐτήν , ἄρδων τοῖς συνήθεσιν ὄμβροις, πληροῖ τε αὐτῆς τοὺς αὔλακας ταῖς τῶν ὑετῶν χορηγίαις τά τε γενήματα
 αὐτῆς πληθύνων 
 εὐλογήσει · ἡ δὲ εὐφραίνεται νεαροποιηθεῖσά τε
 ἀνατέλλει . κἄπειτα
 πληρουμένη παντοίων καρπῶν σπορίμων τε καὶ ἀκροδρύων στεφανοῦται , ὡς μὴ ἂν ὀκνῆσαι κατὰ
 τὸν τοῦ ἔαρος καιρὸν ἐστεφανῶσθαι λέγειν αὐτὴν τά τε πεδία πληθύνεσθαι
 πιότητος , ναὶ μὴν καὶ τὰ
 ὄρεα τῆς ἐρήμου ἀνθεῖν καὶ
 τοὺς βουνοὺς ἀγαλλίασιν περιζώννυσθαι · ἀλλὰ καὶ
 τοὺς κριοὺς τῶν προβάτων 
 τοῖς ἑαυτῶν πόκοις ἐνδιδύσκεσθαι αὐτάς τε τὰς
 κοιλάδας χώρας πολλάκις πληροῦσθαι σίτου καὶ μονονουχὶ τῷ ἔργῳ βοᾷν καὶ
 τὸν θεὸν δοξάζειν. 
 Ταῦτα δὲ εἰ καὶ ὅτι μάλιστα αἰσθητῶς πληροῦται καθ’ ἕκαστον
 ἔτος, ἀλλ’ ἡ σύμφρασις τῆς τοῦ παντὸς λόγου ἀκολουθίας ἐπὶ
 τὴν θεωρίαν ἡμᾶς ἀναπέμπουσα ἀποδέδεικται. 
 Ὁμοῦ δὴ οὖν τὰ προλεχθέντα πάντα, λέγω
 
 δὲ τὰ πεδία καὶ τὰ ὄρεα τῆς ἐρήμου 
 οἵ τε βουνοὶ καὶ οἱ κριοὶ τῶν
 προβάτων καὶ πρὸς τούτοις αἱ ἀποδοθεῖσαι κοιλάδες , κατὰ τὴν ἀποδοθεῖσαν ἑρμηνείαν κατά
 τε τὴν πρόχειρον διάνοιαν μίαν ἀφήσειν φωνὴν καὶ σύμφωνον
 μελῳδίαν τῷ θεῷ εἴρηνται. διὸ κατὰ πάντων ἀκούσει τό·
 κεκράξονται καὶ
 ὑμνήσουσιν .

Eἰς τὸ τέλος, ᾠδὴ ψαλμοῦ. 
 Ἀλαλάξατε τῷ θεῷ, πᾶσα ἡ γῆ, 
 ψάλατε δὴ τῷ ὀνόματι αὐτοῦ, 
 δότε δόξαν αἰνέσει αὐτοῦ. 
 εἴπατε τῷ θεῷ· ὡς φοβερὰ τὰ ἔργα σου· 
 ἐν τῷ πλήθει τῆς δυνάμεώς σου ψεύσονταί σε οἱ ἐχθροί
 σου. 
 
 
 Eὐαγγελικὸς ὑπάρχει καὶ ὁ παρὼν ψαλμὸς τὴν τῶν ἐθνῶν
 περιέχων κλῆσιν. ἤμελλε δὲ ἄρα οὐ καθ’ οὓς ᾔδετο χρόνους
 τέλους τυγχάνειν, ἀλλ’ ἐπὶ συντελείᾳ τῶν αἰώνων· διὸ
 ἀναπέμπει τὴν τῶν δηλουμένων προφητείαν εἰς τὸ τέλος . 
 ῎Εστι δὲ ᾠδὴ ψαλμοῦ ἔμπαλιν ἢ
 κατὰ τὸν πρὸ αὐτοῦ, ὡς ἐπεγέγραπτο ψαλμὸς
 ᾠδῆς · ᾖδε γὰρ καὶ
 ἔψαλλε τὸ πνεῦμα τὸ ἅγιον
 σὺν πολλῇ χαρᾷ διὰ τῆς ὑποδεξαμένης αὐτὸ προφητικῆς ψυχῆς
 ἐπὶ τοῖς δι’ αὐτοῦ θεσπιζομένοις ἀγαθοῖς· ἐφ’ οἷς καὶ πᾶσι
 τοῖς ἔθνεσι τοῖς τὴν σωτήριον χάριν ὑποδεξομένοις
 παρακελεύεται πράττειν τινὰ, ἅπερ ἀναγκαῖον ἐπιτελεῖν ἡμᾶς,
 οἷς ταῦτα προανεφωνεῖτο. 
 Προστάττει τοίνυν πάσῃ τῇ γῇ ,
 τουτέστι τοῖς τὸ τῆς γῆς στοιχεῖον οἰκοῦσιν ἅπασιν, μὴ τοῖς
 Μωσέως παραγγέλμασι καὶ τῷ βαρεῖ ζυγῷ τοῦ νόμου ἑαυτοὺς
 ὑποτάττειν, μόνα δὲ τὰ διὰ τῶν μετὰ χεῖρας κελευόμενα
 ποιεῖν καὶ πρῶτον μὲν ἀλαλάζειν τῷ
 θεῷ , δεύτερον ψάλλειν τῷ
 ὀνόματι αὐτοῦ , τρίτον δόξαν
 διδόναι τῇ αἰνέσει αὐτοῦ 
 , τέταρτον λέγειν τῷ
 θεῷ· ὡς φοβερὰ τὰ ἔργα σου 
 , καί· ἐν τῷ πλήθει τῆς
 δυνάμεώς σου ψεύσονταί σε οἱ ἐχθροί σου 
 . 
 
 Τὸ μὲν οὖν πρῶτον δι’ ἐπιστήμης καὶ γνώσεως ἀληθοῦς
 ἐπιτελέσωμεν ἀλαλάζοντες 
 
 τῷ θεῷ δίκην τῶν ἐν πολέμοις
 ἀναφωνούντων καὶ ἀλαλαζόντων 
 στρατιωτῶν, οἳ τῇ δυνάμει τῆς φωνῆς καταπληκτικοὺς καὶ
 φοβεροὺς ἑαυτοὺς τοῖς πολεμίοις ἐμφαίνουσιν. ἐπεὶ τοίνυν
 τοὺς ἡμετέρους ἐχθροὺς τοὺς πάλαι τὴν ψυχὴν ἡμῶν εἰς τὴν
 πολύθεον πλάνην ᾐχμαλωτικότας ἐλαύνων καὶ πολεμῶν ὁ σωτὴρ
 ἡμῶν καὶ πάντας ἡμᾶς τοὺς αὐτοῦ στρατιώτας κατ’ αὐτῶν
 ὁπλίζει, εἰκότως διὰ τῶν πρὸς τὸν θεὸν εὐχῶν ἀλαλάζειν κελευόμεθα στεναγμοῖς τε
 ἀλαλήτοις συμπράττειν τῇ νίκῃ τοῦ βασιλέως ἡμῶν. 
 Γίνεται δὲ ὁ ἀλαλαγμὸς δι’
 εὐχῶν, γίνεται δὲ καὶ διὰ θεολογίας, γίνεται δὲ καὶ διὰ
 ὑγιοῦς καὶ τετρανωμένης γνώσεως, γίνεται καὶ διὰ τῆς
 πνευματικῆς ἱερουργίας, ἣν ἐν ταῖς εὐχαριστίαις κατὰ τὰ
 μυστήρια τῆς καινῆς διαθήκης καθ’ ὅλης τῆς οἰκουμένης
 ἐπιτελοῦμεν, ὁπηνίκα, τῆς θυσίας τοῦ ἀμνοῦ τοῦ θεοῦ
 τὴν ἀνάμνησιν ποιούμενοι, τὴν προφητείαν πληροῦμεν
 τὴν φάσκουσαν· ἐκύκλωσα καὶ ἔθυσα ἐν τῇ σκηνῇ αὐτοῦ
 θυσίαν αἰνέσεως καὶ ἀλαλαγμοῦ . διὸ καὶ ἕτερον
 λόγιον τὸν τούτων ἐπιστήμονα λαὸν μακαρίζει φάσκον·
 μακάριος ὁ λαὸς ὁ γινώσκων ἀλαλαγμόν .
 τοῦτο δὴ οὖν πρῶτον ἀναγκαίως τὸ προφητικὸν πνεῦμα πᾶσιν
 ἀνθρώποις πράττειν διακελεύεται φάσκον· 
 
 Ἀλαλάξατε τῷ θεῷ, πᾶσα ἡ γῆ. 
 
 
 Εἶτα δεύτερον ψάλλειν τῷ ὀνόματι
 αὐτοῦ προστάττει, ὃ καὶ αὐτὸ κατὰ πάντα τόπον
 εἴωθεν ὑφ’ ἡμῶν ἐπιτελεῖσθαι, ἐπεὶ κατὰ πᾶσαν ἐκκλησίαν τοῦ
 θεοῦ τὴν ἐν τοῖς
 
 ἔθνεσιν ἱδρυμένην, αὐτὰ δὴ ταῦτα μελῳδεῖσθαι καὶ ψάλλεσθαι
 οὐχ Ἕλλησι μόνοις, ἀλλὰ καὶ βαρβάροις παραδέδοται. καὶ
 ἄλλως δὲ νόμοις
 
 ἀλληγορίας τὸ σῶμα τὸ ἀνθρώπιον, ὥσπερ ὄργανον τῇ ψυχῇ
 δεδομένον, ψαλτήριον εἴωθεν
 ὀνομάζεσθαι, δι’ οὗ ὁ εἴσω ἄνθρωπος ἀνακρουόμενος
 ἐπιστημόνως τὰ μέλη καὶ τὰ αἰσθητήρια τῷ ὀνόματι τοῦ θεοῦ λέγοιτ’ ἂν εἰκότως ψάλλειν . 
 Tὰ μὲν οὖν τῆς γνώσεως καὶ διὰ τοῦ ἀλαλαγμοῦ αὐτὴ καθ’ ἑαυτὴν ἡ ψυχὴ κατώρθου· διὸ
 αὐτῷ τῷ θεῷ ἠλάλαξεν · τὰ δὲ τοῦ
 ψάλλειν διὰ τῆς τοῦ σώματος
 ἠθικῆς καὶ πρακτικῆς κινήσεως ἐνεργεῖ· διὸ λέλεκται· τῷ ὀνόματι αὐτοῦ . εὐφημίαν γὰρ τῷ
 τοῦ θεοῦ ὀνόματι φέροι ἂν ἡ διὰ τῶν πράξεων τοῖς πολλοῖς
 θεωρουμένη κατόρθωσις. 
 Kαὶ τρίτον δὲ πρόσταγμα πᾶσιν ἡμῖν τοῖς ἐξ ἐθνῶν τὸν θεὸν
 ἐπεγνωκόσι παρήγγελται τὸ κελεῦον διδόναι δόξαν οὐ τῷ
 θεῷ , ἀπήρκει γὰρ ἀλαλάζειν
 αὐτῷ , ἀλλ’ οὐδὲ τῷ ὀνόματι
 αὐτοῦ, τούτῳ γὰρ ψάλλειν ἐκελευόμεθα, τῇ δὲ αἰνέσει αὐτοῦ . αἰνοῦντας γὰρ αὐτὸν προσήκει μὴ
 ταπεινῶς, μηδὲ ἀδόξως αἰνεῖν, σὺν πολλῇ δὲ τιμῇ καὶ δόξῃ . πρὸς γὰρ τῇ κατὰ διάνοιαν ἐρρωμένῃ περὶ
 θεοῦ γνώσει δι’ ὀργάνου κατορθουμένῃ προσήκει καὶ διὰ λόγων
 θείων αἴνους καὶ ὕμνους τοὺς εἰς τὸν θεὸν
 περιεχόντων σὺν εὐλαβείᾳ καὶ σεβασμίῳ τιμῇ τὸ πρῶτον ἀποπληροῦν
 πρόσταγμα. διὸ λέλεκται· 
 
 δότε δόξαν αἰνέσει αὐτοῦ· 
 
 
 ἢ κατὰ τὸν Ἀκύλαν · 
 
 δότε δόξαν ὑμνήσει αὐτοῦ· 
 
 
 ἢ κατὰ τὸν Σύμ
 
 μαχον· 
 
 τάξατε εἰς τιμὴν τὸν ὕμνον αὐτοῦ. 
 
 
 Ἔτι πρὸς τούτοις τὸ πνεῦμα τὸ προφητικὸν παρακελεύεται
 πᾶσιν ἡμῖν τεθεωρημένως ἐνατενίζειν τοῖς ἔργοις τοῦ θεοῦ
 καὶ τὸν νοῦν ἐφιστᾷν, ὅπως φόβου καὶ ἐκπλήξεως γέμῃ τὰ τῆς
 σοφίας αὐτοῦ μεγαλουργήματα· ἐκ μεγέθους γὰρ καὶ
 καλλονῆς κτισμάτων ἀναλόγως ὁ γενεσιουργὸς θεωρεῖται,
 καί· τὰ ἀόρατα αὐτοῦ ἀπὸ κτίσεως κόσμου
 τοῖς ποιήμασι νοούμενα καθορᾶται ἥ τε ἀΐδιος αὐτοῦ
 δύναμις καὶ θειότης . ταῦτ’ οὖν θεωροῦντας
 ὑπερεκπλήττεσθαι δεῖ καὶ λέγειν τῷ θεῷ· 
 
 ὡς φοβερὰ τὰ ἔργα σου. 
 
 
 Ἀλλ’ ἡμῖν μὲν τοῖς ὑπὸ σοῦ πεφωτισμένοις ἔγνωσται καὶ
 κατείληπται τὰ ἔργα σου ὄντα φοβερά · οἱ δὲ
 ἐχθροί σου ἐν σκότῳ
 καλινδούμενοι, κἂν ἐθέλωσί ποτε περὶ τῶν σῶν ἔργων
 διεξιέναι καὶ λόγους ὡς οἷόν τε φυσικοὺς ἀποδιδόναι, μακρὰν
 ἀποπίπτουσι τοῦ πλήθους τῆς σῆς
 δυνάμεως οὐδὲν ὑγιὲς οὐδὲ ἀληθὲς ἔχοντες λέγειν.
 διό φαμεν· 
 
 ἐν τῷ πλήθει τῆς δυνάμεώς σου ψεύσονταί σε οἱ ἐχθροί
 σου.

Πᾶσα ἡ γῆ προσκυνησάτωσάν σοι καὶ ψαλάτωσάν σοι, 
 ψαλάτωσαν τῷ ὀνόματί σου. 
 διάψαλμα. 
 
 
 Τὰ μὲν πρῶτα παραγγέλματα ἦν πάσῃ τῇ
 γῇ , δηλαδὴ πᾶσι τοῖς ἔθνεσι, προφητικῶς
 παρηγγελμένα· ἐπεὶ δὲ εὐχῆς ἦν χρεία εἰς τὸ δυνηθῆναι δι’
 ἔργων ταῦτα χωρῆσαι, ἀναγκαίως τὸ θεῖον πνεῦμα μετὰ τὰ
 πρῶτα πρὸς αὐτὸν ἐπιστρέφει τὸν θεὸν εὐχὴν ὑπὲρ πάσης τῆς γῆς ἀναπέμπον. διό φησι· 
 
 πᾶσα ἡ γῆ προσκυνησάτωσάν σοι καὶ ψαλάτωσάν σοι, 
 ψαλάτωσαν τῷ ὀνόματί σου. 
 
 
 Ἀντὶ δὲ τοῦ· πᾶσα ἡ γῆ 
 
 ὁ Σύμμαχος 
 σαφέστερον ἡρμήνευσεν εἰπών· πάντες οἱ ἐπὶ γῆς 
 , λευκότερον δηλώσας, ὅτι μὴ Ἰουδαίοις τὸ
 παράγγελμα δέδοτο, ἀλλὰ πᾶσι τοῖς ἐπὶ γῆς ἀνθρώποις. μεγίστης γὰρ ἐδέοντο εὐχῆς,
 ὡς ἂν δυνάμει θεοῦ παράδοξος γένοιτό τις ἐν αὐτοῖς μεταβολὴ
 πρὸς
 
 τὸ μηκέτι μὲν τῇ πολυθέῳ προσέχειν πλάνῃ, μόνον δὲ σέβειν
 ὃν δεῖ καὶ προσκυνεῖν , τὸν ἕνα
 καὶ μόνον καὶ προσκυνητὸν θεὸν, ἐπιτελεῖν τε τὸ πρόσταγμα,
 δι’ οὗ ἐλέγετο· 
 
 ψάλατε δὴ τῷ ὀνόματι αὐτοῦ. 
 
 
 Ἵν’ οὖν ταῦτα γένηται, εὔχεται τὸ πνεῦμα τὸ ἅγιον λέγον· 
 
 πᾶσα ἡ γῆ προσκυνησάτωσάν σοι καὶ ψαλάτωσάν σοι, 
 ψαλάτωσαν τῷ ὀνόματί σου.

Δεῦτε καὶ ἴδετε τὰ ἔργα τοῦ θεοῦ, 
 φοβερὸς ἐν βουλαῖς παρὰ τοὺς υἱοὺς τῶν ἀνθρώπων, 
 ὁ μεταστρέφων τὴν θάλασσαν εἰς ξηράν, 
 ἐν ποταμῷ διελεύσονται ποδί. 
 ἐκεῖ εὐφρανθησόμεθα ἐπ’ αὐτῷ 
 τῷ δεσπόζοντι ἐν τῇ δυναστείᾳ αὐτοῦ τοῦ αἰῶνος. 
 
 
 Ὡς μακρὰν ἀφεστηκόσι τοῖς καλουμένοις τὸ θεῖον πνεῦμα
 πλησίον ἔρχεσθαι προστάττει λέγον· δεῦτε . τοῦτο δὲ ὁ θεῖος ἀπόστολος παρίστη
 εἰπών· καὶ ἐλθὼν εὐηγγελίσατο εἰρήνην ὑμῖν τοῖς
 μακρὰν καὶ εἰρήνην τοῖς ἐγγύς. καλεῖ δὲ ὁ λόγος
 τὰ καθ’ ὅλης τῆς οἰκουμένης ἔθνη ἐπὶ τὴν τοῦ θεοῦ γνῶσιν
 ἐπί τε τὴν θεωρίαν τῶν ἔργων αὐτοῦ. μακρὰν γὰρ ἀφεστῶτα τοῦ
 θεοῦ οὔτε ἑώρα, οὔτε ἐγίνωσκεν. διό φησι· 
 
 δεῦτε καὶ ἴδετε τὰ ἔργα τοῦ θεοῦ, 
 
 
 περὶ ὧν ἀνωτέρω ἐλέγετο· 
 
 εἴπατε τῷ θεῷ· ὡς φοβερὰ τὰ ἔργα σου. 
 
 
 Ἀλλὰ πάλαι μὲν προσέταττε λέγειν·
 
 
 ὡς φοβερὰ τὰ ἔργα σου 
 · ἐπειδὴ δὲ εἰκὸς ἦν ἀγνοεῖν τοὺς μακρὰν
 ἀφεστῶτας τίνα ἦν τὰ ἔργα τοῦ θεοῦ, ἀκολούθως ἐνταῦθα πρὸς
 τοὺς αὐτοὺς φάσκει· 
 
 δεῦτε καὶ ἴδετε τὰ ἔργα τοῦ θεοῦ. 
 
 
 Ἰδόντες δὲ ταῦτα μαθήσεσθε, ὅτι 
 
 φοβερός ἐστιν ἐν βουλαῖς ὑπὲρ τοὺς υἱοὺς τῶν ἀνθρώπων. 
 
 
 καὶ τοῦτο γνόντες 
 
 ἐρεῖτε τῷ θεῷ· ὡς φοβερὰ τὰ ἔργα σου. 
 
 
 Ἀντὶ δὲ τοῦ· 
 
 φοβερὸς ἐν βουλαῖς ὑπὲρ τοὺς υἱοὺς τῶν ἀνθρώπων, 
 
 
 τρανώτερον τὴν διάνοιαν ἀπέδωκεν ὁ Σύμμαχος εἰπών· 
 
 ἔλθετε καὶ ἴδετε πράξεις τοῦ θεοῦ, 
 φοβερὰ μηχανήματα ὑπὲρ υἱῶν ἀνθρώπων. 
 
 
 Πάντα γὰρ ὑπὲρ σωτηρίας τῶν
 υἱῶν τῶν ἀνθρώπων 
 ἐμηχανήσατο. εἶτα διδάσκει ὅσα πρότερον παρὰ τοῖς παλαιοῖς
 πεποιηκὼς ὁ θεὸς ἱστορεῖται· τίνα δὲ ταῦτα, ἐπιλέγει ἑξῆς· 
 
 ὁ μεταστρέφων τὴν θάλασσαν εἰς ξηράν· 
 ἐν ποταμῷ διελεύσονται ποδί. 
 
 
 Κατὰ δὲ τὸν Σύμμαχον · 
 
 μετέβαλε, φησί, τὴν θάλασσαν εἰς ξηράν· 
 ποταμὸν διέβησαν ποδί. 
 
 
 Ταῦτα δὲ φέρεται ἐν τῇ τῆς ἱστορίας γραφῇ· ἃ δὴ ἀναγκαίως
 ὡς μὴ εἰδόσι τοῖς ἔθνεσιν ἀπαγγέλλεται, ὡς ἂν μάθοιεν, ὅτι
 καὶ ὁ πάλαι τοῦ θεοῦ λαὸς ἦν ποτε Αἰγυπτίοις δεδουλωμένος
 καὶ τῇ πλάνῃ τῆς Αἰγυπτιακῆς εἰδωλολατρείας ὑπηγμένος· ἀλλ’
 εἴργασται ὑπὲρ αὐτῶν ὁ θεὸς μεγάλα καὶ φοβερά , πληγαῖς μὲν τοὺς Αἰγυπτίους θεηλάτοις
 μαστίξας, αὐτοὺς δὲ τῆς πικρᾶς δουλείας ἐλευθερώσας. 
 Ταῦτα γὰρ ἦν τὰ φοβερὰ τοῦ θεοῦ
 ἔργα , οὐ μόνα, ἀλλὰ καὶ ἐπὶ
 τῆς
 
 θαλάσσης τῆς Ἐρυθρᾶς, ἣν εἰς ξηρὰν μεταβαλὼν διέσωσε μὲν
 τοὺς οἰκείους, τοὺς δὲ ἀσεβεῖς βυθῷ παρέδωκεν ἀπωλείας.
 ταῦτα δὲ μανθάνοντες, ὦ οὗτοι, φησί, θαρσεῖτε πιστεύοντες,
 ὅτι ὁ τὰ τοσαῦτα ἐργασάμενος ἐπὶ τῶν παλαιῶν οὐκ ἀδυνατήσει
 τὰ ὅμοια καὶ ἐφ’ ὑμῶν καταπράξασθαι. διό· 
 
 δεῦτε καὶ ἴδετε τὰ ἔργα τοῦ θεοῦ, 
 ὡς φοβερός ἐστιν ἐν βουλαῖς ὑπὲρ τοὺς υἱοὺς τῶν
 ἀνθρώπων. 
 
 
 
 Μετέστρεψε γοῦν τὴν θάλασσαν εἰς ξηράν · καὶ ἐπὶ τοῦ
 Ἰορδάνου δὲ ποταμοῦ ἄλλα τινὰ
 φοβερὰ θαύματα εἰργάσατο, ὅτε διῆλθον
 τοῖς ποσὶν ὑποσταλέντος τοῦ ποταμοῦ οἱ ἀπὸ τῆς
 ἐρήμου παριόντες ἐπὶ τήνδε τὴν γῆν. τούτοις δὴ οὖν αὐτοῖς
 ὑποδείγμασι χρησάμενοι θαρσεῖτε, ὡς καὶ τοὺς ὑμετέρους
 νοητοὺς Αἰγυπτίους,
 
 δαίμονας πονηροὺς τοὺς πάλαι καταδυναστεύοντας τῶν
 ὑμετέρων ψυχῶν, ἀπελάσει ὁ αὐτὸς θεός. κἂν κυμαίνῃ δὲ ἡ τῶν
 ἀνθρώπων θάλασσα, κἂν ὁ τῶν ἀθέων καὶ ἀσεβῶν βίος κλύδωνας
 καὶ κινδύνους ἐγείρῃ καθ’ ὑμῶν, θαρσεῖτε ὑμεῖς ἐναργὲς
 ἔχοντες ὑπόδειγμα τὴν πάλαι
 στραφεῖσαν θάλασσαν εἰς ξηράν .
 οὕτως γὰρ καὶ ὑμῖν ὁμαλή τις ἔσται, καὶ ἀπαραπόδιστος ἡ ἀπὸ
 τῆς πλάνης ἐπὶ τὴν ἀλήθειαν διάβασις. εἰ δὲ καὶ ποταμόν ποτε τὸν Ἰορδάνην παραδόξως
 διῆλθον οἱ παλαιοὶ, ἀλλὰ καὶ ὑμεῖς ἐντεῦθεν ἤδη
 εὐαγγελίζεσθε γινώσκοντες, ὅτι ὑμεῖς αὐτοὶ οἱ ταῦτα
 λέγοντες καὶ ὑμεῖς οἱ ἀκούοντες 
 
 ἐκεῖ εὐφρανθησόμεθα ἐν αὐτῷ. 
 
 
 
 Ἐκεῖ , δηλαδὴ ἐν τῷ μνησθέντι
 ποταμῷ . ἔσται γάρ, ἔσται και
 
 ρός, καθ’ ὃν ὥσπερ εἰς συμπόσιον παρασκευαζόμενοι ἐπὶ
 λουτροῦ παλιγγενεσίας ἀπαντήσουσιν εἰς
 τὴν ἐν τῷ Ἰορδάνῃ ποταμῷ μυστικὴν ἀποκάθαρσιν οἱ τῆς
 Αἰγυπτιακῆς ἐλευθερούμενοι πλάνης. 
 Σημαίνει δὲ διὰ τούτων ὁ λόγος τὸ λουτρὸν τῆς
 παλιγγενεσίας ἀρξάμενον ἀπὸ τοῦ Ἰορδάνου
 ποταμοῦ , ὁπηνίκα ὁ βαπτιστὴς Ἰωάννης ἐν
 τῇ ἐρήμῳ τῆς Ἰουδαίας παρῄει κηρύσσων
 βάπτισμα μετανοίας προσίετό τε πάντας Ἕλληνας
 καὶ Ἰουδαίους ἐπὶ τὴν ἐξομολόγησιν τῶν παραπτωμάτων· ὅτε
 καὶ αὐτὸς ὁ σωτὴρ καὶ κύριος ἡμῶν ἐπιστὰς τὸν αὐτὸν
 κατηξίωσε ποταμὸν τῆς θεϊκῆς αὐτοῦ ἐπιβάσεως. διὸ ἐν τοῖς
 προκειμένοις λέλεκται· 
 
 ἐκεῖ εὐφρανθησόμεθα ἐν αὐτῷ. 
 
 
 Ἔνθεν εἰκότως τὸ αὐτὸ προφητικὸν πνεῦμα διὰ Ἡσαΐου τὴν
 ἔρημον εὐαγγελιζόμενον καὶ αὐτοῦ μνήμην πεποίηται τοῦ
 Ἰορδάνου λέγον· εὐφράνθητι, ἔρημος διψῶσα· ἀλλ’
 ἀγαλλιάσθω ἔρημος καὶ ἀνθείτω ὡς κρίνον· καὶ ἐξανθήσει
 καὶ ἀγαλλιάσεται τὰ ἔρημα τοῦ Ἰορδάνου. ἰσχύσατε, χεῖρες
 ἀνειμέναι καὶ γόνατα παραλελυμένα· παρακαλέσατε, οἱ
 ὀλιγόψυχοι τῇ διανοίᾳ· ἰσχύσατε, μὴ φοβεῖσθε· ἰδού, ὁ
 θεὸς ἡμῶν κρίσιν ἀνταποδέδωκεν· αὐτὸς ἥξει καὶ σώσει
 ἡμᾶς. τότε ἀνοιχθήσονται ὀφθαλμοὶ τυφλῶν, καὶ ὦτα κωφῶν
 ἀκούσονται. τότε ἁλεῖται ὡς ἔλαφος ὁ χωλός, καὶ τρανὴ
 ἔσται γλῶσσα μογιλάλων, ὅτι ἐρράγη ἐν τῇ ἐρήμῳ ὕδωρ καὶ
 φάραγξ ἐν γῇ διψώσῃ. ταύτην διαλέλεκται ἐπὶ
 
 τοῦ παρόντος· 
 
 ἐκεῖ εὐφρανθησόμεθα ἐν αὐτῷ· 
 
 
 ἃ δὴ ἐπληροῦτο κατὰ τὴν τοῦ σωτῆρος ἡμῶν εἰς ἀνθρώπους
 θεοφάνειαν. ἔνθεν εἰκότως ὁ παρὼν ψαλμὸς ἅπασι τοῖς ἔθνεσι
 προσφωνῶν ἔλεγε· 
 
 δεῦτε καὶ ἴδετε τὰ ἔργα τοῦ θεοῦ· 
 
 
 καὶ πάλιν· 
 
 εἴπατε τῷ θεῷ· ὡς φοβερὰ τὰ ἔργα σου. 
 
 
 Σφόδρα δὲ ἀκολούθως εἰπών· 
 
 ἐκεῖ εὐφρανθησόμεθα ἐν αὐτῷ, 
 
 
 ἐπιφέρει· 
 
 τῷ δεσπόζοντι ἐν τῇ δυναστείᾳ αὐτοῦ τοῦ αἰῶνος. 
 
 
 Νοήσεις δὲ καὶ τοῦτο αὐτοῦ λέγοντος ἀκούων τοῦ σωτῆρος·
 ἐδόθη μοι πᾶσα ἐξουσία ἐν οὐρανῷ καὶ ἐπὶ τῆς γῆς·
 πορευθέντες μαθητεύσατε πάντα τὰ ἔθνη ἐν τῷ ὀνόματί μου.
 διὸ κατὰ μὲν τὸν Ἀκύλαν εἴρηται· 
 
 τῷ ἐξουσιάζοντι ἐν δυναστείᾳ αὐτοῦ δι’ αἰῶνος. 
 
 
 Kαὶ ἄλλως δὲ εὐφρανθησόμεθα ἐν
 αὐτῷ τῶν προειρημένων καταξιωθέντες. πότε δὲ
 εὐφρανθησόμεθα , ἀλλ’ ἐπειδὰν
 ὁ μέλλων ἐπιστῇ αἰὼν, οὗ τὴν δεσποτείαν καὶ τὴν ἐξουσίαν οὐδ’ ἕτερος ἕξει, ἢ μόνος αὐτὸς ὁ τὴν
 δυνα 
 
 στείαν παρὰ τοῦ πατρὸς εἰληφώς;
 νῦν μὲν γὰρ ἐν τῷ παρόντι αἰῶνι ἀρχαὶ πολλαὶ
 καὶ ἐξουσίαι καὶ κυριότητες 
 καὶ πνευματικὰ πονηρίας καὶ
 κοσμοκράτορες · τότε δὲ, ὅτε
 καταργήσῃ πᾶσαν ἀρχὴν καὶ ἐξουσίαν καὶ δύναμιν ,
 μόνος αὐτὸς ἐξουσιάσῃ τοῦ αἰῶνος, ἐν ᾧ ἐπαγγέλλεται ἡμῖν ὁ
 παρὼν λόγος τὴν εὐφροσύνην.

Oἱ ὀφθαλμοὶ αὐτοῦ ἐπὶ τὰ ἔθνη ἐπιβλέπουσιν, 
 οἱ παραπικραίνοντες μὴ ὑψούσθωσαν ἐν ἑαυτοῖς. 
 διάψαλμα. 
 
 
 Διὰ τῶν ἔμπροσθεν ἐπεσκιασμένως τὴν τῶν ἐθνῶν κλῆσιν
 αἰνιξάμενος πᾶσαν τὴν γῆν 
 
 ἐκάλει, οὐ μὴν σαφῶς τὰ ἔθνη· νυνὶ δὲ λευκότατα τῶν ἐθνῶν
 μέμνηται καὶ τῆς τοῦ θεοῦ διαλλαγῆς. ἐπὶ μὲν γὰρ τῶν
 ἁμαρτανόντων εἴρηται· ἀπόστρεψον τὸ πρόσωπόν σου ἀπὸ
 τῶν ἁμαρτιῶν μου· καὶ πάλιν· ἵνα τί
 ἀποστρέφεις τὸ πρόσωπόν σου καὶ τὴν δεξιάν σου; 
 καὶ πάλιν· ἀπέστρεψας δὲ τὸ πρόσωπόν σου, καὶ
 ἐγενήθην τεταραγμένος. ἐπὶ δὲ τῶν ἀγαθὰς
 ἐλπίδας ἐχόντων λέλεκται· ὀφθαλμοὶ κυρίου ἐπὶ
 δικαίους καὶ ὦτα αὐτοῦ εἰς δέησιν αὐτῶν· καὶ
 πάλιν· οἱ ὀφθαλμοί σου ἰδέτωσαν εὐθύτητας· 
 καὶ αὖθις· σημειωθήτω ἐφ’ ἡμᾶς τὸ φῶς τοῦ προσώπου
 σου, κύριε. μεγάλαι τοίνυν ἐπαγγελίαι διὰ τῶν
 προκειμένων τοῖς ἔθνεσι δέδονται, ἤδη· 
 
 οἱ ὀφθαλμοὶ αὐτοῦ ἐπὶ τὰ ἔθνη ἐπιβλέπουσιν. 
 
 
 Καὶ θέα, ὅπως οὐδαμοῦ τῶν προκειμένων Ἰουδαίων μέμνηται,
 δι’ ὅλου δὲ τοῖς ἔθνεσι τὰ χρηστὰ εὐαγγελίζεται. 
 Ὁ μὲν οὖν φιλάνθρωπος τῶν ἐθνῶν σωτὴρ τοὺς ὀφθαλμοὺς αὐτοῦ , τὰς ἐπισκοπικὰς δηλαδὴ δυνάμεις,
 ἐξήπλωσεν ἐπὶ πάντα τὰ ἔθνη· φωτὸς δὲ ἀκτῖνες ἐκ τῶν
 ὀφθαλμῶν αὐτοῦ πεμπόμεναι τὰς χωρητικὰς αὐτῶν ψυχὰς
 καταλάμπουσιν. ἐπεὶ δὲ ἤμελλον μὴ πάντες τὴν χάριν
 ὑποδέχεσθαι, παροργίζειν δὲ τὸ ὅσον ἐπ’ αὐτοῖς καὶ παραπικραίνειν τὴν τοσαύτην
 φιλανθρωπίαν διὰ τὸ μὴ παραδέχεσθαι τὸ δῶρον, εἰκότως
 ἐπιλέλεκται· 
 
 οἱ παραπικραίνοντες μὴ ὑψούσθωσαν ἐν ἑαυτοῖς. 
 
 
 Σημαίνει δὲ διὰ τούτων καὶ τοὺς ἐν τοῖς ἔθνεσιν ἀπειθεῖς
 καὶ ἀνυποτάκτους τῷ εὐαγγελικῷ λόγῳ·
 
 διὸ λέλεκται παρὰ τῷ Συμμάχῳ· 
 
 οἱ ὀφθαλμοὶ αὐτοῦ τὰ ἔθνη ἐπισκοπεύουσιν· 
 οἱ ἀπειθεῖς μὴ ὑψούτωσαν ἑαυτούς. 
 
 
 Σημαίνει δὲ καὶ ἄλλως τοὺς ἐκ περιτομῆς 
 ἀθετήσαντας τὴν χάριν καὶ τὴν τοῦ σωτῆρος κλῆσιν
 ὑπερφρονήσαντας· διὸ πρὸς αὐτοὺς τὸ πνεῦμα τὸ ἅγιον καὶ διὰ
 Ἡσαΐου ἀπετείνετο φῆσαν· ἀκοῇ ἀκούσητε καὶ οὐ μὴ
 συνῆτε, καὶ βλέποντες βλέψητε καὶ οὐ μὴ ἴδητε. 
 εἰκότως τοιγαροῦν ἐπιρραπίζων αὐτοὺς ὁ παρὼν λόγος εἰκῇ
 φυσιουμένους ἐπὶ τοῖς προγόνοις καὶ μέγα φρονοῦντας ἐπὶ τῇ
 τῶν προπατόρων εὐδοκιμήσει φησίν· 
 
 οἱ παραπικραίνοντες μὴ ὑψούσθωσαν ἐν ἑαυτοῖς. 
 
 
 Παύσασθε γάρ, φησί, βρενθυνόμενοι καὶ εἰκῇ τυφούμενοι, ὦ
 οὗτοι, γνῶντες, ὅτι οὐ μᾶλλον ὑμῖν ἐπιβλέπει ὁ θεὸς ἢ τοῖς λοιποῖς ἔθνεσιν . οἱ γοῦν τῆς ἐπισκοπικῆς αὐτοῦ δυνάμεως ὀφθαλμοὶ πάντων ἀνθρώπων πρόνοιαν ποιούμενοι
 ἐπὶ τὰ ἔθνη ἐπιβλέπουσιν . τί
 οὖν ὑμεῖς ὥσπερ τι ἐξαίρετον κεκτημένοι ὑψοῦσθε ἐν ἑαυτοῖς καὶ ταῦτα ἄνδρες ὄντες ἀεὶ
 παραπικραίνοντες ; 
 Ὅτι δὲ αὐτοὺς αἰνίττεται ὁ λόγος, σαφῶς παρίστησι τὸ πνεῦμα
 διὰ
 
 Ἰεζεκιὴλ λέγον· υἱὲ ἀνθρώπου, ἐξαποστελῶ σε ἐγὼ
 πρὸς τὸν οἶκον Ἰσραήλ, τοὺς παραπικραίνοντας, οἵτινες
 παρεπίκρανάν με αὐτοὶ καὶ οἱ πατέρες αὐτῶν ἕως τῆς
 σήμερον ἡμέρας, καὶ ἑξῆς· ἐὰν ἄρα
 ἀκούσωσιν ἢ πτοηθῶσιν, διότι οἶκος παραπικραινόντων
 ἐστίν, καὶ πάλιν· καὶ λάλησον τοὺς
 λόγους μου πρὸς αὐτούς, ἐὰν ἄρα ἀκούσωσιν ἢ πτοηθῶσιν,
 ὅτι οἶκος παραπικραινόντων ἐστίν. 
 
 Καὶ ἐν
 
 ἑκαστῷ δὲ πέμπτῳ ψαλμῷ λέλεκται· ὅτι παρεπίκραναν
 τὸ πνεῦμα αὐτοῦ, καὶ πάλιν· πλεονάκις
 ἐρρύσατο αὐτούς· αὐτοὶ δὲ παρεπίκραναν αὐτὸν ἐν τῇ βουλῇ
 αὐτῶν. ναὶ μὴν καὶ Μωσῆς τὴν πικρίαν αὐτῶν
 παρίστησι λέγων· ἐκ γὰρ ἀμπέλου Σοδόμων ἡ ἄμπελος
 αὐτῶν, καὶ ἡ κληματὶς αὐτῶν ἐκ Γομόρρας· ἡ σταφυλὴ αὐτῶν
 σταφυλὴ χολῆς, βότρυς πικρίας αὐτῶν. καὶ ἐν τῷ
 Ἱερεμίᾳ δὲ εἴρηται πρὸς τοὺς αὐτούς· πῶς ἐστράφης
 εἰς πικρίαν, ἡ ἄμπελος ἡ ἀλλοτρία; εἰκότως
 τοίνυν καὶ ἐνταῦθα παραπικραίνοντες ὠνομάσθησαν. ἐκ παραλλήλου δὲ
 μνημονεύσας τῶν ἐθνῶν καὶ τῆς τούτων σωτηρίας ὁ λόγος
 παράθεσιν τῶν ἐκ περιτομῆς πεποίηται εἰπών· 
 
 οἱ ὀφθαλμοὶ αὐτοῦ ἐπὶ τὰ ἔθνη ἐπιβλέπουσιν, 
 οἱ παραπικραίνοντες μὴ ὑψούσθωσαν ἐν ἑαυτοῖς.

Εὐλογεῖτε, ἔθνη, τὸν θεὸν ἡμῶν, 
 καὶ ἀκουτίσατε τὴν φωνὴν τῆς αἰνέσεως αὐτοῦ, 
 τοῦ θεμένου τὴν ψυχήν μου εἰς ζωὴν 
 καὶ μὴ δόντος εἰς σάλον τοὺς πόδας μου. 
 
 
 Εὐαγγελικὸν εἶναι τὸν ψαλμὸν καὶ ἀρχόμενοι τοῦ λόγου
 τετηρήκαμεν, ὃ καὶ δι’ ὅλου τοῦ ὕφους τῆς προφητείας
 παρίσταται. ἐκάλει μὲν γὰρ ἐν ἀρχῇ πᾶσαν τὴν γῆν · εἶτα ἐν τῷ μεταξὺ πλείονα
 διδάξας σαφέστερον περὶ τῶν
 ἐθνῶν ποιεῖται προφητείαν λέγων· 
 
 οἱ ὀφθαλμοὶ αὐτοῦ ἐπὶ τὰ ἔθνη ἐπιβλέπουσιν. 
 
 
 Μετὰ δὴ οὖν τὴν τούτων διδασκαλίαν ἀκολούθως πᾶσι τοῖς
 ἔθνεσιν , ὡς ἂν ὠφελημένοις
 ἐκ τοῦ προμεμαθηκέναι τὰ προλεχθέντα, εὐλογεῖν τὸν τοσούτων θαυμάτων
 
 τῶν τε φοβερῶν ἔργων ποιητὴν παρακελεύεται λέγων· 
 
 εὐλογεῖτε, ἔθνη, τὸν θεὸν ἡμῶν. 
 
 
 Μὴ γὰρ τοὺς ὑμετέρους, φησί, τοὺς πάλαι πεπλανημένως
 νομιζομένους θεούς, ἀλλὰ τὸν ἡμέτερον, ὃν ἐκ πατέρων ἡμεῖς
 ἐπεγραψάμεθα· τοῦτον γνόντες εἶναι τὸν ἀληθινὸν θεὸν νῦν
 γοῦν, εἰ καὶ μὴ πρότερον, καὶ ὑμεῖς εὐλογεῖτε . εὐφημοῦντες δὲ αὐτὸν καὶ εὐλογοῦντες
 ὡς μόνον ἀληθινὸν καὶ κοινὸν ἁπάντων ἡμῶν τε καὶ ὑμῶν θεὸν
 μὴ σεσιωπημένως μηδὲ ἠρεμέᾳ τῇ φωνῇ τοῦτο πράττετε, σὺν
 πολλῇ δὲ παρρησίᾳ καὶ θάρσει, φωναῖς τε γεγωνοῖς καὶ βοαῖς χρήσασθε μεγάλαις,
 ὡς καὶ τοῖς ἀλλοτρίοις ἀκούεσθαι τὴν ἀναπεμπομένην εἰς τὸν θεὸν ὑφ’
 ὑμῶν αἴνεσιν · ὃ δὴ καὶ ὁ σωτὴρ
 ἐδήλου λέγων· ὃ λέγω ὑμῖν ἐν τῇ σκοτίᾳ, εἴπατε ἐν τῷ
 φωτί, καὶ ὃ εἰς τὸ οὖς ἀκούετε, κηρύσσετε ἐπὶ τῶν
 δωμάτων. ταύτης οὖν ἔχεται τῆς διανοίας τὸ
 φάσκον λόγιον· 
 
 καὶ ἀκουτίσατε τὴν φωνὴν τῆς αἰνέσεως αὐτοῦ, 
 
 
 ἢ κατὰ τὸν Σύμμαχον · 
 
 ἐξάκουστον ποιεῖτε τὴν φωνὴν τοῦ ὕμνου αὐτοῦ. 
 
 
 Θαυμάσαι δὲ ἔστι τοῦ λόγου τὸ ἀποτέλεσμα, ὅτε καθ’ ὅλης τῆς
 ἀνθρώπων οἰκουμένης ἐν μέσαις ταῖς πόλεσι ἔν τε κώμαις καὶ
 χώραις κατὰ πάσας τὰς ἐκκλησίας τοῦ θεοῦ οἱ τοῦ Χριστοῦ
 λαοὶ ἐξ ἁπάν
 
 των τῶν ἐθνῶν συνειλεγμένοι
 τοὺς ὕμνους καὶ τὰς
 ψαλμῳδίας οὐκ ἐπὶ τοῖς πατρῴοις θεοῖς οὐδὲ τοῖς θεομάχοις
 δαίμοσι, μόνῳ δὲ τῷ παρὰ τοῖς προφήταις θεολογουμένῳ μετὰ
 μεγάλης ἀναπέμπουσι βοῆς, ὡς καὶ τοῖς ἐκτὸς
 
 ἑστῶσιν ἐξάκουστον εἶναι
 τῶν ψαλλόντων τὴν φωνήν , ἔργῳ
 πληρουμένου τοῦ φάσκοντος ἐνταῦθα λογίου· 
 
 εὐλογεῖτε, ἔθνη, τὸν θεὸν ἡμῶν, 
 καὶ ἀκουτίσατε τὴν φωνὴν τῆς αἰνέσεως αὐτοῦ. 
 
 
 Εἶθ’ ἑξῆς συνῆπται· 
 
 τοῦ θεμένου τὴν ψυχήν μου εἰς ζωὴν 
 καὶ μὴ δόντος εἰς σάλον τοὺς πόδας μου. 
 
 
 Ἀντὶ δὲ τοῦ· τὴν ψυχήν μου ,
 τὴν ψυχὴν ἡμῶν , οἱ
 λοιποὶ πάντες ἑρμηνευταὶ ἐκδεδώκασιν· καὶ πάλιν ἀντί·
 τοὺς πόδας μου , τοὺς πόδας ἡμῶν , ὁμοίως οἱ
 πάντες ἡρμήνευσαν. μὴ γὰρ ἐπὶ τοῖς παλαιοῖς, φησί, μόνοις
 ἔργοις τοῦ θεοῦ, ἃ διὰ τῶν ἔμπροσθεν ἐδηλοῦτο, τὸν ὕμνον αὐτῷ καὶ τὰς αἰνέσεις ἀναπέμπετε, ἀλλὰ καὶ διὰ
 τὰς εἰς ἡμᾶς αὐτοὺς τοὺς ταῦτα λέγοντας εὐεργεσίας. ἐπειδὴ
 γὰρ τοὺς ἡμετέρους πόδας 
 πολλὰ δραμόντας, ὥστε πᾶσιν ὑμῖν τοῖς ἔθνεσι κηρύξαι τὸ
 σωτήριον εὐαγγέλιον, ἐδυνάμωσεν ἐφύλαξέ τε ἀδιατρέπτους ἐν
 τοῖς τοῦ βίου ῥεύμασι τὰ ἐμποδὼν κωλύματα περιελών, πολλῶν
 τε τῇ ψυχῇ ἡμῶν ἐπιβουλευόντων αὐτὸς ταύτης σωτὴρ καὶ φύλαξ
 ἐγένετο· καὶ τούτων αὐτῶν ἕνεκα 
 
 εὐλογεῖτε, ἔθνη, τὸν θεὸν ἡμῶν, 
 καὶ ἀκουτίσατε τὴν φωνὴν τῆς αἰνέσεως αὐτοῦ. 
 
 
 Ταῦτα δὲ ἄντικρυς ἐκ προσώπου τῶν κηρύκων τοῦ εὐαγγελίου
 προανεφωνεῖτο, ὧν τὸν δρόμον καὶ τῶν ποδῶν τὴν ἀρετὴν
 Ἡσαΐας, μᾶλλον δὲ τὸ πνεῦμα τὸ ἅγιον δι’ αὐτοῦ ἀποθαυμάζον
 ἐβόα· ὡς ὡραῖοι οἱ πόδες τῶν εὐαγγελιζομένων ἀγαθά,
 τῶν εὐαγγελιζομένων εἰρήνην. 
 
 Ἐπεὶ τοίνυν πολλὰ κεκμηκότες οὗτοι καὶ τοὺς ἐκ τῶν ἀ
 
 πίστων ἐθνῶν διωγμοὺς ὑπομείναντες δεσμά τε καὶ φυλακὰς
 καὶ παντοίας ἐπιβουλὰς ἀδιάτρεπτοι μεμενήκασιν, εἰκότως τὸν
 δυναμώσαντα αὐτοὺς καὶ τὴν μὲν ψυχὴν εἰς ζωὴν φυλάξαντα, ὡς μὴ ἐκπεσεῖν αὐτὴν εἰς
 τὸν τῆς ἁμαρτίας θάνατον, τοὺς δὲ πόδας αὐτῶν στερροὺς
 ἀπεργασάμενον πρὸς τὸ μὴ σάλον ὑπομεῖναι μηδὲ ὄλισθον καὶ
 πτῶσιν, εὐλογεῖν πᾶσι τοῖς
 ἔθνεσι παρακελεύονται,
 ἐξάκουστόν γε ποιεῖν τὴν φωνὴν τῆς αἰνέσεως αὐτοῦ , οὐκ
 ἐπὶ μόνοις τοῖς παλαιοῖς αὐτοῦ παραδόξοις καὶ φοβεροῖς ἔργοις , ἀλλὰ καὶ ἐπὶ τοῖς
 νεώτεροις ἀγαθοῖς, ἐφ’ οἷς τὴν ψυχὴν τῶν ταῦτα λεγόντων
 ἔθετο εἰς ζωὴν 
 μὴ δοὺς εἰς σάλον τοὺς πόδας 
 αὐτῶν. διὸ κατὰ τὸν Σύμμαχον πληθυντικῶς εἴρηται· 
 
 τοῦ τάξαντος τὴν ψυχὴν ἡμῶν εἰς ζωὴν 
 καὶ μὴ δόντος σφαλῆναι τοὺς πόδας ἡμῶν.

Ὅτι ἐδοκίμασας ἡμᾶς, ὁ θεός, 
 ἐπύρωσας ἡμᾶς, ὡς πυροῦται τὸ ἀργύριον. 
 εἰσήγαγες ἡμᾶς εἰς τὴν παγίδα, 
 ἔθου θλίψεις ἐπὶ τὸν νῶτον ἡμῶν, 
 ἐπεβίβασας ἀνθρώπους ἐπὶ τὰς κεφαλὰς ἡμῶν· 
 διήλθομεν διὰ πυρὸς καὶ ὕδατος, 
 καὶ ἐξήγαγες ἡμᾶς εἰς ἀναψυχήν. 
 
 
 Καὶ ταῦτα ἀκολούθως εἴρηται τοῖς ἔμπροσθεν. ἐχρῆν γὰρ ἡμᾶς
 διδαχθῆναι, πῶς ὁ θεὸς τὴν ψυχὴν ἔθετο
 εἰς ζωὴν τῶν ταῦτα φασκόντων καὶ πῶς τοὺς πόδας αὐτῶν οὐ παρέδωκεν εἰς σάλον . τί γὰρ
 παθόντες ἤμελλον οὐ τὸ σῶμα, ἀλλ’ αὐτὴν τὴν ψυχὴν
 ἀπολλύναι, τίνος δὲ γενομένου εἰς τοσοῦτον ἤλασαν κινδύνου,
 ὡς τοὺς πόδας μέλλειν σαλεύεσθαι,
 
 κατὰ μέρος διεξέρχονται εὐχαριστοῦντες ἅμα τῷ θεῷ καὶ
 διδασκαλίαν ποιούμενοι ὧν ὑπομεμενήκασιν. πρῶτον οὖν φασιν· 
 
 ἐδοκίμασας ὑμᾶς, ὁ θεός. 
 
 
 Καὶ πῶς ἐδοκίμασας, ἑρμηνεύουσι
 λέγοντες· 
 
 ἐπύρωσας ἡμᾶς, ὡς πυροῦται τὸ ἀργύριον. 
 
 
 
 
 Φωναὶ δὲ αὗται, ὡς ἔφην, ἀποστόλων καὶ μαθητῶν καὶ
 εὐαγγελιστῶν τυγχάνουσι τοῦ σωτῆρος, ὧν εἰς πᾶσαν τὴν γῆν
 ἐξῆλθεν ὁ φθόγγος καὶ εἰς τὰ πέρατα τῆς οἰκουμένης τὰ
 ῥήματα. εἶεν δ’ ἂν καὶ τῶν ἁγίων τοῦ θεοῦ μαρτύρων, οἳ κατὰ
 μίμησιν τῶν πρώτων τοῦ σωτῆρος ἡμῶν κηρύκων τὰ ἴσα
 πεπόνθασιν ἐν οἷς τοὺς ὑπὲρ θεοσεβείας ἄθλους ἠγωνίσαντο.
 φασὶν οὖν ἑρμηνεύοντες καὶ διασαφοῦντες, ὅπως τὴν ψυχὴν αὐτῶν ἔθετο εἰς ζωὴν καὶ ὅπως τοὺς πόδας αὐτῶν οὐκ ἔδωκεν
 εἰς σάλον· 
 
 
 ὅτι ἐδοκίμασας ἡμᾶς, ὁ θεός, 
 ἐπύρωσας ἡμᾶς, ὡς πυροῦται τὸ ἀργύριον. 
 
 
 Ἐπειδὴ γὰρ ἀπείραστος ἀνὴρ ἀδόκιμος, εἰκότως ἐγγυμνάζων
 τοῖς πειρασμοῖς παραδίδωσι τοὺς οἰκείους ὁ θεός· οὐχ ἵνα
 αὐτὸς γνῷ ὁποῖοί τινές εἰσιν, ἀλλ’ ἵνα αὐτοὶ πυρωθέντες
 λαμπρότεροι καὶ καθαρώτεροι ἀποτελεσθῶσιν. ὥσπερ γὰρ ἐν
 ἀργύρῳ πολλάκις εὑρίσκεται
 ὕλης ἀλλοτρίας μίγμα, ὃ τέως μὲν λανθάνει πρὸ τῆς χωνείας,
 ἐν δὲ τῇ πυρώσει διελέγχεται καὶ διακρίνεται μένει τε
 λοιπὸν αὐτὸς καθαρὸς ὁ ἄργυρος κρείττων καὶ λαμπρότερος
 γεγονὼς ἐκ τῆς καθάρσεως, τὸν αὐτὸν τρόπον καὶ οἱ τοῦ θεοῦ
 ἄνδρες, ὅσον ἀλλότριον ἐν τῇ ἑαυτῶν ψυχῇ
 
 ἐκ τῆς περὶ τὴν σάρκα συμπλοκῆς ἐφειλκύσαντο, τοῦτο πᾶν ἐν
 τοῖς πειρασμοῖς καὶ τοῖς κατ’ αὐτῶν ἐπανισταμένοις διωγμοῖς
 ἀπορύπτονται πυρούμενοι καὶ
 καθαιρόμενοι διὰ τῆς τοιᾶσδε χωνείας, ὡς πᾶσαν ἀποβαλεῖν
 ἁμαρτίας κηλίδα, ἥντινά ποτε, ὡς ἄνθρωποι, ἔν τισιν
 ἐλαττώμασι γενόμενοι προσεκτήσαντο. ἐπὶ τούτοις οὖν
 εὐχαριστοῦντες φασίν· 
 
 ὅτι ἐδοκίμασας ἡμᾶς, ὁ θεός, 
 ἐπύρωσας ἡμᾶς, ὡς πυροῦται τὸ ἀργύριον. 
 
 
 Οὐ γὰρ ὡς καλάμην , οὐδ’ ὡς
 χόρτον , οὐδ’ ὡς ἑτέραν εὔθραυστον ὕλην
 ἐπύρωσας ἡμᾶς , ἀλλ’ ὡς ἀργύριον τὸ ἀπὸ τῆς πυρώσεως
 καθαρώτερον γιγνόμενον. πῶς δὲ ἐπυρώθησαν ὑφηγοῦνται
 λέγοντες· 
 
 εἰσήγαγες ἡμᾶς εἰς τὴν παγίδα, 
 
 
 κατὰ δὲ τὸν Ἀκύλαν · 
 
 εἰσήγαγες ἡμᾶς, φασίν, ἐν ὀχυρώματι, 
 
 
 κατὰ δὲ τὸν Σύμμαχον · 
 
 εἰσήγαγες ἡμᾶς ἐντὸς πολιορκίας, 
 
 
 κατὰ δὲ τὴν πέμπτην ἔκδοσιν· 
 
 εἰσήγαγες ἡμᾶς εἰς περιοχήν. 
 
 
 Δηλοῖ δὲ διὰ τούτων ὁ λόγος εἱρκτὰς καὶ φυλακὰς καὶ
 δεσμωτήρια, ἐν οἷς πρὸ τοῦ θανάτου κατάκλειστοι γίγνονται
 οἱ τοῦ θεοῦ μάρτυρες· ἃ δὴ παγίδι ἔοικεν εἴσω αὐτῆς ἀπολαβούσῃ τὸ
 τεθηρευμένον. ταύτης δὲ τῆς παγίδος μέμνηνται καὶ ἀλλαχοῦ οἱ αὐτοὶ
 φάσκοντες· 
 
 ἡ ψυχὴ ἡμῶν ὡς στρουθίον ἐρρύσθη ἐκ τῆς παγίδος τῶν
 θηρευόντων· 
 ἡ παγὶς συνετρίβη καὶ ἡμεῖς ἐρρύσθημεν. 
 
 
 Πρῶτον μὲν οὖν εἰς τὴν παγίδα οἱ
 πυρούμενοι εἰσάγονται , ἢ εἰς τὸ ὀχύρωμα , ἢ εἰς τὴν περιοχήν , ἢ εἰς τὴν πολιορκίαν · εἶτα δεύ
 
 τερον ἆθλον ἀγωνίζονται, ὃν διασαφοῦσι λέγοντες· 
 
 ἔθου θλίψεις ἐπὶ τὸν νῶτον ἡμῶν. 
 
 
 Κατὰ δὲ τὸν Ἀκύλαν 
 φασίν· 
 
 ἔθηκας τρισμὸν ἐν τῷ νώτῳ ἡμῶν, 
 
 
 κατὰ δὲ τὸν Σύμμαχον · 
 
 ἔθηκας κύκλωσιν τῇ ὀσφύϊ ἡμῶν. 
 
 
 Δηλοῦσι δὲ διὰ τούτων τὰς κατὰ τοῦ σώματος πληγάς, ἃς
 ἐδήλου σαφέστερον ὁ ἀπόστολος λέγων· τρὶς
 ἐρραβδίσθην, ἅπαξ ἐλιθάσθην, ὑπὸ Ἰουδαίων τεσσαράκοντα
 παρὰ μίαν ἔλαβον. 
 
 Μετὰ δὲ τὰς εἱρκτὰς καὶ τὰς κατὰ τῶν νώτων ἢ κατὰ τῶν ὀσφύων 
 
 πληγάς ἐπιλέγουσιν· 
 
 ἐπεβίβασας ἀνθρώπους ἐπὶ τὰς κεφαλὰς ἡμῶν. 
 
 
 Καὶ τοῦτο δὲ νοήσεις ὁρῶν κατὰ τοὺς τῶν διωγμῶν καιροὺς
 ἐπεμβαίνοντας τοὺς ἀθέους καὶ ἀσεβεῖς ἄνδρας καὶ
 κατεπαιρομένους τῶν τῆς θεοσεβείας ἀθλητῶν, τοὺς δὲ
 ταπεινουμένους καὶ τὰ πρόσωπα συνεσταλμένους ἐπὶ ταῖς τῶν
 ἀθέων βλασφημίαις τε καὶ μεγαλαυχίαις· ἤδη δὲ πολλάκις καὶ
 κατὰ κόρης ἔτυψαν παίοντες πληγαῖς τὰς τῶν ἀθλητῶν τοῦ θεοῦ
 κεφαλάς. ἀλλὰ ταῦτα πάντα, φασὶν οἱ τοῦ θεοῦ μάρτυρες, σὺ
 ἡμῖν ἐπήγαγες, ὁ θεός. μὴ γάρ σου βουλομένου, οὐκ ἄν τι
 τοιοῦτον καθ’ ἡμῶν ἐτολμᾶτο, συγχωροῦντος δέ σου ταῦτ’
 ἐγίνετο. διό φασι πρὸς αὐτόν· 
 
 εἰσήγαγες ἡμᾶς εἰς τὴν παγίδα. 
 
 
 Σὺ γὰρ ἦσθα ὁ κατακλείστους ἡμᾶς ποιῶν, συγχωρῶν δὲ ταῦτα
 γίνεσθαι. καὶ σὺ 
 
 ἔθου θλίψεις ἐπὶ τὸν νῶτον ἡμῶν. 
 
 
 Οὐ γὰρ ἂν ταῦτα καθ’ ἡμῶν ἐτολμᾶτο, εἰ τῇ σαυτοῦ χειρὶ
 σκεπάσας ἐφύλαττες. σὺ δὲ καὶ τοὺς ἀθέους ἀνθρώπους ἐπεβίβασας ἐπὶ τὰς κεφαλὰς
 ἡμῶν . ἤδη δὲ
 
 πρὸς τούτοις εἰς ἔσχατα κακῶν ἤλθομεν, οἱ μὲν τὸν διὰ πυρὸς ὑπομείναντες θάνατον, οἱ
 δὲ τὸν δι’ ὕδατος . σίδηρος μὲν
 γὰρ καὶ αἱ διὰ σιδήρου κολάσεις οἵ τε ἄλλοι θάνατοι, οὓς οἱ
 πλείους ἡμῶν ὑπομεμενήκασιν, τὸ μηθὲν ἐνομίσθησαν παραθέσει
 τῶν χειρόνων· διὸ ἐκεῖνα μὲν σεσιωπήκαμεν· ἐπεὶ δέ, ὡς ἐν
 δεινοῖς, οὐδὲν χεῖρον τοῦ διὰ
 πυρὸς θανάτου καὶ τοῦ δι’
 ὕδατος νενόμισται, ταῦτα δὲ αὐτά φαμεν
 ὑπομεμενηκέναι. τινὲς μὲν γὰρ ἡμῶν ὑποβρύχιοι θαλάττῃ καὶ
 ποταμοῖς παρεδόθησαν, οἱ δὲ τὴν διὰ
 πυρὸς τιμωρίαν ὑπέστησαν. διὰ τοσούτων οὖν
 ἐδοκίμασας ἡμᾶς, ὁ θεός, καὶ
 διὰ τούτων ἁπάντων 
 
 ἐπύρωσας ἡμᾶς, ὡς πυροῦται τὸ ἀργύριον. 
 
 
 Ἀλλὰ ταῦτα πάντα ἐπαγαγὼν ἡμῖν, πάλιν σὺ αὐτὸς 
 
 ἐξήγαγες ἡμᾶς εἰς ἀναψυχήν. 
 
 
 Οὐ γὰρ ἡμῶν ἦν τὸ ὑπομεῖναι καὶ διαφυγεῖν τὰ τοσαῦτα, ἀλλὰ
 σοῦ τοῦ μεγάλου σωτῆρος. ὡς γὰρ εἰσήγαγες εἰς τὴν παγίδα , οὕτω καὶ ἐξήγαγες εἰς ἀναψυχήν, ἐπειδὴ μὴ
 παράμονα εἴασας καθ’ ἡμῶν τὰ σκυθρωπὰ μηδὲ εἰς ἄπειρον
 παρέτεινας τὴν θλίψιν μηδὲ εἰς
 μακρὸν χρόνον συνεχώρησας ἐπιβῆναι
 ἀνθρώπους ἐπὶ τὰς κεφαλὰς ἡμῶν · ἀλλ’ οὐδὲ ἐν τῷ
 πυρὶ γενόμενοι ἐναπεμείναμεν, οὐδὲ ἐν τῷ ὕδατι ἐμβληθέντες
 κατεπόθημεν· καὶ τοῦτο δὲ διήλθομεν · διὸ λέλεκται· διήλθομεν διὰ πυρός · καὶ τὸν βυθὸν τῶν ὑδάτων
 διεξήλθομεν· διὸ καὶ δι’ ὕδατος 
 εἴρηται. 
 Καὶ δὴ ἐπὶ τούτοις ἅπασιν ἐγγυμνάσας ἡμᾶς καὶ τῆς ὑπομονῆς
 ἡμῶν
 
 καὶ τῆς καρτερίας τὴν δοκιμὴν λαβὼν ἐξήγαγες ἡμᾶς εἰς ἀναψυχήν, ἢ κατὰ τὸν
 Σύμμαχον 
 εἰς εὐρυχωρίαν. 
 
 Καὶ τοῦτο δὲ ἐπληροῦτο διαφόρως· ἑνὸς γὰρ ὄντος τοῦ τῶν
 θεοσεβῶν σώματος καὶ τῶν μὲν τάδε πεπονθότων, τῶν δὲ
 ὑπομεινάντων τιμωρίαν, τῶν δὲ τῇ τῶν ὑπαρχόντων ζημίᾳ μόνῃ
 δοκιμασθέντων, τῶν δὲ διὰ φυγῆς καὶ τῆς τῶν οἰκείων
 ἀναχωρήσεως ἐγγυμνασθέντων, οὐκ εἰς μακρὸν τὸ πάντων τέλος
 τοῖς πᾶσιν αἴσιον ἀπήντα. οἱ μὲν γὰρ τοῦ θεοῦ μάρτυρες διὰ
 τοῦ θανάτου τελειωθέντες τὴν ἀληθῶς ἀναψυχὴν εὕραντο, ὡς δύνασθαι φάναι· 
 
 ἐπίστρεψον, ἡ ψυχή μου, εἰς τὴν ἀνάπαυσίν σου, 
 ὅτι κύριος εὐηργέτησέ σε, 
 ὅτι ἐξείλατο τὴν ψυχήν μου ἐκ θανάτου, 
 τοὺς ὀφθαλμούς μου ἀπὸ δακρύων 
 καὶ τοὺς πόδας μου ἐξ ὀλισθήματος. 
 εὐαρεστήσω τῷ κυρίῳ ἐν χώρᾳ ζώντων. 
 
 
 
 
 Ἀδελφὰ γὰρ ἂν εἴη ταῦτα τῶν διὰ τῶν μετὰ χεῖρας
 φασκόντων· 
 
 τοῦ θεμένου τὴν ψυχήν μου εἰς ζωὴν 
 καὶ μὴ δόντος εἰς σάλον τοὺς πόδας μου· 
 
 
 καὶ πάλιν· 
 
 καὶ ἐξήγαγες ἡμᾶς εἰς ἀναψυχήν. 
 
 
 Οἱ δὲ ἐν τῷ βίῳ πεφυλαγμένοι καὶ τὴν τοῦ διωγμοῦ πυρκαϊὰν
 ἀποσβεσθεῖσαν τεθεαμένοι ἐν εἰρήνῃ φαιδρᾷ καταστάντες τῆς
 ἀναψυχῆς ἔτυχον καὶ εἰς
 εὔδιον λιμένα καταντήσαντες καὶ τῆς μετὰ τοῦ διωγμοῦ
 εὐφροσύνης ἀπολαύσαντες. 
 Νοήσεις δέ, ὅπως εἴρηται ἐνταῦθα τό· 
 
 ἐπεβίβασας ἀνθρώπους ἐπὶ τὰς κεφαλὰς ἡμῶν, 
 
 
 παραθεὶς τὸ ἐν ἑτέρῳ εἰρημένον· 
 
 
 
 καὶ νῦν ὕψωσεν κεφαλήν μου ἐπὶ ἐχθρούς μου· 
 ἐκύκλωσα καὶ ἔθυσα ἐν τῇ σκηνῇ σου θυσίαν ἀλαλαγμοῦ. 
 
 
 Ὥσπερ γὰρ κατὰ τοὺς τῶν διωγμῶν καιροὺς ἐπανίστησιν ὁ θεὸς
 ἀνθρώπους ἐπὶ τὰς κεφαλὰς
 ἡμῶν , οὕτως μετὰ ταῦτα, ὅτε ἐξήγαγες ἡμᾶς εἰς ἀναψυχήν , ὑψοῖ τὰς κεφαλὰς
 ἡμῶν ἐπὶ τοὺς ἐχθροὺς ἡμῶν. καὶ τοῦτο προφητικῶς ἐδήλου ὁ
 φήσας· 
 
 καὶ νῦν ὑψώσει κεφαλήν μου ἐπὶ ἐχθρούς μου.

Εἰσελεύσομαι εἰς τὸν οἶκόν σου ἐν ὁλοκαυτώμασιν, 
 ἀποδώσω σοι τὰς εὐχάς μου, 
 ἃς διέστειλεν τὰ χείλη μου 
 καὶ ἐλάλησεν τὸ στόμα μου ἐν τῇ θλίψει μου· 
 ὁλοκαυτώματα μεμυαλωμένα ἀνύσω σοι 
 μετὰ θυμιάματος κριῶν, 
 ἀνύσω σοι βόας μετὰ χιμάρων. 
 διάψαλμα. 
 
 
 Οἱ μὲν ἅγιοι τοῦ θεοῦ μάρτυρες μετὰ τοὺς μεγάλους ἄθλους,
 οὓς ὑπομεμενήκασι διὰ πυρὸς καὶ ὕδατος
 διελθόντες , εἰς
 ἀναψυχὴν παρελήφθησαν· εἶτα τὸν ἐπουράνιον τοῦ
 θεοῦ οἶκον τὸν ἀληθινὸν
 ἀπολαβόντες φασίν· 
 
 εἰσελεύσομαι εἰς τὸν οἶκόν σου ἐν ὁλοκαυτώμασι. 
 
 
 Ὡς γὰρ διὰ πυρὸς καὶ ὕδατος
 διελθόντες τὰ ἑαυτῶν ὁλοκαυτώματα , ἐν οἷς ἐμαρτύρησαν, δίκην θυσίας
 τῷ ἑαυτῶν προσφέρουσι θεῷ πολλῇ παρρησίᾳ χρώμενοι ἐφ’ αἷς
 ηὔξαντο εὐχαῖς . ηὔξαντο δὲ
 ἀγωνίσασθαι, καὶ ταύτην ἐποιήσαντο τὴν ἐπαγγελίαν τὸ μέχρι
 θανάτου ὑπὲρ εὐσεβείας ἀθλῆσαι. ὡς οὖν κατωρθωκότες ἅπερ
 ηὔξαντο φασίν· 
 
 ἀποδώσω σοι τὰς εὐχάς μου, 
 
 
 ἃς διέστειλεν τὰ χείλη μου· 
 καὶ ἐλάλησεν τὸ στόμα μου ἐν τῇ θλίψει μου. 
 
 
 Κατ’ αὐτὰς γὰρ τὰς θλίψεις ,
 περὶ ὧν ἀνωτέρω ἔλεγον· 
 
 ἔθου θλίψεις ἐπὶ τὸν νῶτον ἡμῶν, 
 
 
 τὴν πρὸς τὸν θεὸν ἀγάπην τελείαν καὶ ὁλόκληρον
 ἐνδεικνύμενοι εὐχὰς ἐτίθεντο
 καὶ ἐπαγγελίας ἐποιοῦντο μέχρις θανάτου ἐνστῆναι, μονονουχὶ
 ὁμοίως τῷ Παύλῳ λέγοντες· τίς ἡμᾶς χωρίσει ἀπὸ τῆς
 ἀγάπης τοῦ θεοῦ; θλίψις ἢ στενοχωρία ἢ διωγμὸς ἢ λιμὸς ἢ
 γυμνότης ἢ κίνδυνος; καί· πέπεισμαι γάρ,
 ὅτι οὔτε θάνατος οὔτε ζωή, οὔτε ἐνεστῶτα οὔτε μέλλοντα
 δυνήσεται ἡμᾶς χωρίσαι ἀπὸ τῆς ἀγάπης τοῦ θεοῦ τῆς ἐν
 Χριστῷ Ἰησοῦ. ταύτας οὖν φησι τὰς εὐχὰς ἀποδεδωκέναι τῷ θεῷ, ἃς διέστειλε τὰ χείλη αὐτῶν καὶ ἐλάλησε τὸ στόμα αὐτῶν ἐν τῇ θλίψει αὐτῶν. 
 Καὶ τοιαῦτά γε ἦν τὰ
 ὁλοκαυτώματα αὐτῶν μεμυαλωμένα ἀληθῶς. αἱ γοῦν ψυχαὶ αὐτῶν
 φέρουσαι τὸ πῖον καὶ δυνατὸν τῆς πίστεως εἶπον ἂν τὸ ἐν
 ἑτέρῳ λελεγμένον· 
 
 ὡσεὶ στέατος καὶ πιότητος ἐμπλησθείη ἡ ψυχή μου, 
 καὶ χείλη ἀγαλλιάσεως αἰνέσει τὸ στόμα μου. 
 
 
 Οὕτως γοῦν μεμυαλωμένα λέγεται
 τὰ εὐτραφῆ καὶ πίονα καὶ λιπαρά. τοιαῦται δὲ τυγχάνουσιν αἱ
 τῶν ἀθλητῶν τοῦ θεοῦ ψυχαὶ ἐκ τῶν θείων καὶ λογικῶν τροφῶν
 μεμυαλωμέναι καὶ μηδὲν
 ὑποκείμενον ἔχουσαι μηδ’ ἀσθενές· διό φασιν· 
 
 ὁλοκαυτώματα μεμυαλωμένα ἀνύσω σοι 
 μετὰ θυμιάματος. 
 
 
 
 
 Νοήσεις δὲ καὶ τὸ θυμίαμα ἀπὸ
 τῆς λεγούσης φωνῆς· 
 
 γενηθήτω ἡ προσευχή μου ὡς θυμίαμα ἐνώπιόν σου. 
 
 
 Αὗται μὲν οὖν αἱ ψυχαὶ τῷ πνευματικῷ πυρὶ
 
 καθαρθεῖσαι ὁλοκαυτώματα
 μεμυαλωμένα γεγόνασιν, ἢ δίκην ἱερείων αὗται τὰ
 ἑαυτῶν σώματα, ὡς ἂν διὰ πυρὸς τελειωθέντα, ὁλοκαυτώματα προσηνέγκαντο. αἱ δὲ
 προσευχαὶ αὐτῶν εἶεν ἂν τὰ θυμιάματα . 
 Ἐπεὶ δὲ κριοὺς καὶ βόας μετὰ χιμάρων ἀνύσειν 
 ἐπαγγέλλονται, ἐπιστήσεις, ὅπως εἴρηται καὶ ταῦτα ἐκ
 προσώπου τῶν ἀποστόλων τοῦ σωτῆρος, τοὺς ὑπ’ αὐτῶν
 προηγμένους χιμάρους καὶ βόας καὶ κριοὺς νοήσας. πρῶτοι μὲν γὰρ μάρτυρες αὐτοὶ
 τοῦ θεοῦ γεγόνασιν· εἶτα μιμητὰς ἑαυτῶν καὶ ζηλωτὰς μυρίους
 ἄλλους κατεστήσαντο, οὓς ὥσπερ οἰκεῖα γεώργια τῷ θεῷ
 προσφέρουσι· κριοὺς μὲν τοὺς
 ἄρχοντας τῶν ἐκκλησιῶν, περὶ ὧν καὶ ἐν τῷ πρὸ τούτου ψαλμῷ
 ἐλέγετο· 
 
 ἐνεδύσαντο οἱ κριοὶ τῶν προβάτων, 
 
 
 οὓς ὥσπερ ποιμνίων ἡγουμένους αὐτοὶ κατέστησαν· βόας δὲ τὰς ἐν τῇ ἐκκλησίᾳ
 ἀγελαζομένας ψυχάς· μὴ γὰρ τῶν βοῶν ,
 φησί, μέλει τῷ θεῷ; ἢ δι’ ἡμᾶς πάντως
 λέγει. χίμαροι δὲ οἱ ἀρτιγενεῖς
 καὶ τῷ καιρῷ τοῦ χειμῶνος γεγενημένοι εἶεν ἄν· διὸ κατὰ
 τοὺς λοιποὺς ἑρμηνευτὰς καίριμοι , ὡς τὸν τοῦ διωγμοῦ καιρὸν ἐκφυγόντες,
 ὠνομάσθησαν. καὶ τούτους τοιγαροῦν ὡς ἂν νεογνοὺς καὶ ὑπ’
 αὐτῶν προηγμένους τῷ θεῷ προσάγουσιν, ἕκαστος ἐφ’ οἷς
 προηγάγετο σεμνυνόμενος. 
 Ταῦτα μὲν οὖν πνευματικῶς καὶ πρεπόντως τῇ τῶν θεοπνεύστων
 γραφῶν ἐπαγγελίᾳ τεθεώρηται ἡμῖν. καὶ πρέπει γε οὕτως
 ἀκούειν τῶν προκειμένων ἢ κατὰ τὰς Ἰουδαίων
 
 ταπεινὰς μυθολογίας ὁλοκαυτώμασι χαίρειν τὸν θεὸν ἢ θυμιάμασιν αἰσθητοῖς ἢ κριῶν καὶ βοῶν καὶ χιμάρων 
 αἵμασιν ὑπονοούντων. ἃ δὴ πάντα διὰ τοῦ προφήτου αὐτὸς ὁ
 θεὸς παραιτεῖται λέγων· τί μοι πλῆθος τῶν θυσιῶν
 ὑμῶν; λέγει κύριος· πλήρης εἰμὶ ὁλοκαυτωμάτων κριῶν καὶ
 στέαρ ἀρνῶν καὶ αἵματα ταύρων καὶ τράγων οὐ βούλομαι.
 τίς γὰρ ἐξεζήτησε ταῦτα ἐκ τῶν χειρῶν ὑμῶν; 
 
 Καὶ ἄλλως γ’ ἂν εἴη ταῦτα ἐναντία τοῖς ἔμπροσθεν κατὰ τὸν
 μθ´ ψαλμὸν λελεγμένοις, ἐν οἷς ἐκ προσώπου τοῦ θεοῦ
 ἐλέγετο· 
 
 οὐκ ἐπὶ ταῖς θυσίαις σου ἐλέγξω σε, 
 
 
 καί· 
 
 οὐ λήψομαι ἐκ τοῦ οἴκου σου μόσχους 
 οὐδὲ ἐκ τῶν ποιμνίων σου χιμάρους· 
 ὅτι ἐμά ἐστι πάντα τὰ θηρία τοῦ δρυμοῦ, 
 κτήνη ἐν τοῖς ὄρεσι καὶ βόες, 
 
 
 καὶ ἑξῆς· 
 
 μὴ φάγομαι κρέα ταύρων 
 ἢ αἷμα τράγων πίομαι· 
 
 
 πῶς γὰρ ἐκείνοις σύμφωνα ἂν εἴη τὰ ὡς περὶ ὁλοκαυτωμάτων καὶ κριῶν καὶ βοῶν καὶ χιμάρων 
 ἐνταῦθα λελεγμένα; καὶ μὴν αὐτὸς ὁ Δαυὶδ διὰ τῶν ἔμπροσθεν
 ἐξομολογούμενος ἔλεγεν· 
 
 ὅτι εἰ ἠθέλησας θυσίαν, ἔδωκα ἄν· 
 ὁλοκαυτώματα οὐκ εὐδοκήσεις, 
 
 
 καὶ πάλιν ἐν ἑτέρῳ· 
 
 θυσίαν καὶ προσφορὰν οὐκ ἐθέλησας, 
 σῶμα δὲ κατηρτίσω μοι· 
 ὁλοκαυτώματα καὶ περὶ ἁμαρτίας οὐκ εὐδόκησας.

Δεῦτε ἀκούσατε, καὶ διηγήσομαι, 
 πάντες οἱ φοβούμενοι τὸν θεόν, 
 ὅσα ἐποίησεν τῇ ψυχῇ μου. 
 πρὸς αὐτὸν τῷ στόματί μου ἐκέκραξα 
 καὶ ὕψωσα ὑπὸ τὴν γλῶσσάν μου. 
 ἀδικίαν εἰ ἐθεώρουν ἐν
 
 καρδίᾳ μου, 
 μὴ εἰσακουσάτω μου κύριος. 
 διὰ τοῦτο εἰσήκουσεν ὁ θεός, 
 προσέσχεν τῇ φωνῇ τῆς δεήσεώς μου. 
 εὐλόγητος ὁ θεός, ὃς οὐκ ἀπέστησεν τὴν προσευχήν μου 
 καὶ τὸ ἔλεος αὐτοῦ ἀπ᾿ ἐμοῦ. 
 
 
 Οἱ αὐτοὶ καὶ ἐν τοῖς ἔμπροσθεν ἔλεγον· 
 
 δεῦτε καὶ ἴδετε τὰ
 
 ἔργα τοῦ θεοῦ, 
 φοβερὸς ἐν βουλαῖς ὑπὲρ τοὺς υἱοὺς τῶν ἀνθρώπων. 
 
 
 Καὶ ταῦτα ἔλεγον τοῖς ἔθνεσιν. καὶ νῦν οὖν πάλιν οἱ αὐτοὶ
 τοῖς αὐτοῖς προσφωνοῦσι φάσκοντες· 
 
 δεῦτε καὶ ἀκούσατε, καὶ διηγήσομαι. 
 
 
 τίνες δὲ δεῦτε, ἐπιλέγει ἑξῆς· 
 
 πάντες οἱ φοβούμενοι τὸν θεόν, 
 
 
 οὓς ἀνωτέρω ποτὲ μὲν πᾶσαν τὴν
 γῆν ὠνόμαζον, ποτὲ δὲ πάντα
 τὰ ἔθνη . τοὺς αὐτοὺς γὰρ καὶ ἐπὶ τοῦ παρόντος
 δηλοῦσι φοβουμένους τὸν θεὸν 
 ἀποκαλοῦντες. πολλάκις δὲ καὶ ἐν ἑτέροις ἀπεδείξαμεν, ὡς
 τοὺς ἐξ ἐθνῶν θεοσεβοῦντας φοβουμένους
 τὸν κύριον καλεῖν εἴωθεν ὁ λόγος. 
 Ἐπεὶ τοίνυν ἑρμηνείας δεῖται τὸ κήρυγμα τὸ ἀποστολικὸν,
 ἀναγκαίως ἐπαγγέλλονται τὴν ἑρμηνείαν παραδώσειν τοῖς
 ἔθνεσι λέγοντες· 
 
 δεῦτε, ἀκούσατε, καὶ διηγήσομαι. 
 
 
 Λέγουσι δὲ ταῦτα ὡς ἐξ ἑνὸς στόματος διὰ τὴν τελείωσιν· οἱ
 γὰρ πάντες εἷς γεγόνασιν τελειωθέντες ἐν κυρίῳ. καὶ ταῦτα
 θεσπίζει τὸ πνεῦμα τὸ ἅγιον ὡς ἐξ ἑνὸς χοροῦ τοῦ
 ἀποστολικοῦ τοῖς ἔθνεσι προσφωνοῦν ἐπαγγελλόμενόν τε
 διερμηνεύειν, ὅσα ἐποίησεν ὁ θεὸς τῇ
 ψυχῇ αὐτῶν. πάλαι μὲν οὖν ἔλεγον· 
 
 δεῦτε καὶ ἴδετε τὰ ἔργα τοῦ θεοῦ, 
 
 
 ὡς μετέστρεψέν ποτε τὴν θάλασσαν εἰς ξηράν , καὶ ὡς
 ἐν ποταμῷ διῆλθον ποδί. 
 
 νυνὶ δὲ οὐκέτι τὰ παλαιά, ἀλλὰ τὰ τῆς νέας καὶ καινῆς
 ἱστορίας παραδεδώκασι τὰς ἑαυτῶν πράξεις ὑφηγούμενοι καὶ
 τὰς εἰς αὐτοὺς ὑπὸ τοῦ θεοῦ γενομένας εὐεργεσίας. διό
 φασιν· 
 
 ὅσα ἐποίησεν τῇ ψυχῇ μου. 
 
 
 Εἶτα διηγοῦνται τὴν ἐπαγγελίαν πληροῦντες. τίς δὲ ἡ
 διήγησις; 
 
 πρὸς αὐτόν, φησί, τῷ στόματί μου ἐκέκραξα 
 καὶ ὕψωσα ὑπὸ τὴν γλῶσσάν μου. 
 ἀδικίαν εἰ ἐθεώρουν, 
 μὴ εἰσακουσάτω κύριος. 
 διὰ τοῦτο εἰσήκουσεν κύριος. 
 
 
 Ἐπειδὴ γὰρ τὰς εἰς αὐτοὺς εὐεργεσίας τοῦ θεοῦ
 κατηριθμήσαντο· ὡς ἐπυρώθησαν ,
 ὡς ἐδοκιμάσθησαν , ὡς εἰσῆλθον
 εἰς τὰς θλίψεις , ὡς ὑπέμειναν,
 ὡς διῆλθον διὰ πυρὸς καὶ
 ὕδατος , ὡς ἐξῆλθον εἰς
 ἀναψυχήν. 
 
 Ὅτι μὴ ἀργῶς ταῦτα αὐτοῖς πάντα ἡ θεία δεδώρηται χάρις,
 ἀλλὰ γὰρ αὐτῶν τὰ μεγάλα συμβαλλομένων εἰς τὸ μαρτύριον
 διδάσκουσιν ἀναγκαίως. πρῶτον μὲν γάρ, φασίν, οὐδέποτε
 ἀνεχωροῦμεν εὐχόμενοι καὶ βοῶντες πρὸς αὐτόν· ἐβοῶμεν δὲ οὐ
 κραυγῇ καὶ φωνῇ γεγωνῷ, ἀλλ’ ὑπὸ τὴν
 γλῶσσαν εἴσω συνέχοντες αὐτῶν τὰς βοάς· ᾔδειμεν
 γάρ, ὅτι καὶ σιωπώντων ἀκούει ὁ θεός, καὶ εἶσι κραυγαὶ
 ψυχῆς οὐ διὰ γλώττης προφερόμεναι, ἀρρήτῳ δὲ δυνάμει πρὸς
 τὸν θεὸν ἀναπεμπόμεναι. καὶ τοῦτό ἐστιν, ὃ ἐδίδαξεν ὁ σωτὴρ
 εἰπών· εἴσελθε εἰς τὸ ταμιεῖόν σου καὶ κλεῖσον τὴν
 θύραν σου καὶ πρόσευξαι· καὶ ὁ πατήρ σου ὁ βλέπων ἐν τῷ
 κρυπτῷ ἀποδώσει σοι. οὕτως οὖν καὶ ἐνταῦθά
 φασιν, ὅτι 
 
 πρὸς αὐτὸν τῷ στόματί μου ἐκέκραξα 
 
 
 καὶ ὕψωσα ὑπὸ τὴν γλῶσσάν μου. 
 
 
 Κατὰ δὲ τὸν Σύμμαχον · 
 
 αὐτόν, φασί, τῷ στόματί μου ἐπεκαλεσάμην, 
 καὶ ὑψώθη παραχρῆμα ἡ γλῶσσά μου. 
 
 
 Ἀλλ’ οὐ μόνον ταῖς εὐχαῖς ἐσχολάζομεν καὶ ταῖς πρὸς τὸν
 θεὸν δεήσεσι καὶ ἱκετηρίαις· ἀλλὰ καὶ ἔργοις αὐτοῖς
 ἀπεστρεφόμεθα μὲν πᾶσαν ἀδικίαν, ὡς μηδὲ ἐμβλέπειν αὐτῇ
 ἐθέλειν ἢ καὶ τῷ νῷ ἐνθυμεῖσθαί τι ἄδικον. εἰ γάρ τι
 τοιοῦτον ἐνενοοῦμεν, οὐδ’ εἰσακούεσθαι ἄξιοι ἂν ἦμεν. διό
 φασιν· 
 
 ἀδικίαν εἰ ἐθεώρουν ἐν καρδίᾳ μου, 
 μὴ εἰσακουσάτω κύριος. 
 
 
 Ἐπεὶ τοίνυν καὶ τὴν διάνοιαν τοιαύτην εἶχε καὶ τὰς εὐχὰς
 τοιαύ
 
 τας ἀνέπεμπεν, εἰκότως φησί· 
 
 διὰ τοῦτο εἰσήκουσεν ὁ θεὸς 
 καὶ προσέσχεν τῇ φωνῇ τῆς δεήσεώς μου. 
 
 
 Καὶ ταῦτα ἦν τὰ αἴτια δι’ ἃ ἐξήγαγεν
 ἡμᾶς εἰς ἀναψυχὴν μετὰ τοὺς τοσούτους
 πειρασμούς· ἐφ’ οἷς ἅπασι τὸν ὀφειλόμενον εὐχαριστήριον
 ὕμνον ἀναπέμποντες τῷ θεῷ ἐπισφράγισμα τοῦ παντὸς ποιοῦνται
 λόγου φάσκοντες· 
 
 εὐλογητὸς ὁ θεός, ὃς οὐκ ἀπέστρεψε τὴν προσευχήν μου 
 καὶ τὸ ἔλεος αὐτοῦ ἀπ’ ἐμοῦ. 
 
 
 Ταῦτα δὲ πάντα ὁ χορὸς ὁ ἀποστολικὸς ἐξ ἑνὸς προσώπου μετὰ
 πάντας τοὺς προλεχθέντας λόγους ἐπεσφραγίσατο εὐλογίαν καὶ
 δοξολογίαν καὶ εὐχαριστίαν ἐπὶ πᾶσι τοῖς προλεχθεῖσιν
 ἀναπέμπων τῷ θεῷ.

Εἰς τὸ τέλος, ἐν ὕμοις, ψαλμὸς ᾠδῆς. 
 Ὁ θεός, οἰκτειρήσαι ἡμᾶς καὶ εὐλογήσαι ἡμᾶς, 
 ἐπιφάναι τὸ πρόσωπον αὐτοῦ ἐφ’ ἡμᾶς καὶ ἐλεήσαι ἡμᾶς. 
 Διάψαλμα. 
 Τοῦ γνῶναι ἐν τῇ γῇ τὴν ὁδόν σου 
 ἐν πᾶσιν ἔθνεσι τὸ σωτήριόν σου. 
 
 
 Καὶ ὁ παρὼν ψαλμὸς εὐαγγελικὸς ὢν τῆς αὐτῆς ἔχεται τῷ πρὸ
 αὐτοῦ διανοίας· διόπερ εἰς τὸ
 τέλος παραπέμπει καὶ αὐτὸς ᾠδή τε ψαλμοῦ 
 ἐπιγέγραπται· ἐπεὶ κἀκεῖνος ψαλμὸς ᾠδῆς 
 ἐλέγετο εἶναι. μήποτε δὲ τὸ τίνος εἶεν λόγοι οὐδέτερος
 αὐτῶν ἐν τῇ προγραφῇ παρίστησι διὰ τὸ ἐναργὲς τῶν
 προφητικῶς εἰσηγμένων ἐν αὐτοῖς προσώπων. οἱ κήρυκες γοῦν
 τῶν ἐθνῶν, οἱ ἀπόστολοι δηλαδὴ τοῦ σωτῆρος ἡμῶν, ἐν ἑκατέρῳ
 παρελήφθησαν. αὐτίκα γοῦν καὶ διὰ τῶν προκειμένων ἀκαλύπτως
 ἀναβοῶσιν ἐν τῇ γῇ καὶ ἐν πᾶσι τοῖς 
 ἔθνεσι 
 τό τε σωτήριον τοῦ θεοῦ καὶ τὴν
 ὁδὸν αὐτοῦ γνωσθῆναι 
 εὐχόμενοι· εἶθ’ ἑξῆς φασιν· 
 
 ἐξομολογησάσθωσάν σοι λαοί, ὁ θεός, 
 ἐξομολογησάσθωσάν σοι λαοὶ πάντες· 
 εὐφρανθήτωσαν καὶ ἀγαλλιάσθωσαν ἔθνη. 
 
 
 Καὶ αὖθις δευτεροῦσι τὸν λόγον εἰς βεβαίωσιν τῶν
 θεσπιζομένων. ὁ χορὸς τοίνυν ὁ ἀποστολικός, ὁ διὰ τῶν
 ἔμπροσθεν εἰρηκώς· ἀλαλάξατε τῷ θεῷ, πᾶσα ἡ
 γῆ , καὶ αὖθις· πᾶσα ἡ γῆ
 προσκυνησάτωσαν , καὶ πάλιν· εὐλογεῖτε,
 ἔθνη, τὸν θεὸν ἡμῶν, καὶ ἐν τῷ μετὰ χεῖρας
 ὁμοίως ὁρῶν, ὅτι πολλῆς δεῖται συνεργίας θεοῦ εἰς
 κατόρθωσιν τοῦ εὐαγγελικοῦ
 
 κηρύγματος, ὥσπερ κατεπᾴδων ἑαυτῷ δι’ εὐχῆς φησιν· 
 
 ὁ θεός, οἰκτειρήσαι ἡμᾶς καὶ εὐλογήσαι ἡμᾶς, 
 ἐπιφάναι τὸ πρόσωπον αὐτοῦ ἐφ’ ἡμᾶς καὶ ἐλεήσαι ἡμᾶς. 
 
 
 Ἡμεῖς μὲν γὰρ ἑαυτοὺς τὸ μηθὲν εἶναί φαμεν καὶ τὸ μηδὲν
 δύνασθαι ὁμολογοῦμεν, εὐτελεῖς ὄντες καὶ ἰδιῶται πένητές τε
 καὶ πάντων ἔσχατοι ἀνθρώπων· αὐτὸς δὲ ὁ θεὸς βουληθεὶς ἡμᾶς
 ὑπηρέτας γενέσθαι τῆς τῶν ἐθνῶν σωτηρίας, πρῶτον μὲν οἰκτειρήσειεν ἡμᾶς οἶκτον ἡμῶν
 λαβὼν τῆς ἀσθενείας· εἶτα προσθείη τι τὸ δυνάμενον ἡμᾶς
 δυναμῶσαι· τοῦτο δὲ ἦν τό· εὐλογήσαι
 ἡμᾶς, εὐλογίᾳ δὴ πνευματικῇ, ὡς ἂν καὶ εἰς ἡμᾶς
 πληρωθείη πρεπόντως τῇ αὐτοῦ χάριτι ἡ φάσκουσα εὐλογία·
 αὐξάνεσθε καὶ πληθύνεσθε καὶ πληρώσατε τὴν γῆν
 καὶ κατακυριεύσατε αὐτῆς. 
 
 Ταῦτα μὲν γὰρ καὶ πάλαι κατ’ ἀρχὰς ἐπὶ τῆς κοσμοποιΐας
 εἴρητο ἐνομίσθη τε Ἰουδαίοις οὐκ ἄλλως ἢ σωματικῶς μόνως
 διὰ τῆς πολυτελείας πληροῦσθαι. ἡμεῖς δὲ εἰδότες, ὡς ἔστι
 καὶ ψυχῆς ἔκγονα διδασκάλων τε παῖδες οἱ μαθητευόμενοι,
 τοιαύτης ἀξιοῦμεν τυχεῖν εὐλογίας, ὡς ἂν αὐξηθείημεν
 καὶ πληθυνθείημεν πλή
 
 θει τῶν μαθητευομένων μυριάσιν τε τῶν δι’ ἡμῶν σωζομένων,
 ὡς ἂν εἰπεῖν· εὐλογητὸς ὁ θεὸς ὁ εὐλογήσας ἡμᾶς ἐν
 πάσῃ εὐλογίᾳ πνευματικῇ ἐν τοῖς ἐπουρανίοις ἐν Χριστῷ.
 
 
 Οὕτως οὖν· ὁ θεός, οἰκτειρήσαι
 ἡμᾶς πρότερον, εἶτ’ οἰκτειρήσας εὐλογήσαι ἡμᾶς . τοῦτο δὲ οὐκ ἄλλως
 ἔσται, εἰ μὴ ἐπιφάναι τὸ πρόσωπον αὐτοῦ ἐφ’ ἡμᾶς, ὥστε καὶ
 ἡμᾶς
 
 εἰπεῖν· ἐσημειώθη ἐφ’ ἡμᾶς τὸ φῶς τοῦ προσώπου σου,
 κύριε. 
 
 Τὸ δὲ ἐπιλεγόμενον ἑξῆς· καὶ ἐλεήσαι
 ἡμᾶς , μὴ κείμενον μήτε ἐν τῷ Ἑβραϊκῷ, μήτε παρὰ
 τοῖς λοιποῖς ἑρμηνευταῖς, ἀναγκαίως ὠβέλισται. 
 Τῶν δὲ προλεχθέντων εὐχόμεθα τυχεῖν, ἵνα δυνηθῶμεν τὴν ὁδὸν αὐτοῦ γνωστὴν ποιῆσαι ἐν
 πάσῃ τῇ γῇ . διὸ λέλεκται· 
 
 τοῦ γνῶναι ἐν τῇ γῇ τὴν ὁδόν σου. 
 
 
 Τίς δὲ ἡ γῆ, καὶ τίς ἡ ὁδὸς τοῦ θεοῦ; γῆ μὲν πάντες οἱ τὴν γῆν οἰκοῦντες
 ἄνθρωποι καὶ πάντα τὰ καθ’ ὅλης τῆς οἰκουμένης ἔθνη· ὁδὸς δὲ τοῦ θεοῦ ὁ θεοσεβὴς βίος,
 οὗ τὸ τέλος πρὸς αὐτὸν ἄγει τὸν θεὸν ὡς ἐπὶ μητρόπολιν
 ἀγαθῶν. καὶ αὐτὸς δὲ ὁ σωτήριος 
 λόγος εἴη ἂν ὁδὸς τοῦ θεοῦ· διὸ
 ἑξῆς ὥσπερ διερμηνεύων τὴν διάνοιαν ἐπιλέγει· 
 
 ἐν πᾶσι τοῖς ἔθνεσι τὸ σωτήριόν σου. 
 
 
 Ὅπως οὖν δυνηθῶμεν ἐν πάσῃ
 τῇ γῇ καὶ ἐν πᾶσι τοῖς ἔθνεσι τοῖς τὴν γῆν
 οἰκοῦσι τὴν ὁδόν σου καὶ τὸ σωτήριόν σου (ταὐτὸν γάρ ἐστι)
 γνωστὸν ποιῆσαι, οἰκτείρησον ἡμᾶς, ὁ
 θεός, καὶ εὐλόγησον ἡμᾶς , καὶ τὸ πρόσωπόν σου ἐπίφανον ἐφ’ ἡμᾶς ,
 ἵνα πληρωθέντες φωτὸς ἐκ τοῦ προσώπου σου καταλάμψωμεν
 πάντας ἀνθρώπους. εἰ γὰρ μὴ ταῦθ’ ἡμῖν ὑπάρξειεν, οὐδέν
 ἐσμεν ἡμεῖς πρὸς τὴν τοῦ τηλικούτου πράγματος κατόρθωσιν.

Ἐξομολογησάσθωσάν σοι λαοί, ὁ θεός, 
 ἐξομολογησάσθωσάν σοι λαοὶ πάντες. 
 εὐφρανθήτωσαν καὶ ἀγαλλιάσθωσαν ἔθνη, 
 ὅτι κρινεῖς λαοὺς ἐν εὐθύτητι, 
 καὶ ἔθνη ἐν τῇ γῇ ὁδηγήσεις· 
 Διάψαλμα. 
 
 
 Τὰ μὲν πρῶτα ἑαυτοῖς ἐπηύξαντο οἱ τῶν ἐ
 
 θνῶν κήρυκες· τὰ δὲ προκείμενα τοῖς τὸ δι’ αὐτῶν κήρυγμα
 παραδεξαμένοις καὶ δὴ πρῶτον μὲν αὐτοῖς ἐξομολογήσεως ἐνδοθῆναι χώραν εὔχονται, ὅπως τὰ
 πρότερα ἑαυτῶν πλημμελήματα καὶ τὰς ἐν εἰδωλολατρείᾳ
 δυσσεβείας ἀπορρύψωνται διὰ τῆς ἐξομολογήσεως · δεύτερον καθαρθέντας αὐτοὺς
 τυχεῖν εὐφροσύνης καὶ
 ἀγαλλιάσεως τῆς παρὰ τῷ θεῷ ἱκετεύουσιν. διὸ
 πρῶτόν φασιν· 
 
 ἐξομολογησάσθωσάν σοι λαοί, ὁ θεός. 
 
 
 Ἀλλ’ ἐπεὶ συνέβαινε μήπω συνεῖναι ἡμᾶς ποίους εἰρήκασι
 λαούς, ἐπεὶ καὶ τὸ Ἰουδαίων
 ἔθνος ἀθροΐσματα καὶ λαοὺς 
 ἐκέκτητο, ἀναγκαίως, ἵνα νοήσωμεν ποίων ἐμνημόνευσαν λαῶν , δευτεροῦσι τρανοῦντες τὴν
 διάνοιαν ἐν τῷ λέγειν· 
 
 ἐξομολογησάσθωσάν σοι λαοὶ πάντες. 
 
 
 Μήποτε δὲ διὰ τῶν προτέρων τοὺς παρὰ Ἰουδαίοις λαοὺς αἰνίττονται, ὑπὲρ αὐτῶν
 πρῶτον τὴν εὐχὴν ἀναπέμψαντες, διὰ δὲ τῶν δευτέρων τοὺς ἐξ
 ἐθνῶν λαούς · ὅπερ, ἵνα γνώριμον
 γένηται τοῖς ἐντυγχάνουσι, διασαφεῖ φάσκων ὁ λόγος· 
 
 εὐφρανθήτωσαν καὶ ἀγαλλιάσθωσαν ἔθνη. 
 
 
 Ἐπειδὴ δὲ δὶς τό· ἐξομολογησάσθωσάν
 σοι , εἴρηται, ὅρα μήποτε τὸ μὲν πρῶτον ἐδήλου
 τῶν προτέρων ἁμαρτημάτων τὴν ὁμολογίαν, τὸ δὲ δεύτερον τὴν
 ἐφ’ οἷς ἔτυχον ἀγαθοῖς εὐχαριστίαν. λαμβάνεται γὰρ ἡ ἐξομολόγησις καὶ ἐπὶ εὐχαριστίας.
 οὕτω γοῦν ὁ σωτὴρ
 
 ηὐχαρίστει λέγων· ἐξομολογοῦμαί σοι, πάτερ,
 κύριε 
 
 τοῦ οὐρανοῦ καὶ τῆς γῆς. 
 
 Μετὰ δὲ τὴν πρώτην καὶ δευτέραν ἐξομολόγησιν ἐπεύχονται τοῖς ἔθνεσι τοῖς ἐξομολογησαμένοις τὰ
 τρίτα. τίνα δὲ ταῦτα; 
 
 εὐφρανθήτωσαν καὶ ἀγαλλιάσθωσαν ἔθνη. 
 
 
 Καὶ διὰ ποίαν αἰτίαν, ἑξῆς διδάσκει λέγων· 
 
 ὅτι κρινεῖς λαοὺς ἐν εὐθύτητι, 
 
 
 καὶ ὅτι λαούς , οὐ τινὰς μέν,
 τινὰς δὲ οὔ, ἀλλὰ πάντας κατὰ τὰ ἔμπροσθεν δεδηλωμένα. ἔτι
 δὲ γνόντα, ὅτι ὁδηγηθήσεται ὑπὸ σοῦ πρὸς τὸ βαδίσαι τὴν
 ὁδὸν τὴν ὑφ’ ἡμῶν αὐτοῖς γνωριζομένην, εἰκότως εὐφροσύνης καὶ ἀγαλλιάσεως πλησθήσεται. 
 Ἀντὶ δὲ τοῦ· καὶ ἀγαλλιάσθωσαν ,
 καὶ αἰνέσουσιν, ὁ
 Ἀκύλας , ὁ δὲ
 Σύμμαχος · καὶ εὐφημείτωσαν, ἡρμήνευσαν.

Ἐξομολογησάσθωσάν σοι λαοί, ὁ θεός, 
 ἐξομολογησάσθωσάν σοι λαοὶ πάντες· 
 γῆ ἔδωκεν τὸν καρπὸν αὐτῆς. 
 
 
 Ἐπὶ ταῖς χρησταῖς καὶ ἀγαθαῖς ἐπαγγελίαις εὐφραινόμενον τὸ
 πνεῦμα τὸ ἅγιον ταῖς αὐταῖς ἐνδιατρίβει φωναῖς, ὥσπερ
 ἐντρυφῶν τῇ κοινῇ πάντων ἀνθρώπων σωτηρίᾳ. διὸ
 ἐπαναλαμβάνει δεύτερον καὶ τρίτον καὶ οὐ βούλεται ἀναχωρεῖν
 τοῦ σωτηρίου καὶ εὐαγγελικοῦ ᾄσματος. πάλιν οὖν φησιν· 
 
 Ἐξομολογησάσθωσάν σοι λαοί, ὁ θεός. 
 
 
 Ὅ δὴ ἂν μέγιστον ἦν θαῦμα, ὅτι
 Ἰουδαῖοι μέν, οἳ ἐκ πατέρων τὸν τῶν
 ὅλων θεὸν σέβειν δεδιδαγμένοι συνεχῶς ἐξετραχηλίζοντο ἐπὶ
 τὴν πλάνην τῆς εἰδωλολατρείας, λαοὶ δὲ πάντες, οἱ
 καθ’ ὅλης τῆς οἰκουμένης ἐκ τοῦ μακροῦ αἰῶνος πεπλανημένοι,
 εἰς τοσαύτην ἥξουσι μεταβολήν, ὡς μὴ μόνον ἐπιγνῶναί
 
 σε τὸν ἐπὶ πάντων θεόν, ἀλλὰ καὶ ἐπιστήμην ἀναλαβεῖν τοῦ
 ἐξομολογεῖσθαί σοι κατὰ τὸν
 ἀποδοθέντα διττὸν τρόπον· ὅπερ, ἵνα γένηται ἤδη ποτέ,
 τάχυνον τὰ τῆς προφητείας, ἵνα αὐτόπται τῶν αἰωνίων
 ἐπαγγελιῶν γενοίμεθα. 
 Ἀκουστέον δὲ τῶν προκειμένων ὡς δυναμένων καὶ ἐκ προσώπου
 τῶν προφητῶν λέγεσθαι, ὥστ’ εἶναι τὰ μὲν πρὸ τοῦ
 διαψάλματος ἁρμόζοντα τῷ προσώπῳ τῶν ἀποστόλων, τὰ δὲ μετὰ
 τὸ διάψαλμα τῷ χορῷ τῶν προφητῶν, οἵτινες ἐπεθύμουν ἰδεῖν,
 ἃ ἡμεῖς βλέπομεν, καὶ οὐκ εἶδον κατὰ τὴν σωτήριον φωνήν. 
 Ἑξῆς τούτοις εἴρηται· 
 
 Γῆ ἔδωκεν τὸν καρπὸν αὐτῆς· 
 
 
 Ἢ κατὰ τὸν Σύμμαχον · 
 
 Γῆ δώσει τὴν φορὰν αὐτῆς. 
 
 
 
 Καρπὸς γὰρ ὡς ἀληθῶς ὁ κατὰ
 φύσιν τῆς γῆς ἐστι τὸ γνωρίζειν
 τὸν ἐπὶ πάντων θεὸν καὶ τὰς ὀφειλομένας αὐτῷ ἐξομολογήσεις
 καὶ εὐχαριστίας ἀναπέμπειν τοὺς οἰκεῖν αὐτὴν ἐπιτραπέντας.
 ἐπὶ τοῦτο μὲν γὰρ κατεσκεύασται τὸ τῆς γῆς στοιχεῖον, ἐπὶ τὸ τοὺς ἐν αὐτῇ τὰς
 διατριβὰς ποιουμένους εὐσεβείας προσφέρειν καρπούς. 
 
 Διὰ δὲ τὴν τοῦ πρώτου ἀνδρὸς παράβασιν ἐλέχθη·
 ἐπικατάρατος ἡ γῆ ἐν τοῖς ἔργοις σου. ἐν λύπαις
 φάγῃ αὐτὴν πάσας τὰς ἡμέρας τῆς ζωῆς σου· ἀκάνθας καὶ
 τριβόλους ἀνατελεῖ σοι. ἀλλ’ οὐκ ἦν οὗτος ὁ
 κατὰ φύσιν καρπὸς τῆς γῆς ,
 πρόρρησις δὲ τῆς μελλούσης φύειν ἐν αὐτῇ παρὰ φύσιν κακίας.
 παρὰ φύσιν γὰρ αἱ ἄκανθαι καὶ τρίβολοι διὰ
 τὴν παράβασιν ὑπο
 
 στᾶσαι οὐ μόνον τοῦ πρώτου ἀνθρώπου, ἀλλὰ καὶ τῶν μετ’
 αὐτὸν ἠσεβηκότων· ἐπεὶ κατ’ ἀρχὰς, ὅτε εἶπεν ὁ θεός·
 βλαστησάτω ἡ γῆ βοτάνην 
 
 χόρτου, σπεῖρον σπέρμα κατὰ γένος καὶ καθ’
 ὁμοιότητα, καὶ ξύλον κάρπιμον ποιοῦν καρπὸν, οὗ τὸ
 σπέρμα αὐτοῦ ἐν αὐτῷ κατὰ γένος ἐπὶ τῆς γῆς, 
 οὐδαμῆ μνήμη γέγονεν ἀκανθῶν οὐδὲ
 τριβόλων · οὐδ’ ἂν ἔφυσε ταῦτα ἡ γῆ, εἰ μὴ
 τὰ τῆς παρακοῆς ἐπηκολούθησεν ἀνθρώπῳ. 
 Τῆς γοῦν ὕστερον ἐπισυμβάσης ἀνθρώποις κακίας εἰκόνες
 ἐφύησαν ἄκανθαι καὶ τρίβολοι . ὅθεν ἵνα ταῦτα
 ἀπόληται, πῦρ ἦλθε βαλεῖν ἐπὶ τὴν γῆν ὁ σωτήρ· καὶ δὴ τοῦ
 σωτηρίου λόγου δίκην πυρὸς τὰς ἀκάνθας καὶ τοὺς τριβόλους
 ἀφανίζοντος, νεωθεῖσα τῆς κακίας ἡ ψυχὴ τὸν προσήκοντα αὑτῇ
 καὶ κατάλληλον καρπὸν ἀποδίδωσι. διόπερ λαοὶ μὲν πάντες
 ἐξομολογοῦνται , ἔθνη 
 δὲ ἐπὶ τῆς γῆς ὁδηγοῦνται ·
 τούτοις τε ἀκολούθως ἐπενήνεκται τό· 
 
 γῆ ἔδωκε τὸν καρπὸν αὐτῆς.

Εὐλογήσαι ἡμᾶς, ὁ θεός, ὁ θεὸς ἡμῶν, 
 εὐλογήσαι ἡμᾶς, ὁ θεός. 
 καὶ φοβηθήτωσαν αὐτὸν πάντα τὰ πέρατα τῆς γῆς. 
 
 
 Εἴτε οἱ ἀπόστολοι τοῦ σωτῆρος ἡμῶν, εἴτε οἱ παλαιοὶ τοῦ
 θεοῦ προφῆται (ἑκατέρῳ γὰρ τάγματι ἐφαρμόζει τὰ λεγόμενα)
 εὔχονται τῆς παρὰ τοῦ θεοῦ εὐλογίας τυχεῖν, ἧς καὶ ἀνωτέρω
 τὴν διάνοιαν παρεστήσαμεν, δεικνύντες ὅπως τό·
 αὐξάνεσθε καὶ πληθύνεσθε καὶ πληρώσατε τὴν γῆν,
 καὶ κατακυριεύσατε αὐτῆς, ἐπὶ τούτων ἐπληροῦτο
 πνευματικῶς. 
 Πάρεστι γοῦν ἔργῳ παρα
 
 λαβεῖν, ὡς ἡ σύμπασα γῆ τῆς ἐκείνων διαδοχῆς ἐπληρώθη αἵ
 τε καθ’ ὅλης τῆς οἰκουμένης ἱδρυθεῖσαι τοῦ σωτῆρος ἡμῶν
 ἐκκλησίαι καὶ οἱ καθ’ ἑκάστην μυρίανδροι λαοὶ τῆς εὐλογίας
 αὐτῶν ἐμφαίνουσι τὰ ἀποτελέσματα. πρεπόντως δὲ αὐτοῖς τό·
 ὁ θεὸς ἡμῶν , ἐν τῷ· 
 
 εὐλογήσαι ἡμᾶς, ὁ θεός, ὁ θεὸς ἡμῶν, 
 
 
 ὡς ἂν πάτριον κεκτημένοι τὸ τοῦ θεοῦ αὐτῶν γνώρισμα. ἀλλ’
 ἑξῆς ἐπισυνάπτουσιν ἀορίστως λέγοντες τό· 
 
 εὐλογήσαι ἡμᾶς, ὁ θεός, 
 
 
 ὡς μηκέτι μόνων αὐτῶν, ἀλλὰ καὶ πάντων τῶν δι’ αὐτῶν
 σωθησομένων θεὸν ὄντα. καὶ μετὰ πάντα τὸ συμπέρασμα τῆς
 ὅλης προφητείας ἐπισφραγίζονται λέγοντες· 
 
 καὶ φοβηθήτωσαν αὐτὸν πάντα τὰ πέρατα τῆς γῆς. 
 
 
 Ἐπειδὴ γὰρ ἀρχὴ σοφίας φόβος κυρίου ,
 ἀναγκαίως ὥσπερ εἰσαγωγὴν τῆς θεοσεβείας τὸν φόβον τοῦ θεοῦ
 ἐγγενέσθαι πᾶσιν ἀνθρώποις τοῖς καὶ μέχρι τῶν ἐσχάτων
 τῆς γῆς οἰκοῦσιν ἐπεύχονται·
 ὃ δὴ καὶ ἐπληροῦτο μετὰ τὴν τοῦ σωτῆρος ἡμῶν θεοφάνειαν,
 μεθ’ ἣν εἰς πᾶσαν τὴν γῆν 
 ἐξῆλθεν ὁ φθόγγος τῶν ἀποστόλων αὐτοῦ καὶ εἰς τὰ πέρατα τῆς οἰκουμένης τὰ ῥήματα
 αὐτῶν. περὶ τούτων δὲ τῶν περάτων τῆς
 γῆς καὶ διὰ τῶν ἔμπροσθεν ἐλέγετο· 
 
 ἐπάκουσον ἡμῶν, ὁ θεὸς ὁ σωτὴρ ἡμῶν, 
 ἡ ἐλπὶς πάντων τῶν περάτων τῆς γῆς 
 καὶ τῶν ἐν θαλάσσῃ μακράν.

Εἰς τὸ τέλος· τῷ Δαυίδ· ψαλμὸς ᾠδῆς. 
 Ἀναστήτω ὁ θεός, καὶ διασκορπισθήτωσαν οἱ ἐχθροὶ αὐτοῦ, 
 καὶ φυγέτωσαν ἀπὸ προσώπου αὐτοῦ οἱ
 
 μισοῦντες αὐτόν. 
 ὡς ἐκλείπει καπνός, ἐκλειπέτωσαν· 
 ὡς τήκεται κηρὸς ἀπὸ προσώπου πυρός, 
 οὕτως ἀπόλοιντο οἱ ἁμαρτωλοὶ ἀπὸ προσώπου τοῦ θεοῦ. 
 καὶ οἱ δίκαιοι εὐφρανθήτωσαν, 
 ἀγαλλιάσθωσαν ἐνώπιον τοῦ θεοῦ, 
 τερφθήτωσαν ἐν εὐφροσύνη. 
 
 
 Οἱ μὲν πρὸ τοῦ μετὰ χεῖρας τρεῖς ἐφεξῆς τὴν κλῆσιν τῶν
 ἐθνῶν προεφώνουν· ὧν ὁ μὲν ξδ 
 ψαλμὸς ᾠδῆς ἐπεγέγραπτο τῷ Δαυίδ,
 ὁ δ’ ἑπόμενος· ᾠδὴ ψαλμοῦ, ὁ δὲ
 τρίτος· ἐν ὕμνοις ψαλμὸς ᾠδῆς. εἰκότως
 τοιγαροῦν καὶ ὁ μετὰ χεῖρας εὐαγγελικὸς ὢν καὶ αὐτὸς καὶ οὐ
 περὶ τῆς κλήσεως τῶν ἐθνῶν μόνον, ἀλλὰ καὶ περὶ τοῦ σωτῆρος
 αὐτοῦ προφητείαν περιέχων, εἰς τὸ
 τέλος 
 
 τῷ Δαυὶδ ἐπιγέγραπται καὶ
 ψαλμὸς ᾠδῆς ὁμοίως τοῖς πρὸ
 αὐτοῦ. ἔδει γὰρ τοὺς τῶν ἀγαθῶν ἐπαγγελτικοὺς λόγους μὴ
 μόνον ψαλμοὺς, ἀλλ’ ὁμοῦ καὶ κατὰ τὸ αὐτὸ ψαλμοὺς ᾠδῶν καὶ
 ᾠδὰς ψαλμῶν ὀνομάζεσθαι εἰς τὸ
 τέλος ἀναπέμπειν, ὡς ἂν μακροῖς ὕστερον χρόνοις
 ἐπὶ συντελείᾳ τοῦ αἰῶνος μελλόντων πληροῦσθαι τῶν ἐν αὐτοῖς
 θεσπιζομένων. 
 Λέλεκται δὲ καὶ αὐτὸς ὑπὸ τοῦ προφητικοῦ πνεύματος ἐκ
 προσώπου τῶν ἀποστόλων. ὥσπερ οὖν διὰ τῶν ἔμπροσθεν
 ἐπηύχοντο ἑαυτοῖς ἀνακαλούμενοι θεὸν συνεργὸν εἰς τὸ
 εὐαγγελικὸν κήρυγμα, τὸν αὐτὸν τρόπον καὶ ἐν τοῖς
 προκειμένοις οἱ αὐτοὶ προϊόντες φασίν· 
 
 εὐλογητὸς κύριος ἡμέραν καθ’ ἡμέραν, 
 κατευοδώσει ἡμῖν ὁ θεὸς τῶν σωτηρίων ἡμῶν, 
 
 
 καὶ πάλιν· 
 
 ἔντειλαι, ὁ θεός, τὴν δύναμίν σου, 
 δυνάμωσον,
 
 ὁ θεός, τοῦτο ὃ κατειργάσω ἡμῖν. 
 
 
 Ὁρᾷς γὰρ ὅπως κατευοδωθῆναι ὑπὸ
 τοῦ θεοῦ καὶ δυναμωθῆναι εἰς τὸ
 ἀκωλύτως τὸν δρόμον τοῦ εὐαγγελίου τελειῶσαι εὔχονται.
 μέμνηνται δὲ σαφῶς καὶ τοῦ εὐαγγελικοῦ κηρύγματος λέγοντες· 
 
 κύριος δώσει ῥῆμα τοῖς εὐαγγελιζομένοις δυνάμει πολλῇ. 
 
 
 Ἀλλὰ καὶ τίσιν ἤμελλον κηρύττειν τὸ εὐαγγέλιον θεσπίζουσιν,
 ἐν οἷς φασιν· 
 
 ἥξουσι πρέσβεις ἐξ Αἰγύπτου, 
 Αἰθιοπία προφθάσει χεῖρα αὐτῆς τῷ θεῷ. 
 αἱ βασιλεῖαι τῆς γῆς, ᾄσατε τῷ θεῷ, ψάλατε τῷ κυρίῳ. 
 
 
 Σαφῶς γὰρ διὰ τούτων Αἴγυπτον 
 εὐαγγελίζονται τοὺς εἰδωλολάτρας αἰνιττόμενοι, ἐπεὶ ἐξ
 Αἰγύπτου κατήρξατο ἡ
 εἰδωλολατρεία. ἀλλὰ καὶ τὴν Αἰθιοπίαν 
 προφθάσαι χεῖρα αὐτῆς τῷ θεῷ 
 φασι τὰ ἔσχατα τῆς οἰκουμένης δηλοῦντες. εἶθ’ ἑξῆς τὰς βασιλείας τῆς γῆς πάσας ἀθρόως
 συγκαλοῦσι τῶν ἐθνῶν ἁπάντων τοῦτον σημαινομένων τὸν
 τρόπον. ἵνα δὲ τὰ διὰ τῶν λόγων προφητευόμενα ἤδη ποτὲ καὶ
 δι’ ἔργων χωρήσῃ, ἀρχόμενον τὸ πνεῦμα τὸ προφητικὸν διὰ τοῦ
 Δαυὶδ εὐχὴν ἀναπέμπει λέγον· 
 
 ἀναστήτω ὁ θεός, καὶ διασκορπισθήτωσαν οἱ ἐχθροὶ αὐτοῦ. 
 
 
 Δεινοὶ γὰρ ἐχθροὶ τοῦ θεοῦ
 κατετυράννουν πάλαι πρότερον τῶν ἐπὶ γῆς ἁπάντων οἱ τὴν
 πολύθεον πλάνην καθ’ ὅλης τῆς οἰκουμένης συστησάμενοι
 πονηροὶ δαίμονες, οὐδείς τε ἦν ἐπαμύνων τοῖς κακοῖς, οὐ
 σοφὸς ἀνήρ, οὐ δίκαιος, οὐ προφήτης, ἀλλ’ οὐδὲ ἀγγέλων τις
 ἢ πνευμάτων ἁγίων ἢ τῶν κατ’ οὐρανὸν θείων δυνάμεων. διὸ δὴ
 
 αὐτὸν ἀναστῆναι τὸν θεὸν καὶ τοῦ βασιλικοῦ διεγερθῆναι
 θρόνου παρακαλεῖ. 
 Ἠρεμεῖν μὲν καὶ ἡσυχάζειν καὶ ὥσπερ διαναπαύεσθαι τὰ τῆς
 τοῦ θεοῦ προνοίας λέγεται, ἐπειδὰν τῷ πλούτῳ τῆς
 χρηστότητος αὐτοῦ καὶ τῇ ἀνοχῇ καὶ τῇ μακροθυμίᾳ φέρῃ τοὺς
 ἁμαρτάνοντας καὶ εἰς αὐτὸν ἀσεβοῦντας· τὸ δὲ κινεῖσθαι καὶ
 διανίστασθαι, ἐπειδὰν τὰς ἐκδικήσεις ποιῆται ἐπεξιὼν τοῖς
 ἁμαρτάνουσιν. ἵν’ οὖν ἤδη ποτὲ παύσωνται ταῖς κατὰ τῶν
 ἀνθρώπων δυναστείαις οἱ προλεχθέντες ἐχθροί, διαναστῆναι
 τὸν θεὸν καὶ διεγεῖραι ἑαυτὸν εἰς ἐκδίκησιν ἱκετεύει, ὅπως
 οἱ πάλαι κατὰ τὸ αὐτὸ συνηγμένοι καὶ κακὴν συμφωνίαν πρὸς
 ἀλλήλους θέμενοι τὴν τῆς δαιμονικῆς εἰδωλολατρείας
 διασκεδασθῶσι μακρὰν ἀλλήλων γενόμενοι. 
 
 Ἐχθροὶ δὲ τοῦ θεοῦ καὶ μισοῦντες αὐτὸν ἦσαν οἱ τὸν ὑπὲρ
 γῆς ἀέρα πληροῦντες καὶ τὴν ἐν ἀνθρώποις πολυπλανῆ κακίαν
 ἐνεργοῦντες δυσσεβεῖς τινες καὶ ἄθεοι δαίμονες· οἳ
 κινηθέντος αὐτοῦ μόνον τοῦ
 
 θεοῦ καὶ ἐπὶ τὴν τῶν πραττομένων ἐκδίκησιν ἑαυτὸν
 διεγείραντος πρῶτον μὲν ἐσκορπίζοντο μακρὰν ἀλλήλων
 διασκεδαννύμενοι, εἰτ’ ἐχρῶντο φυγῇ· καὶ μετὰ ταῦτα ὡς ἐκλείπει καπνός, ἐξέλιπον , καὶ
 ὡς τήκεται κηρὸς ἀπὸ προσώπου πυρός,
 οὕτως ἤμελλον ἀπόλλυσθαι . 
 Νοήσεις δέ, ὅπως ὡς ἐκλείπει καπνός,
 ἐξέλιπον 
 οἱ ἐχθροὶ αὐτοῦ , ἐπιστήσας, ὡς
 τὸ μὲν παλαιὸν μετεσχηματίζοντο εἰς ἀγγέλους
 φωτός αὐτὸς δὲ ὁ διάβολος καὶ οἱ διάκονοι
 αὐτοῦ , κατὰ τὸν ἀπόστολον, ὅς φησιν·
 αὐτὸς γὰρ ὁ Σατανᾶς μετασχηματίζεται 
 
 εἰς ἄγγελον φωτός· οὐ μέγα οὖν εἰ καὶ οἱ διάκονοι
 αὐτοῦ μετασχηματίζονται εἰς ἀγγέλους δικαιοσύνης,
 ἐχρησμοδότουν τε τότε κατὰ πάντα τόπον μαντείας
 καὶ θεραπείας ἐπαγγελλόμενοι, ὡς τοὺς δεισιδαίμονας θύειν
 αὐτοῖς καθ’ ὑπερβολὴν μανίας καὶ τὰ ἑαυτῶν φίλτατα. 
 Νυνὶ δὲ ἐκείνων πάντων ἀφανισμὸς καὶ ἐρημία γέγονεν, ὡς
 μηδὲ μνήμην αὐτῶν ἐπιλείπεσθαι· ἐξέλιπον δέ, ὡς ἐκλείπει
 καπνός, ἀποσβεσθέντος αὐτῶν τοῦ πυρός· διὸ καὶ
 ἀλλαχοῦ εἴρηται· 
 
 ἀνέβη καπνὸς ἐν ὀργῇ αὐτοῦ. 
 
 
 Ἡ γὰρ τοῦ θεοῦ ὀργὴ τούτοις αὐτοῖς ἐπελθοῦσα τὸ πῦρ αὐτῶν,
 ᾧ κατέφλεγον τὰς τῶν ἀνθρώπων ψυχάς, κατέσβεσεν· οὗ
 σβεσθέντος ἀνέβη καπνός, ἀλλὰ
 καὶ οὗτος ὁ καπνὸς μηκέθ’
 ὑποκαιόμενος μηδὲ ἔχων, ὁπόθεν ὑποστῆ, ἐκλείπει . 
 Ἐπεὶ δὲ ὁ θεὸς φῶς ἐστι καὶ σκοτία ἐν αὐτῷ οὐκ ἔστιν
 οὐδεμία, τοῦτο τὸ φῶς τοῖς αὐτῷ φίλοις σοφίας καὶ γνώσεως
 καὶ ἀληθείας μαρμαρυγὰς ἐκπέμπει, ὡς φάναι αὐτούς· 
 
 ἐσημειώθη ἐφ’ ἡμᾶς τὸ φῶς τοῦ προσώπου σου, κύριε. 
 
 
 Τοῖς δὲ προλεχθεῖσιν ἐχθροῖς
 αὐτοῦ πῦρ καταφλέγον γίγνεται. διὸ λέλεκται ἐν
 ἑτέροις· 
 
 πῦρ ἐνώπιον αὐτοῦ καυθήσεται, 
 καὶ κύκλῳ αὐτοῦ καταιγὶς σφοδρά, 
 
 
 καί· 
 
 πῦρ ἐναντίον αὐτοῦ καυθήσεται, 
 καὶ φλογιεῖ πάντας τοὺς ἐχθροὺς αὐτοῦ. 
 
 
 Καὶ ἐν τῷ μετὰ χεῖρας οἱ ἐχθροὶ
 αὐτοῦ οὐ μόνον ἐκλείπειν ὡς
 καπνός , ἀλλὰ καὶ ὡς τήκεται
 κηρὸς ἀπὸ προσώπου πυρός , οὕτως ἐκτήκεσθαι
 εἴρηνται, ἐπειδήπερ αὐτοὶ ἑαυτοὺς ἐχθροὺς τοῦ θεοῦ πε
 
 ποιήκασιν. 
 Ὁ γὰρ θεὸς ἀγαπᾷ τὰ ὄντα πάντα καὶ οὐδὲν βδελύσσεται ὧν
 ἐποίησεν· οὐδὲ γὰρ μισῶν τι κατεσκεύασεν· διὸ οὐδενὸς
 ἐχθρὸς αὐτός. οἱ δὲ μακρύνοντες ἑαυτοὺς ἀπ’ αὐτοῦ καὶ
 ἐχθροποιοῦντες ἑαυτοὺς ἐπισπῶνται τὴν ἀπώλειαν, ὡς
 λέγεσθαι· 
 
 ὅτι ἰδοὺ οἱ μακρύνοντες ἑαυτοὺς ἀπὸ σοῦ ἀπολοῦνται. 
 
 
 Οὕτω δὲ καὶ μισοῦσι τὸν θεὸν οἱ τὰ ὑπ’ αὐτοῦ μεμισημένα
 πράττοντες. 
 Ταῦτα μὲν οὖν καθ’ ἕνα λελέχθω τρόπον. ἐπεὶ δὲ ἡ πᾶσα
 προφητεία εὐαγγελικὴ τυγχάνει, θέα μήποτε ταῦτα εἰς τὸν
 θεὸν λόγον ἀναφέρεται, ὃς ἦν μὲν πάλαι ἐν τοῖς κόλποις
 ἀναπαυόμενος τοῦ πατρός· ἐν ἀρχῇ γὰρ
 ἦν ὁ λόγος, καὶ ὁ λόγος ἦν πρὸς τὸν θεόν, καὶ
 θεὸς ἦν ὁ λόγος. καί· οὗτος ἦν ἐν ἀρχῇ
 πρὸς τὸν θεόν , αὐτὸς ἦν ὁ μονογενὴς τοῦ
 θεοῦ ὁ ὢν εἰς τὸν κόλπον τοῦ πατρός . ἐπεὶ δὲ
 μορφὴν δούλου λαβὼν καὶ σχήματι εὑρεθεὶς ὡς
 ἄνθρωπος ἐταπείνωσεν ἑαυτὸν μέχρι θανάτου , τὸ
 πνεῦμα τὸ ἅγιον εἰκότως τὴν ἀνάστασιν αὐτοῦ θεσπίζει λέγον· 
 
 ἀναστήτω ὁ θεός, καὶ διασκορπισθή
 
 τωσαν οἱ ἐχθροὶ αὐτοῦ, 
 
 
 Θεοῦ νοουμένου τοῦ θεοῦ λόγου ἢ τῆς εὐχῆς περὶ μὲν τοῦ
 Χριστοῦ λεγούσης τό· ἀναστήτω, 
 πρὸς δὲ τὸν θεὸν τῶν ὅλων ἀναπεμπομένης, ἵν’ ᾖ τό· ὁ θεός, ἀντὶ τοῦ· ὦ
 θεέ, ἀναστήτω ὁ Χριστός σου, 
 καὶ διασκορπισθήτωσαν οἱ ἐχθροὶ
 αὐτοῦ. συνήχθησαν μὲν γὰρ οἱ
 ἐχθροὶ αὐτοῦ κατὰ τὸν τοῦ πάθους αὐτοῦ καιρόν,
 ὁπηνίκα ἐφρύαξαν ἔθνη, 
 
 
 καὶ λαοὶ ἐμελέτησαν κενά. 
 
 
 παρέστησαν οἱ βασιλεῖς 
 
 
 καὶ οἱ ἄρχοντες συνήχθησαν ἐπὶ τὸ αὐτὸ 
 
 
 κατὰ τοῦ κυρίου καὶ κατὰ τοῦ χριστοῦ αὐτοῦ. 
 
 Πάντων δὲ τούτων δια 
 
 σκορπισμὸν ἡ ἐκ νεκρῶν ἀνάστασις τοῦ Χριστοῦ κατειργάσατο·
 ἐξέλιπόν τε, ὡς ἐκλείπει καπνός , καὶ 
 
 ὡς τήκεται κηρὸς ἀπὸ προσώπου πυρός.
 
 
 Καὶ τοῦτόν γε τὸν Χριστὸν τοῦ θεοῦ ἐμίσησαν , μισοῦσί τε εἰσέτι καὶ νῦν, οἱ συνεχῶς
 αὐτὸν ἀθέοις λόγοις καὶ λοιδορίαις βλασφημοῦντες τήν τε
 ἐκκλησίαν αὐτοῦ πολεμοῦντες καὶ τὴν διδασκαλίαν
 διαβάλλοντες. ἄλλως γὰρ τὸν ἐπὶ πάντων θεὸν οὐκ ἄν τις
 εὕροι μισοῦντάς τινας· οὐδὲ γὰρ
 αὐτοὶ οἱ ἄθεοι καὶ δυσσεβεῖς, ἀλλ’ οὐδὲ οἱ πονηροὶ
 δαίμονες, οὐδὲ τὰ ἀκάθαρτα πνεύματα τοῦτ’ ἂν εἴποιεν. τὸν
 δὲ Χριστὸν τοῦ θεοῦ ὁμολογουμένως ἐμίσησαν πρῶτοι μὲν
 ἐκεῖνοι, περὶ ὧν αὐτὸς διὰ τῆς προφητείας ἔφασκεν· 
 
 ἐλάλησαν κατ’ ἐμοῦ γλώσσῃ δολίᾳ 
 καὶ λόγοις μίσους ἐκύκλωσάν με 
 καὶ ἐπολέμησάν με δωρεάν· 
 ἀντὶ τοῦ ἀγαπᾷν με ἐνδιέβαλλόν με, 
 καὶ ἔθεντο κατ’ ἐμοῦ κακὰ ἀντὶ ἀγαθῶν 
 καὶ μῖσος ἀντὶ τῆς ἀγαπήσεώς μου, 
 
 
 ἔπειτα καὶ οἱ μετ’ ἐκείνους εἰσέτι νῦν αὐτὸν
 βλασφημοῦντες. 
 Πλὴν πάντες οἱ ἐχθροὶ αὐτοῦ καὶ
 οἱ μισοῦντες αὐτὸν 
 διεσκορπίσθησαν καὶ πεφεύγασιν ἀπὸ προσώπου τῆς
 δυνάμεως αὐτοῦ . ἐξέλιπόν τε, ὡς
 ἐκλείπει καπνός, καὶ 
 
 ὡς τήκεται κηρὸς ἀπὸ προσώπου πυρός. 
 
 
 Αὐτίκα γοῦν οὐδεὶς πώποτε τῶν μεμισηκότων αὐτὸν ἀτιμώρητος διεξῆλθε τὸν βίον,
 ἀλλὰ καὶ οἱ πάλαι τὴν ἐπιβουλὴν αὐτῷ τυρεύσαντες ἀρχιερεῖς
 καὶ γραμματεῖς, Φαρισαῖοι καὶ Σαδδουκαῖοι οὕτως ἐξέλιπον , ὡς μηδὲ μνήμην αὐτῶν
 εἰσέτι νῦν μηδ’ ὄνομα παρὰ Ἰουδαίοις σώζεσθαι. 
 
 
 Τότε πᾶν ἔθνος αὐτῶν διασκεδασμὸν καὶ διασκορπισμὸν ὑπέμεινε εἰς πάντα τὰ ἔθνη, καὶ
 ἐν τοῖς μετὰ ταῦτα δὲ χρόνοις πάντες, ὅσοι τὴν ἐκκλησίαν
 αὐτοῦ πεπολεμήκασιν, ὁμοίως ἐξέλιπον καὶ αὐτοί, ὡς
 ἐκλείπει καπνός, καὶ 
 
 ὡς τήκεται κηρὸς ἀπὸ προσώπου πυρός. 
 
 
 Οἱ μὲν οὖν ἐχθροὶ τοῦ Χριστοῦ
 καὶ οἱ μισοῦντες αὐτὸν τοιαῦτα
 πεπόνθασι, καὶ ἔτι μᾶλλον οἱ ἀόρατοι καὶ ἀφανεῖς ἐχθροί,
 πονηροὶ δαίμονες καὶ μοχθηρὰ πνεύματα, δι’ ὧν τὰ τῆς
 πολυθέου πλάνης ἐνηργεῖτο πάλαι· ὧν παντελὴς διασκορπισμὸς μετὰ τὴν ἐκ νεκρῶν
 ἀνάστασιν αὐτοῦ γέγονεν. οἱ
 δ’ αὐτοὶ τηκόμενοι ὡς κηρὸς ἀπὸ
 προσώπου πυρὸς ἐβόων λέγοντες· ἔα· τί
 ἡμῖν καὶ σοί, υἱὲ τοῦ θεοῦ; ἦλθες πρὸ καιροῦ βασανίσαι
 ἡμᾶς; αἱ γὰρ τῆς θεότητος αὐτοῦ ἀόρατοι καὶ
 ἀφανεῖς ἀκτῖνες βασάνους καὶ ἀλγηδόνας τοῖς ταῦτα λέγουσι
 παρεῖχον. τὸ δέ γε δεξιὸν τῶν φίλων τοῦ θεοῦ τάγμα ὁποίων
 ἀπέλαυεν ἀγαθῶν ἐπὶ τῇ τοῦ σωτῆρος ἡμῶν ἀναστάσει, ἑξῆς
 διδάσκει ἡ προφητεία λέγουσα· 
 
 καὶ οἱ δίκαιοι εὐφρανθήτωσαν, 
 ἀγαλλιάσθωσαν ἐνώπιον τοῦ θεοῦ, 
 τερφθήτωσαν ἐν εὐφροσύνῃ. 
 
 
 Ὁποῖον δέ ἐστι τὸ μὴ ἁπλῶς 
 εὐφραίνεσθαι καὶ ἀγαλλιᾷν , ἀλλ’ ἐνώπιον τοῦ
 θεοῦ καὶ παρὰ τῷ θεῷ τούτων ἀπολαύειν ἡδονῇ τε
 θείᾳ ἐντρυφᾷν, οὐκ ἔστιν ἐπαξίως λόγῳ διηγήσασθαι.

ᾌσατε τῷ θεῷ, ψάλατε τῷ ὀνόματι αὐτοῦ· 
 ὁδοποιήσατε τῷ ἐπιβεβηκότι ἐπὶ δυσμῶν, κύριος ὄνομα
 αὐτῷ, 
 καὶ ἀγαλλιᾶσθε ἐνώπιον αὐτοῦ. 
 
 ταραχθήσονται ἀπὸ προσώπου αὐτοῦ, 
 
 τοῦ πατρὸς τῶν ὀρφανῶν καὶ κριτοῦ τῶν χηρῶν. 
 
 
 Τὸν μὲν περὶ τῶν ἐχθρῶν 
 
 καὶ μισούντων τὸν θεὸν λόγον
 διὰ βραχέων ἐπετέμετο ἡ προφητεία, τὸν δὲ περὶ τῶν δικαίων
 ἐξαπλοῖ ἐνδιατρίβουσα τῇ περὶ αὐτῶν μνήμῃ. καὶ δὴ τὸ πνεῦμα
 τὸ ἅγιον παρακελεύεται τοῖς δικαίοις ᾄδειν καὶ ψάλλειν τῷ
 θεῷ , ὡς ἂν διὰ τούτων μέλλουσιν ἀπολαύειν τῆς
 θείας εὐφροσύνης καὶ τῆς προλεχθείσης τερπωλῆς καὶ
 ἀγαλλιάσεως. 
 Καὶ ἐπείπερ τῶν δύο τούτων, λέγω δὲ τοῦ ᾄδειν καὶ ψάλλειν ,
 τὸ μὲν κρεῖττον ἦν τὸ ᾄδειν , τὸ
 δὲ ὑποβεβηκὸς τὸ δι’ ὀργάνου ἀνακρούεσθαι, εἰκότως τὸ μὲν
 κρεῖττον ἀνέθηκε τῷ θεῷ , τὸ δὲ
 διὰ τοῦ ὀργάνου ἐνεργεῖν τῷ ὀνόματι
 αὐτοῦ. 
 
 
 ᾄσατε γάρ, φησί, τῷ θεῷ, καὶ ψάλατε τῷ ὀνόματι αὐτοῦ. 
 
 
 
 ᾌδει δὲ τῷ
 θεῷ ὁ δι’ ὑγιῶν δογμάτων τὴν ψυχὴν πεπαιδευμένος
 καὶ τὰς πρεπούσας αὐτῷ θεολογίας ἐκ διανοίας κεκαθαρμένης
 ἀναπέμπων· ψάλλει δὲ τῷ ὀνόματι αὐτοῦ ὁ διὰ τῶν τοῦ
 σώματος κινήσεων καὶ διὰ τῆς τῶν αἰσθητηρίων ἐνεργείας
 τοιαῦτα πράττων, ὡς δοξάζεσθαι δι’ αὐτοῦ παρὰ τοῖς ὁρῶσι
 τὸ ὄνομα τοῦ θεοῦ. 
 Ταῦτα μὲν οὖν πρῶτα παρακελεύεται τῷ τῶν δικαίων χορῷ
 πράττειν ὁ λόγος· ἑξῆς δὲ πρᾶγμά τι ποιεῖν ἑτέροις χρήσιμον
 προστάττει. ἵνα γὰρ ἐπιβῇ ὁ θεὸς τῷ τῶν ἀνθρώπων βίῳ, καὶ
 ὅπως ἐμπεριπατήσῃ τοῖς ἐπὶ γῆς, τὴν ὁδὸν αὐτῷ λείαν καὶ
 ὁμαλὴν ἀπεργάζεσθαι διακελεύεται φάσκων· ὁδοποιήσατε 
 , ἢ κατὰ τὸν Σύμμαχον · καταστρώσατε, κατὰ δὲ τὸν Ἀκύλαν · ἀποσκολοπίσατε , τουτέστι πᾶν
 σκολιὸν ἀφέλετε,
 
 καὶ πᾶν τραχὺ καταστρώσατε, ὡς ἂν γένοιτο λεία καὶ ὁμαλὴ
 τοῦ θεοῦ ἡ εἰς ἀνθρώπους πορεία. τοῦτο δὲ καὶ Ἡσαΐας ἐδήλου
 λέγων· ἑτοιμάσατε τὴν ὁδὸν κυρίου, εὐθείας ποιεῖτε
 τὰς τρίβους αὐτοῦ. πᾶσα φάραγξ πληρωθήσεται, καὶ πᾶν
 ὄρος καὶ βουνὸς ταπεινωθήσεται. καὶ ἔσται τὰ σκολιὰ εἰς
 εὐθεῖαν, καὶ ἡ τραχεῖα εἰς ὁδοὺς λείας, καὶ ὄψεται πᾶσα
 σὰρξ τὸ σωτήριον τοῦ θεοῦ. 
 
 Ἐνταῦθα δὲ οὐ πρότερον ὁδοποιεῖν κελεύει ἢ πρῶτον αὐτοὺς μαθόντας ὅπως
 χρὴ ᾄδειν τῷ θεῷ καὶ ὅπως
 ψάλλειν τῷ ὀνόματι αὐτοῦ .
 ταῦτα γὰρ προμαθόντας καὶ ἔργοις ἐπιτελέσαντας ἑξῆς
 βούλεται ὁδοποιεῖν , τουτέστι
 τὰς τῶν ἀνθρώπων ψυχὰς παρασκευάζειν καθαράς τε καὶ
 ἑτοίμους αὐτὰς ἀπεργάζεσθαι εἰς τὴν ἐπιδημίαν τοῦ
 προδηλωθέντος θεοῦ. διό φησιν· 
 
 Ὁδοποιήσατε τῷ ἐπιβεβηκότι ἐπὶ δυσμῶν, κύριος ὄνομα
 αὐτῷ. 
 
 
 Κέκληκε δὲ τὸν κύριον ἐνταῦθα
 καινοτέρᾳ φωνῇ κατὰ τὴν Ἑβραϊκὴν λέξιν. Ἴα γὰρ αὐτὸν
 ὠνόμασεν, ὅθεν ὁ Σύμμαχος · διὰ τοῦ
 Ἴα ἡ ὀνομασία αὐτοῦ, ἡρμήνευσεν, ἡ δὲ πέμπτη
 ἔκδοσις· ἐν τῷ Ἴα τὸ ὄνομα αὐτοῦ.
 ᾐνίξατο δὲ τὸ ὄνομα τοῦ σωτῆρος Ἰησοῦ διὰ τῆς
 πρώτης συλλαβῆς. 
 Καὶ τοῦτον τὸν κύριον , οὗ τὸ
 ὄνομά φησιν εἶναι διὰ τοῦ Ἴα
 ἢ ἐν τῷ Ἴα, 
 ἐπιβεβηκέναι ἐπὶ δυσμῶν 
 διδάσκει· σημαίνει δὲ τὴν εἰς ἀνθρώπους αὐτοῦ πάροδον καὶ
 τὴν ἔνσαρκον ἐπιδημίαν. οὐ γὰρ τὸν ἐν μορφῇ θεοῦ
 θεὸν λόγον γυμνὸν ἐπιδείξας φώτων δίκην ἐξήστραψε
 τὸν τῶν ἀνθρώπων βίον, μορφὴν δὲ
 δούλου λαβὼν καὶ
 
 τὰς ἀκτῖνας τῆς ἑ
 
 αυτοῦ θεότητος συστείλας καὶ ὥσπερ καταδὺς ἐν τῷ σώματι
 ἐπὶ δυσμῶν τε γενόμενος τοῦ
 θνητοῦ βίου, ὃν ὁ θεῖος ἀπόστολος σκότος 
 ὠνόμασεν εἰπών· πρὸς τοὺς κοσμοκράτορας τοῦ σκότους
 τούτου, ἢ ἐν αὐτῷ καταδὺς τῷ θανάτῳ λέλεκται
 ἐπιβεβηκέναι ἐπὶ δυσμῶν. 
 τούτῳ οὖν, φησί, τῷ ἐπιβεβηκότι ἐπὶ
 δυσμῶν κυρίῳ, οὗ τὸ Ἰησοῦ ὄνομα διὰ τοῦ Ἴα σημαίνεται, ὁδοποιήσατε. 
 
 Προστάττει δὲ ταῦτα τὸ πνεῦμα τὸ προφητικὸν τῷ ἀποστολικῷ
 χορῷ, καὶ τοῦτο πράττειν σὺν πολλῇ προθυμίᾳ καὶ παρρησίᾳ
 ἐπικελεύεται. διὸ ἐπιλέγει ἑξῆς· 
 
 καὶ ἀγαλλιᾶσθε ἐνώπιον αὐτοῦ, 
 
 
 ἢ κατὰ τὸν Σύμμαχον · 
 
 καὶ γαυριᾶσθε εἰς πρόσωπον αὐτοῦ. 
 
 
 Καὶ ἄλλο δὲ γνώρισμα δίδωσι τοῦ προδηλωθέντος κυρίου λέγων· 
 
 τοῦ πατρὸς τῶν ὀρφανῶν καὶ κριτοῦ τῶν χηρῶν. 
 
 
 Εἰ μὴ γὰρ ὀρφανῶν ἠξίωσε
 γενέσθαι πατὴρ χηρῶν τε ἔκδικος
 καὶ κριτής, οὐδεὶς ἦν αὐτῷ
 λόγος πρὸς τοὺς ἐπὶ γῆς ταπεινούς. ἐπεὶ δὲ καθ’ ὑπερβολὴν
 φιλανθρωπίας κατηξίωσεν ἐπιβῆναι ἐπὶ
 δυσμῶν καὶ τῶν ἐν τῷ σκότῳ ὀρφανῶν χρηματίσαι πατὴρ τῶν τε ἀπεριστάτων χηρῶν τε καὶ ἐρήμων ψυχῶν κριτὴς καὶ ἔκδικος γενέσθαι, εἰκότως τὴν ὁδὸν
 τὴν ἄγουσαν ἐπὶ τοὺς ὀρφανοὺς 
 τοὺς τὸν ἐπουράνιον ἀγνοοῦντας πατέρα ἐπί τε τὰς
 ἐστερημένας τοῦ νυμφίου χήρας 
 ψυχὰς ὁδοποιεῖν παρακελεύεται. 
 Καὶ ἄλλως δὲ τοῦ περὶ προνοίας λόγου γένοιτ’ ἂν ἡ διάνοια
 παραστατικὴ διδάσκουσα, ὅτι χῆραι 
 
 καὶ ὀρφανοὶ ἔρημοι καὶ
 ἀπερίστατοι καταλείπονται ἐν τῷ βίῳ οὐκ ἄνευ λόγου καὶ
 σοφίας θεοῦ, ἀλλ’ εἰς δόξαν αὐτοῦ καὶ εἰς ἔνδειξιν τῆς
 αὐτοῦ θείας ἐπισκοπῆς. πολλάκις γοῦν οἱ γονέων ἐστερημένοι
 παῖδες ὀρφανοὶ μᾶλλον τῶν ὑπὸ
 πατράσι τραφέντων λόγων καὶ παιδείας μετέσχον μακρόβιοί τε
 καὶ πολυχρόνιοι γεγόνασι· καὶ οὐ μόνον τροφῆς ηὐπόρησαν,
 ἀλλὰ καὶ εἰς ἐπισήμους ἄνδρας προῆλθον, καὶ γυναῖκες
 ὡσαύτως χηρείαν δυστυχήσασαι
 μᾶλλον τῶν ἐν συζυγίᾳ βίον εὔθυμον καὶ ἄλυπον καὶ θεοσεβῆ
 διεξῆλθον τοῦ θεοῦ τοῖς μὲν ὀρφανοῖς ὑπὲρ πάντα πατέρα καταστάντος, ταῖς δὲ χήραις ἀντιλήπτορος καὶ ἐκδίκου. διὸ εἴρηται· 
 
 τοῦ πατρὸς τῶν ὀρφανῶν καὶ κριτοῦ τῶν χηρῶν. 
 
 
 Ἀντὶ δὲ τοῦ· τῷ ἐπιβεβηκότι ἐπὶ
 δυσμῶν, ὁ Σύμμαχος · τῷ
 ἐποχουμένῳ ἐν τῇ ἀοικήτῳ. ἀοίκητον δὲ καλεῖ τὴν
 τῶν ἀλλογενῶν καὶ ἀλλοφύλων ἐθνῶν χώραν, ἣν ἔρημον ὀνομάζειν ἐν ἑτέροις εἴωθεν ὁ λόγος. καὶ
 πάλιν ἀντί· τοῦ κριτοῦ τῶν
 χηρῶν, ὁ μὲν Ἀκύλας · δικαστοῦ
 χηρῶν, ὁ δὲ Σύμμαχος · καὶ
 ὑπερδικοῦντος χηρῶν, ἡρμήνευσαν. 
 Σφόδρα δὲ ἀκριβῶς ὀρφανῶν μὲν
 αὐτὸν πατέρα ἀποκαλεῖ, χηρῶν δὲ κριτήν . ἐπεὶ γὰρ μὴ πᾶσαι χῆραι τῆς ἴσης ὑπάρχουσι προαιρέσεως, διακρίνων
 τὰς ἀξίας αὐτοῦ καὶ τὰς μὴ τοιαύτας κριτὴς αὐτῶν καθίσταται. οὐ μὴν καὶ ὀρφανῶν ὁμοίως γένοιτ’ ἂν κριτής·
 ἐξ ἴσου γὰρ τούτων πατρὸς δίκην
 προνοεῖ.

Ὁ θεὸς ἐν τόπῳ ἁγίῳ αὐτοῦ, 
 ὁ θεὸς κατοικίζει μονο
 
 τρόπους ἐν οἴκῳ 
 ἐξάγων πεπεδημένους ἐν ἀνδρείᾳ, 
 ὁμοίως τοὺς παραπικραίνοντας τοὺς κατοικοῦντας ἐν
 τάφοις. 
 
 
 Ἐπειδὴ τὸν προδηλωθέντα κύριον 
 κάτω που ἐπὶ τὸ ταπεινὸν κατήγαγεν ὁ λόγος, ἐπιβεβηκέναι ἐπὶ δυσμῶν φήσας αὐτὸν
 ὀρφανῶν τε εἶναι πατέρα καὶ χηρῶν κριτήν, ἀναγκαίως ἐπανέρχεται ἐπὶ τὴν
 περὶ αὐτοῦ θεολογίαν διδάσκων
 
 ὅτι ταῖς μὲν προλεχθείσαις δυσμαῖς διά τινας οἰκονομίας πρὸς βραχὺν
 ἐπιβαίνει χρόνον· τό γε μὴν οἰκητήριον αὐτοῦ καὶ ἡ πρέπουσα
 αὐτῷ διατριβὴ οὐκ ἐν δυσμαῖς 
 ἐστιν, ἀλλ’ ἐν τόπῳ ἁγίῳ , ἢ
 κατὰ τὸν Ἀκύλαν ·
 ἐν οἰκητηρίῳ ἡγιασμένῳ
 αὐτοῦ 
 , ἢ κατὰ ὁ τὸν Σύμμαχον · ἐν
 βασιλείοις ἁγίοις αὐτοῦ. ἔστι μὲν γὰρ αὐτῷ
 τόπος ἐμπρέπων καὶ ἁρμόζων
 τῇ αὐτοῦ θεότητι. ὅμως δ’ οὖν φιλάνθρωπος ὢν τοῦ οἰκείου
 μεγέθους ὑποκαταβαίνει συγκαταβαίνει τε τοῖς ἐν δυσμαῖς οἰκοῦσιν ὀρφανοῖς καὶ χήραις . διὸ καὶ ἀλλαχοῦ εἴρηται· ὅτι
 ἰδοὺ κύριος κύριος ἐκπορεύεται καὶ καταβήσεται ἐκ τοῦ
 τόπου αὐτοῦ. 
 
 Κατιὼν δὲ ἐνθένδε καὶ ἐπιβαίνων ἐπὶ
 δυσμάς , ὁποῖα διαπράττεται θεασώμεθα· κατοικίζει, φησί, μονοτρόπους ἐν οἴκῳ, κατὰ δὲ τὸν
 Σύμμαχον · δίδωσιν οἰκεῖν μοναχοῖς
 οἰκίαν, καὶ κατὰ τὸν Ἀκύλαν · καθίζει
 μονογενεῖς οἴκονδε, κατὰ δὲ τὴν ε΄ ἔκδοσιν·
 κατοικίζει μονοζώνους ἐν οἴκῳ.
 
 
 Καὶ τοῦτ’ ἦν τὸ πρῶτον αὐτοῦ κατόρθωμα, ὃ δὴ καὶ μέγιστον
 τῶν αὐτοῦ κατορθωμάτων τῷ τῶν ἀνθρώπων δεδώρηται γένει. τὸ
 γοῦν πρῶτον τάγμα τῶν ἐν Χριστῷ προκο
 
 πτόντων τὸ τῶν μοναχῶν 
 τυγχάνει· σπάνιοι δέ εἰσιν οὗτοι· διὸ κατὰ τὸν Ἀκύλαν 
 μονογενεῖς ὠνομάσθησαν
 ἀφωμοιωμένοι τῷ μονογενεῖ υἱῷ τοῦ θεοῦ· κατὰ δὲ τοὺς ο΄
 μονότροποι τυγχάνουσιν, ἀλλ’
 οὐ πολύτροποι οὐδὲ ἄλλοτε ἄλλως τὸν ἑαυτῶν μεταβάλλοντες
 τρόπον, ἕνα δὲ μόνον κατορθοῦντες τὸν εἰς ἄκρον ἥκοντα
 ἀρετῆς· μονοζώνους δὲ
 αὐτοὺς ἡ ε΄ ἔκδοσις ὠνόμασεν, ὡς ἂν μονήρεις καὶ καθ’
 ἑαυτοὺς ἀνεζωσμένους. 
 Τοιοῦτοι δὲ πάντες εἰσὶν οἱ τὸν μονήρη καὶ ἁγνὸν
 κατορθοῦντες βίον, ὧν πρῶτοι γεγώνασιν οἱ τοῦ σωτῆρος ἡμῶν
 μαθηταί, οἷς εἴρητο· μὴ κτήσησθε χρυσόν, μηδὲ
 ἄργυρον εἰς τὰς ζώνας ὑμῶν, μὴ πήραν εἰς ὁδόν, μηδὲ
 ὑποδήματα, μηδὲ ῥάβδον. ἐν γὰρ τῷ λέγειν μὴ
 δεῖν κτήσασθαι χρυσὸν μηδὲ ἄργυρον εἰς τὰς ζώνας
 ἀνεζωσμένους αὐτοὺς εἰσάγει. οὕτω δὲ καὶ πᾶσιν
 ἡμῖν ὁ ἀπόστολος παρακελεύεται λέγων· στῆτε οὖν
 περιζωσάμενοι τὴν ὀσφὺν ὑμῶν ἐν ἀληθείᾳ. καὶ οἱ
 τὸ Πάσχα δὲ ἐσθίοντες ἐκελεύοντο τὰς ὀσφῦς 
 ἔχειν περιεζωσμένας . 
 Τοῦτο δὴ οὖν πρῶτον κατορθοῖ τοῖς ἐν δυσμαῖς οἰκοῦσιν ἐπιδημήσας ὁ θεσπιζόμενος. ἀπὸ
 γὰρ τῶν προλεχθέντων ὀρφανῶν 
 καὶ τῶν δηλωθεισῶν χηρῶν 
 ἀφορίσας ἐξαίρετον καὶ τιμιώτατον ἑαυτῷ τάγμα τὸ τῶν μονοτρόπων κατοικίζει αὐτοὺς ἐν οἴκῳ , δηλαδὴ ἐν τῇ ἐκκλησίᾳ
 αὐτοῦ, παραμένειν καὶ κατοικεῖν ἐν αὐτῇ καταξιῶν αὐτούς.
 μετὰ δὲ τούτους δεύτερον ἔργον κοινωφελὲς καὶ εἰς πολλοὺς
 
 διαβαῖνον κατορθοῖ 
 
 ἐξάγων πεπεδημένους ἐν ἀνδρείᾳ. 
 
 
 Τῇ γὰρ ἑαυτοῦ ἀνδρείᾳ ἐξάγει τοὺς πρότερον σειραῖς ἁμαρτιῶν
 πεπεδημένους . 
 Ἀντὶ δὲ τοῦ· ἐν ἀνδρείᾳ, 
 εἰς ἀπόλυσιν, ἡρμήνευσεν ὁ
 Σύμμαχος εἰπών· 
 
 ἐξάγει δεδεμένους εἰς ἀπόλυσιν. 
 
 
 Νοήσεις δὲ καὶ τοῦτο ἐκ τῆς λεγούσης ἐν Ἡσαΐᾳ προφητείας
 εἰς αὐτοῦ πρόσωπον τοῦ κυρίου· ἰδοὺ δέδωκά σε εἰς
 διαθήκην γένους, εἰς φῶς ἐθνῶν, ἀνοῖξαι ὀφθαλμοὺς
 τυφλῶν, ἐξάγειν ἐκ δεσμῶν δεδεμένους, καὶ ἐξ 
 
 οἴκου φυλακῆς καθημένους ἐν σκότει. τοὺς
 γὰρ πάλαι δεσμοῖς διαβολικοῖς κατεσφιγμένους καὶ τῇ πολυθέῳ
 καὶ δαιμονικῇ πλάνῃ προστετηκότας λύσας τῶν δεσμῶν ἐξήγαγε
 δοὺς ἄφεσιν ἁμαρτιῶν. ἀλλὰ καὶ τοὺς ἐν τῷ θανάτῳ δεσμίους
 ὄντας ἐξ αἰῶνος συνανέστησεν ἑαυτῷ λύσας τῶν πικρῶν τοῦ
 θανάτου δεσμῶν. καὶ τοῦτο ἔπραξεν ἐν
 ἀνδρείᾳ· ἀνδρὸς γὰρ σχῆμα λαβὼν καὶ δι’
 ἀνθρωπείου σώματος ἀνδρισάμενος ἐξήγαγε τῶν δεσμῶν τοὺς
 προλεχθέντας. ταῦτ’ ἦν τὰ κατορθώματα τῆς εἰς ἀνθρώπους
 ἐπιδημίας τοῦ θεοῦ λόγου, οἷς ἑξῆς εἴρηται· 
 
 ὁμοίως τοὺς παραπικραίνοντας τοὺς κατοικοῦντας ἐν
 τάφοις. 
 
 
 Ὅπερ ὁ Σύμμαχος 
 ἡρμήνευσε λευκότερον διασαφήσας τὴν διάνοιαν καὶ εἰπών· 
 
 οἱ δὲ ἀπειθεῖς κατοικήσουσι καύσωνος ξηρότητα, 
 
 
 ὁ δὲ Ἀκύλας · 
 
 πλὴν ἀφιστάμενοι, φησίν, ἐσκήνωσαν λεωπετρίανδε. 
 
 
 Ἐβούλετο μὲν γὰρ αὐτὸς καὶ τοὺς
 παραπικραίνοντας ἐξαγαγεῖν καὶ ἐλευθε
 
 ρῶσαι τῶν δεσμῶν. ἐπιμένοντες δὲ οὗτοι τῇ ἀπειθείᾳ
 παροξύνοντές τε ἐν αὐτῷ τούτῳ καὶ παραπικραίνοντες τὸν θεὸν κατοικήσουσι τοὺς ἑαυτῶν τάφους , ὡς λέγεσθαι περὶ αὐτῶν· ἄφες
 τοὺς νεκροὺς θάπτειν τοὺς ἑαυτῶν νεκρούς, ἢ
 κατοικήσουσι καύσωνος ξηρότητα, ὡς ἂν μέλλοντες πορεύεσθαι
 εἰς τὸ πῦρ τὸ αἰώνιον τὸ ἡτοιμασμένον τῷ διαβόλῳ
 καὶ τοῖς ἀγγέλοις αὐτοῦ.

Ὁ θεός, ἐν τῷ ἐκπορεύεσθαί σε ἐνώπιον τοῦ λαοῦ σου, 
 ἐν τῷ διαβαίνειν σε ἐν τῇ ἐρήμῳ. 
 διάψαλμα. 
 γῆ ἐσείσθη, καὶ γὰρ οἱ οὐρανοὶ ἔσταξαν, 
 ἀπὸ προσώπου τοῦ θεοῦ τοῦ Σινᾶ, 
 ἀπὸ προσώπου τοῦ θεοῦ Ἰσραήλ. 
 
 
 Ὅτι μὴ μόνον ἐπὶ συντελείᾳ τῶν αἰώνων ἀνθρώποις ἐπεδήμει ὁ
 τοῦ θεοῦ λόγος, ἀλλὰ καὶ πρότερον αὐτὸς ἦν ὁ διὰ Μωσέως
 χρηματίζων ὁ παρὼν διδάσκει λόγος φάσκων· 
 
 ὁ θεός, ἐν τῷ ἐκπορεύεσθαί σε ἐνώπιον τοῦ λαοῦ σου, 
 ἐν τῷ διαβαίνειν σε ἐν τῇ ἐρήμῳ, 
 γῆ ἐσείσθη, καὶ γὰρ οἱ οὐρανοὶ ἔσταξαν. 
 
 
 Καὶ τότε γάρ, φησί, καθ’ ὃν χρόνον ἐξῆγες τοὺς υἱοὺς Ἰσραὴλ
 ἀπὸ γῆς Αἰγύπτου, ἡ σύμπασα γῆ
 ἐσείετο τῆς φήμης τῶν ἐν Αἰγύπτῳ πεπραγμένων
 διατρεχούσης εἰς πάντας. 
 Ἀλλ’ ἡ μὲν γῆ τότε ἐσείετο, ἤτοι τῆς φήμης, ὡς
 εἴρηται, τὰς πάντων τῶν ἐπὶ γῆς ἀκοὰς πληρούσης ἢ καὶ αὐτοῦ
 τοῦ στοιχείου χαίροντος ἐπὶ τῇ ἐπιβάσει τοῦ θεοῦ. ὃ δὴ
 διδάσκει καὶ ἕτερος ψαλμὸς λέγων· 
 
 ἐν ἐξόδῳ Ἰσραὴλ ἐξ Αἰγύπτου, 
 οἴκου Ἰακὼβ ἐκ λαοῦ βαρβάρου 
 τὰ ὄρη ἐσκίρτησαν ὡς κριοὶ 
 καὶ οἱ βουνοὶ ὡς ἀρνία
 
 προβάτων. 
 
 
 Ἡ μὲν οὖν γῆ χαίρουσα ἐσείετο, οἱ δὲ οὐρανοὶ ἔσταξαν . τί δὲ ἔσταξαν, ἀλλ’ ἤτοι τὴν τροφὴν τὴν παραδόξως
 ἐνεχθεῖσαν τοῖς ἐπὶ τῆς ἐρήμου, ἢ καὶ τοὺς θείους λόγους τε
 καὶ νόμους τροφὴν ὄντας ψυχῶν λογικῶν; 
 
 Ἐσείετο δὲ ἡ γῆ , καὶ ἔσταξαν
 οἱ οὐρανοὶ 
 
 
 ἀπὸ προσώπου τοῦ θεοῦ τοῦτο Σιναΐ, 
 
 
 τουτέστι τοῦ ἐν τῷ ὄρει Σιναῒ χρηματίσαντος. καὶ ταῦτα δὲ
 σαφέστερον ἡρμήνευσεν ὁ Σύμμαχος εἰπών· 
 
 γῆ ἐσείετο, οὐρανὸς δὲ ἀπέσταξεν 
 ἀπὸ προσώπου τοῦ θεοῦ τούτου τοῦ Σιναΐ, 
 καὶ ἀπὸ προσώπου τοῦ θεοῦ, θεοῦ Ἰσραήλ. 
 
 
 Μήποτε δὲ καὶ αἱ οὐράνιοι δυνάμεις ὥσπερ τροφοί τινες καὶ
 τιθηνοὶ ἀπὸ θηλῆς γάλα νηπίοις ἀποστάζουσαι, οὕτως καὶ
 αὗται τὴν ἐξ αὐτῶν χορηγίαν παρεῖχον τοῖς τότε τὰς ψυχὰς
 νηπίοις. δι’ ὃ καὶ παιδαγωγὸς ὠνόμασται παρὰ τῷ ἀποστόλῳ ὁ
 διὰ Μωσέως λαληθεὶς λόγος.

Βροχὴν ἑκούσιον ἀφοριεῖς, ὁ θεός, τῇ κληρονομίᾳ σου, 
 καὶ ἠσθένησεν, σὺ δὲ κατηρτίσω αὐτήν. 
 τὰ ζῷά σου κατοικοῦσιν ἐν αὐτῇ· 
 ἡτοίμασεν τῇ χρηστότητί σου τῷ πτωχῷ. 
 
 
 Τότε μέν, φησίν, 
 
 ἐν τῷ ἐκπορεύεσθαί σε ἐνώπιον τοῦ λαοῦ σου, 
 
 
 καὶ 
 
 ἐν τῷ διαβαίνειν σε ἐν τῇ ἐρήμῳ, 
 γῆ ἐσείσθη, καὶ οἱ οὐρανοὶ ἔσταξαν, 
 
 
 ἐπὶ δὲ τοῦ παρόντος, ὅτε ἐπιβέβηκας ἐπὶ
 δυσμῶν , ἕτερα παράδοξα εἰργάσω. τῇ γὰρ κληρονομίᾳ σου ἀφώρισας βροχὴν ἑκούσιον . 
 
 Κληρονομία δὲ αὐτοῦ τίς ἦν μετὰ
 τὸν πρότερον λαόν, ἀλλ’ ἡ ἐξ ἐθνῶν ἐκκλησία, ὥσπερ οὖν
 διδάσκει λέγων αὐτὸς ἐν δευτέρῳ ψαλμῷ· 
 
 
 
 Kύριος εἶπε πρός με· υἱός μου εἶ σύ, 
 ἐγὼ σήμερον γεγέννηκά σε. 
 αἴτησαι παρ’ ἐμοῦ, καὶ δώσω σοι ἔθνη τὴν κληρονομίαν
 σου 
 καὶ τὴν κατάσχεσίν σου τὰ πέρατα τῆς γῆς. 
 
 
 
 Υἱὸς γὰρ θεοῦ 
 κελευόμενος πρὸς τοῦ πατρὸς αἰτεῖν
 κληρονομίαν, οὔτε Ἰουδαίων ἔθνος, ἀλλὰ πάντα
 τὰ ἔθνη καὶ τὰ πέρατα τῆς
 γῆς , τίς ἂν γένοιτο ἢ ὁ τὴν ἐξ ἐθνῶν ἐκκλησίαν
 συστησάμενος; ταύτῃ οὖν τῇ κληρονομίᾳ αὐτοῦ ἀφώρισε
 βροχὴν ἑκούσιον. διὸ λέλεκται περὶ αὐτοῦ· 
 
 καταβήσεται ὡς ὑετὸς ἐπὶ πόκον 
 καὶ ὡσεὶ σταγόνες στάζουσαι ἐπὶ τὴν γῆν. 
 
 
 Λόγος δὲ ἦν εὐαγγελικὸς ἡ βροχὴ 
 ἡ ἑκουσία καὶ τὸ τῆς καινῆς
 διαθήκης κήρυγμα τῇ ἐξ ἐθνῶν ἐκκλησίᾳ παραδεδομένον. 
 Καλὴ δὲ ἡ προσθήκη τῆς ἑκουσίας
 βροχῆς · διὰ Μωσέως μὲν γὰρ οὐχ ἑκούσιος τοῖς παλαιοῖς παρείχετο
 λόγος, ἐπεὶ οὐ κατὰ γνώμην τὴν αὐτοῦ ἐνομοθετεῖτο· διὸ πρὸς
 αὐτοὺς ἔλεγεν ὁ σωτήρ· Μωσῆς πρὸς τὴν σκληροκαρδίαν
 ὑμῶν ἔγραψεν· ὁ δὲ λόγος ὁ εὐαγγελικὸς κατὰ
 βουλὴν καὶ κατὰ προαίρεσιν θεοῦ ἀφωρίσθη τῇ κληρονομίᾳ αὐτοῦ, ἣν ἀσθενήσασαν σύ , φησί, κατηρτίσω.
 κατὰ δὲ τὸν Ἀκύλαν ·
 μεμοχθηκυῖαν, φησί,
 σὺ ἥδρασας αὐτήν , κατὰ
 δὲ τὸν Σύμμαχον ·
 ἣν ἐξεπόνησας, φησί,
 καὶ ἥδρασας. 
 
 Οὐ δεῖ δὲ πολλῶν λόγων εἰς τὸ παραστῆσαι, ὅπως ἡ ἐξ ἐθνῶν
 πάλαι πρότερον ἦν μεμοχθηκυῖα
 πόνοις καὶ μόχθοις τῆς εἰδωλολάτρου πλάνης
 καταπονηθεῖσα· ἀσθενήσασά τε ἦν
 εἰς ὑπερβολήν, ὡς μηδεμίαν ἐν αὐτῇ καταλειφθῆναι δύναμιν.
 ἀλλ’ ἀναλαβὼν αὐτὴν ὁ σωτὴρ κατηρτίσατο αὐτὴν
 
 ἑδράσας ἐπὶ τὴν πέτραν τὴν ἀρραγῆ καὶ ἄσειστον τῆς αὐτοῦ
 πίστεως· ὃ δὴ καὶ ἐπηγγείλατο ποιήσειν εἰπών· ἐπὶ
 τὴν πέτραν οἰκοδομήσω μου τὴν ἐκκλησίαν, καὶ πύλαι ᾅδου
 οὐ κατισχύσουσιν αὐτῆς. 
 
 Ἑδράσας δὲ αὐτὴν καὶ καταρτισάμενος 
 τὰ ζῶα ἑαυτοῦ κατῴκισεν ἐν αὐτῇ. 
 ζῶα δὲ τίνα ἂν εἴποις τοῦ θεοῦ,
 ἢ τὰς ἐκ τῆς παρ’ αὐτῷ ζωῆς ἀρυομένας καὶ ζωοποιουμένας
 ψυχάς; καὶ ταῦτα πάντα, φησίν, ἡτοίμασας διὰ τῆς σῆς
 χρηστότητος καὶ φιλανθρωπίας, ἢ διὰ τῆς σῆς
 ἀγαθωσύνης, κατὰ τοὺς
 λοιποὺς ἑρμηνευτάς, τῷ πτωχῷ. 
 
 
 Πτωχὸν δὲ ἐνταῦθα κέκληκε
 μυστικῶς τὸν κατὰ σάρκα ἄνθρωπον τοῦ σωτῆρος ἡμῶν, ὃς
 πλούσιος ὢν ἐπτώχευσε δι’ ἡμᾶς, ἵνα ἡμεῖς τῇ
 αὐτοῦ πτωχείᾳ πλουτήσωμεν. ἐδήλου δὲ αὐτοῦ τὴν
 πτωχείαν καὶ αὐτὸς λέγων. μάθετε ἀπ’ ἐμοῦ, ὅτι πρᾶός
 εἰμι καὶ ταπεινὸς τῇ καρδίᾳ. 
 
 Τούτῳ οὖν τῷ πτωχῷ ὁ θεὸς καὶ
 πατὴρ αὐτοῦ τῇ αὐτοῦ φιλανθρωπίᾳ καὶ χρηστότητι ἡτοί 
 
 μασε τὰ προλεχθέντα πάντα, λέγω
 δὲ τὴν ἑκούσιον βροχήν , τὴν
 δηλωθεῖσαν κληρονομίαν , τὰ
 προλεχθέντα ζῶα . διὸ τοῖς πᾶσιν
 ἐπενήνεκται τό· 
 
 ἡτοίμασας ἐν τῇ χρηστότητί σου τῷ πτωχῷ.

Kύριος δώσει ῥῆμα τοῖς εὐαγγελιζομένοις δυνάμει πολλῇ, 
 ὁ βασιλεῦς τῶν δυνάμεων τοῦ ἀγαπητοῦ, 
 καὶ ὡραιότητι τοῦ οἴκου διελέσθαι σκῦλα. 
 
 
 Τὰ μὲν κατορθώματα τοῦ ἐπιβεβηκότος ἐπὶ
 δυσμῶν κυρίου τοιαῦτα. ἐπεὶ δ’ ἐχρῆν αὐτὰ
 ἐξάκουστα πᾶσιν ἀνθρώποις γενέσθαι, πάλιν ὁ αὐτὸς κύριος
 καὶ τοῦτο πρὸς τοῖς ἄλλοις
 
 ἐπιτελεῖ. πῶς δὲ καὶ τίνα τρόπον; ἀνθρώποις μὴ ἔχουσιν
 ἴδιον λόγον μηδὲ οἰκείαν σοφίαν, παντελῶς δὲ ἰδιώταις
 ἀνεπιστήμοσιν, αὐτὸς ἐπιχορηγήσει 
 ῥῆμα μεστὸν ἀφάτου καὶ πολλῆς δυνάμεως . οἱ δὲ δυναμωθέντες καὶ
 στομωθέντες ὑπὸ τοῦ δωρηθέντος 
 αὐτοῖς ῥήματος κήρυκες ἀγαθῶν
 τοῦ παντὸς κόσμου καταστήσονται εὐαγγελιούμενοι πᾶσιν ἀνθρώποις τὰ
 προλελεγμένα. διὸ ἀκολούθως τοῖς τοῦ κυρίου κατορθώμασιν
 ἐπενήνεκται τό· 
 
 κύριος δώσει ῥῆμα τοῖς εὐαγγελιζομένοις δυνάμει πολλῇ. 
 
 
 Ἀναγκαῖον δὲ ἦν γνῶναι ἡμᾶς καὶ τοῦτο. ἐπειδὴ ἀνωτέρω
 παρεκελεύετό τισιν ᾄδειν 
 καὶ ψάλλειν τῷ θεῷ 
 ὁδοποιεῖν τε τῷ ἐπιβεβηκότι ἐπὶ δυσμῶν ,
 παρέστησεν εἰπών· 
 
 κύριος δώσει ῥῆμα τοῖς εὐαγγελιζομένοις δυνάμει πολλῇ. 
 
 
 Τούτοις γὰρ τοῖς εὐαγγελιζομένοις καὶ ὁδοποιοῦσιν αὐτῷ τὴν εἰς ἀνθρώπους πάροδον
 αὐτὸς ὁ πρὸς αὐτῶν καταγγελλόμενος δώσει ῥῆμα θεϊκόν. τοσοῦτοι γὰρ ἦσαν χωρητικοὶ
 σὺν πολλῇ δυνάμει, καὶ μέγα ἦν
 αὐτοῖς τουτὶ τὸ ῥῆμα καὶ
 αὔταρκες εἰς τὴν τοῦ εὐαγγελίου διακονίαν. αὐτὸς μὲν γὰρ ὁ
 κύριος ὁ τέλειος ἦν τοῦ θεοῦ
 λόγος, οἱ δὲ ῥῆμα λαβόντες καὶ
 βραχείας τινὸς τῆς αὐτοῦ δυνάμεως ἐμπνεύσεως καταξιωθέντες
 τὴν σύμπασαν ἐπλήρουν οἰκουμένην τοῦ εὐαγγελίου σὺν πολλῇ δυνάμει κηρύττοντες. τοῦτο
 γοῦν καὶ ἐπήγγελτο αὐτοῖς δι’ ἑαυτοῦ φήσας· ὑμεῖς δὲ
 λήψεσθε δύναμιν ἐπελθόντος τοῦ ἁγίου πνεύματος ἐφ’
 ὑμᾶς. » 
 Κατὰ δὲ τὸν Σύμμαχον · 
 
 κύριος, φησίν, ἔδωκε ῥήσεις εὐαγγελιζομένῃ στρατιᾷ
 πολλῇ. 
 
 
 
 
 Στρατιὰ δὲ ἦν πολλὴ τοῦ
 σωτῆρος ἡμῶν ἡ τῶν εὐαγγελιζομένων τὰς δοθείσας αὐτοῖς ῥήσεις , πρῶτον μὲν ἀποστόλων
 ιβ , ἔπειτα μαθητῶν ο , καὶ ἐπὶ
 τούτοις ἑτέρων φ , οἷς ἀθρόως ἐφάνη μετὰ τὴν
 ἀνάστασιν, ὡς ὁ θεῖος ἐμαρτύρησεν ἀπόστολος εἰπών·
 ἔπειτα ὤφθη ἐπάνω φ ἀδελφοῖς ἐφάπαξ·
 ἐξ ὧν οἱ πλείονες μένουσι ἕως ἄρτι, τινὲς δὲ καὶ
 ἐκοιμήθησαν, οἷς ἐπιλέγει· ἔπειτα ὤφθη
 τοῖς ἀποστόλοις πᾶσιν. ἦσαν γάρ, ἦσαν καὶ μετὰ
 τοὺς ιβ καὶ μετὰ τοὺς ο καὶ μετὰ τοὺς
 φ ἕτεροι πλείους κήρυκες τοῦ εὐαγγελίου κατά
 τε τοὺς χρόνους τοὺς ἀποστολικοὺς καὶ μετ’ ἐκείνους ἕτεροι
 οἱ κατὰ πᾶσαν τὴν οἰκουμένην ἐν ταῖς ἐκκλησίαις αὐτοῦ τὸ
 εὐαγγέλιον αὐτοῦ κηρύττοντες, οἷς ὁ
 βασιλεὺς τῶν δυνάμεων τὴν 
 τοῦ ἀγαπητοῦ δύναμιν ἐχορήγει. 
 Ἕτεραι δὲ παρὰ ταύταις τοῦ ἀγαπητοῦ
 δυνάμεις ἦσαν αἱ κατ’ οὐρανὸν στρατιαί, ἄγγελοι
 καὶ ἀρχάγγελοι καὶ πνεύματα θεῖα. αὗται γὰρ ἦσαν αἱ δυνάμεις τοῦ ἀγαπητοῦ .
 
 διὸ κύριος τῶν δυνάμεων ἀνηγόρευται. 
 
 Ἀγαπητὸς δὲ τοῦ θεοῦ, τίς ἦν ἢ
 ὁ μονογενὴς υἱὸς τοῦ θεοῦ; ᾧ ἡ πατρικὴ φωνὴ ἐμαρτύρει
 φήσασα· οὗτός ἐστιν ὁ υἱός μου ὁ ἀγαπητός, εἰς ὃν
 ηὐδόκησα. οὗτος τοίνυν ὁ
 βασιλεὺς τῶν τοῦ ἀγαπητοῦ δυνάμεων , ὥσπερ ταῖς
 κατ’ οὐρανὸν δυνάμεσιν ἐχορήγει τὰς ἑαυτοῦ εὐεργεσίας,
 οὕτως καὶ τοῖς ἐπὶ γῆς εὐαγγελιζομένοις
 δίδωσι τὸ εὐαγγελικὸν 
 ῥῆμα σὺν δυνάμει
 πολλῇ . καὶ αὐτοὶ δὲ οὗτοι οἱ ἐπὶ γῆς στρατιαὶ
 ἦσαν αὐτοῦ καὶ δυνάμεις 
 
 αὐτοῦ. διὸ κατὰ τὸν Σύμμαχον λέλεκται· 
 
 βασιλεῖς τῶν στρατειῶν ἠγαπήθησαν, ἤ· ἀγαπητοὶ
 ἐγένοντο. 
 
 
 Τούτοις δὲ αὐτοῖς καὶ ἄλλο χάρισμα ἐδωρήσατο· τοῦτο δὲ ἦν
 τὸ διελέσθαι σκύλα εἰς ὡραιότητα τοῦ οἴκου . ὡραιότης μὲν οἴκου τὰ διαπρέποντα ἐν τῇ ἐκκλησίᾳ τοῦ θεοῦ
 εἴη ἂν τάγματα, ὧν καὶ ἐπιθυμητὴς ὁμολογεῖ τις γεγονέναι
 φήσας· 
 
 Κύριε, ἠγάπησα εὐπρέπειαν οἴκου σου 
 καὶ τόπον σκηνώματος δόξης σου, 
 
 
 καὶ πάλιν· 
 
 μίαν ᾐτησάμην παρὰ κυρίου, ταύτην ζητήσω· 
 τὸ κατοικεῖν με ἐν οἴκῳ κυρίου πάσας τὰς ἡμέρας τῆς
 ζωῆς μου, 
 τοῦ θεωρεῖν με τὴν τερπνότητα κυρίου 
 καὶ ἐπισκέπτεσθαι τὸν ναὸν αὐτοῦ. 
 
 
 Τὰ ἅγια τοίνυν τῶν ἁγίων εἴη
 ἂν ἡ τερπνότης καὶ ὡραιότης τοῦ οἴκου τοῦ θεοῦ. ταῦτα δέ ἐστι τὰ
 ἐν σωφροσύνῃ καὶ ἁγνείᾳ καὶ δικαιοσύνῃ καὶ ταῖς λοιπαῖς
 ἀρεταῖς διαλάμποντα τῆς ἐκκλησίας τοῦ θεοῦ τάγματα. εἰς δὲ
 τὴν ὡραιότητα ταύτην σκύλα διελέσθαι τοῖς αὐτοῦ
 στρατιώταις ἐδωρήσατο ὁ βασιλεὺς τῶν
 δυνάμεων . τῶν γὰρ πολεμίων ἀνατραπέντων καὶ εἰς
 φυγὴν κεχωρηκότων, λέγω δὲ τῶν ἀφανῶν καὶ ἀοράτων δυνάμεων,
 περὶ ὧν ἀνωτέρω ἐλέγετο· 
 
 ἀναστήτω ὁ θεός, καὶ διασκορπισθήτωσαν οἱ ἐχθροὶ αὐτοῦ, 
 φυγέτωσαν πάντες οἱ μισοῦντες αὐτὸν ἀπὸ προσώπου αὐτοῦ, 
 
 
 οἱ τοῦ νικητοῦ βασιλέως στρατιῶται τὰ σκύλα τούτων εἰς ἑαυτοὺς διῃροῦντο. 
 
 Σκύλα δὲ ἦμεν ἡμεῖς καὶ πᾶν τὸ
 τῶν ἀνθρώπων γένος τὸ πάλαι πρότερον
 
 ὑποχείριον τῶν ἀντικειμένων δυνάμεων γεγενημένον· ὧν
 ἀπελασθεισῶν οἱ τοῦ σωτῆρος ἡμῶν μαθηταὶ καὶ ἀπόστολοι καὶ
 εὐαγγελισταὶ ἥ τε λοιπὴ αὐτοῦ στρατεία τὰς πάλαι πρότερον
 ἐσκυλευμένας ψυχὰς κτῆμα ἴδιον ποιησάμενοι διενείμαντο εἰς
 ἀλλήλους. Παῦλος μὲν οὖν ἀπὸ Ἱερουσαλὴμ καὶ κύκλῳ μέχρι τοῦ
 Ἰλλυρικοῦ τὰ ἐξ ἐθνῶν ἐκληροῦτο σκύλα, Πέτρος δὲ πάλιν ἑτέρων ἐθνῶν, καὶ
 Ἰωάννης ὡσαύτως ἑτέρων καὶ τῶν λοιπῶν ἀποστόλων ἕκαστος
 παραπλησίως. ἀφ’ ὧν σκύλων τὰ
 ἐξαίρετα ἀναθήματα εἰς ὡραιότητα τοῦ
 οἴκου τοῦ θεοῦ ἀφώριζον. διὸ λέλεκται· 
 
 καὶ ὡραιότητι τοῦ οἴκου διελέσθαι σκύλα.

Ἐὰν κοιμηθῆτε ἀνὰ μέσον τῶν κλήρων 
 πτέρυγες περιστερᾶς περιηργυρωμέναι, 
 καὶ τὰ μετάφρενα αὐτῆς ἐν χλωρότητι χρυσίου.» 
 
 
 Μνημονεύσας ὁ λόγος τῶν εὐαγγελιζομένων
 δυνάμει πολλῇ 
 τοῦ τε οἴκου καὶ τῆς ὡραιότητος αὐτοῦ, ἔτι μὴν καὶ τῶν ἐν αὐτῷ
 σκύλων , δι’ ὧν ᾐνίττετο τὴν
 ἐκκλησίαν τοῦ θεοῦ καὶ τοὺς ἐν αὐτῇ διαπρέποντας, ἀκολούθως
 διὰ τῶν μετὰ χεῖρας καὶ τῶν θεοπνεύστων ἀναγνωσμά
 
 των τὴν μνήμην ποιεῖται ὡς πρὸς ἡμᾶς λέγων· 
 
 ἐὰν κοιμηθῆτε ἀνὰ μέσον τῶν κλήρων. 
 
 
 
 Κλῆροι δὲ τῆς ἐκκλησίας εἰσὶν ἥ
 τε παλαιὰ καὶ ἡ καινὴ διαθήκη τοῦ θεοῦ, ὧν τοὺς ἐν μέσῳ
 ἀναστρεφομένους διδάσκει πτέρυγας
 περιστερᾶς περιηργυρωμένας εὑρήσειν· ἧς περιστερᾶς τὰ μετάφρενα εἶναι
 
 ἐν χλωρότητι χρυσίου. τοῦ γὰρ
 ἁγίου πνεύματος περιστερᾶς 
 νοουμένου οἱ ἐν παλαιᾷ καὶ καινῇ λελαλημένοι λόγοι κατὰ μὲν
 τὴν ἐπιπαλαιὸν ἀνάγνωσιν, πτέρυξιν ὥσπερ ἐγκεκαλυμμένοι
 τυγχάνουσι καὶ πτέρυξι
 περιηργυρωμέναις , ἐπειδὴ τὰ λόγια κυρίου
 ἀργύριόν ἐστι πεπυρωμένον δοκίμιον τῇ γῇ· τὰ δὲ κατὰ βάθους
 ἐγκεκρυμμένα νοήματα, ἅπερ ἔοικε μεταφρένοις τῆς ἀποδοθείσης περιστερᾶς , δηλαδὴ τοῦ ἁγίου πνεύματος, ἐν
 χλωρότητι λέγεται εἶναι
 χρυσίου τῆς ἐγκεκρυμμένης τῇ
 λέξει διανοίας καὶ τοῦ καθαρωτάτου νοῦ χρυσοῦ δίκην
 ἀπαστράπτοντος. ταῦτα δὲ ἀναφωνεῖται πᾶσιν ἡμῖν τοῖς ἐν τῷ
 οἴκῳ τοῦ θεοῦ συνηγμένοις,
 οὓς διὰ τῶν ἔμπροσθεν σκύλα ὁ
 λόγος ὠνόμαζεν. 
 Ἀντὶ δὲ τοῦ· ἐὰν κοιμηθῆτε, 
 κατὰ τὸν Σύμμαχον · 
 
 ἐὰν ἀναπέσητε μεταξὺ τῶν κλήρων, 
 
 
 εἴρηται. τὸ γὰρ κοιμηθῆναι νῦν
 διαναπαύσεσθαι δηλοῖ. τοῖς οὖν τῶν ἱερέων ἀσκηταῖς λόγων
 προτρεπτικῶς ἡ προσφώνησις ἐπαγγέλλεται τὴν ἐκ τῶν θείων
 λόγων ὠφέλειαν· ἥ τε γὰρ λέξις τῶν ἱερῶν ἀναγνωσμάτων
 κεκάθαρται δίκην ἀργυρίου πεπυρωμένου, κατὰ τὸν φήσαντα
 λόγον· 
 
 τὰ λόγια κυρίου πεπυρωμένα, 
 
 
 καὶ πάλιν· 
 
 τὰ λόγια κυρίου λόγια ἁγνά, 
 ἀργύριον πεπυρωμένον, δοκίμιον τῇ γῇ, 
 κεκαθαρισμένον ἑπταπλασίως. 
 
 
 Ἥ τε διάνοια ἡ πνευματικὴ ἐξαίρετος καὶ πολυτίμητος διὰ τοῦ
 λέγεσθαι· ἐν χλωρότητι χρυσίου, 
 παρίσταται.

Ἐν τῷ διαστέλλειν τὸν
 
 ἐπουράνιον βασιλεῖς ἐπ’ αὐτὴν, 
 χιονωθήσονται ἐν Σελμών. 
 ὄρος τοῦ θεοῦ ὄρος πῖον· 
 ὄρος τετυρωμένον, ὄρος πῖον· 
 ἵνα τί ὑπολαμβάνετε ὄρη τετυρωμένα· 
 τὸ ὄρος, ὃ εὐδόκησεν ὁ θεὸς κατοικεῖν ἐν αὐτῷ; 
 καὶ γὰρ κύριος κατασκηνώσει εἰς τέλος. 
 
 
 Ἀντὶ τοῦ· ἐν τῷ διαστέλλειν τὸν
 ἐπουράνιον καὶ τὰ ἑξῆς, ὁ Σύμμαχος τοῦτον ἡρμήνευσε
 τὸν τρόπον· 
 
 ὁπότε κατεμέριζεν ὁ ἱκανὸς βασιλεύειν αὐτήν, 
 ὡς χιονισθεῖσα ἦν Σελμών, 
 ὄρος θεοῦ, ὄρος εὐτροφίας, 
 ὄρος ὑψηλότατον, ὄρος εὐτροφίας· 
 εἰς τί περισπουδάζεται τὰ ὄρη τὰ ὑψηλά; 
 τὸ ὄρος, ὅπερ ἐπόθησεν ὁ θεὸς εἰς τὸ κατοικεῖν ἐν αὐτῷ, 
 καὶ κύριος κατασκηνώσει εἰς τέλος. 
 
 
 Διδάσκει δὲ ὁ λόγος, ὡς ἄρα κατὰ τὸν καιρόν, ἐν ᾧ ὁ
 ἐπουράνιος, δηλαδὴ ὁ τῶν ἐν οὐρανοῖς οἰκούντων θεός, τὴν
 προλεχθεῖσαν περιστερὰν 
 κατεμέριζε τοῖς ἐπὶ γῆς βασιλεῦσι, τουτέστι τοῖς ἐν τῇ γῇ
 μετόχοις τῆς αὐτοῦ βασιλείας (προφῆται δὲ ἦσαν οὗτοι
 δίκαιοί τε καὶ θεοφιλεῖς ἄνδρες οἵ τε μαθηταὶ καὶ ἀπόστολοι
 τοῦ σωτῆρος ἡμῶν), οἷς τὸ πνεῦμα τὸ ἅγιον ὁ θεὸς
 διεμέριζεν, ἐπεὶ διαιρέσεις χαρισμάτων εἰσίν, τόδε
 αὐτὸ πνεῦμα καὶ ἄλλῳ μὲν ἐδίδοτο προφητείας,
 ἄλλῳ δὲ ἐνεργήματα δυνάμεων, ἑτέρῳ πίστις ἐν τῷ αὐτῷ
 πνεύματι καί γνῶσις ἄλλῳ καὶ σοφία καὶ γλῶσσαι καὶ ὅσα ἄλλα
 κατέλεξεν ὁ ἱερὸς ἀπόστολος· ὅτε τοίνυν τὴν περιστερὰν τούτοις διεμέριζεν ὁ
 ἐπουράνιος, χιόνος δίκην ἐλαμπρύνοντο οἱ τῶν τοῦ θείου
 πνεύματος χαρισμάτων καταξιούμενοι. διὸ λέ
 
 λεκται· 
 
 ἵνα τί ὑπολαμβάνετε ὄρη τετυρωμένα; 
 
 
 Ἐπιτιμῶντος τοῦ λόγου τοῖς ἕτερόν τι νομίζουσιν ὅμοιον αὐτῷ
 εἶναι. ἐπιλέγει δὲ καὶ αἰτίαν, δι’ ἣν οὐ προσήκει
 ἀντιπαραβάλλειν αὐτῷ ἕτερον. διό φησι· 
 
 τὸ ὄρος, ὃ εὐδόκησεν ὁ θεὸς κατοικεῖν ἐν αὐτῷ· 
 καὶ γὰρ ὁ κύριος κατασκηνώσει εἰς τέλος. 
 
 
 Μόνον γάρ ἐστι τοῦτο, ἐν ᾧ εὐδόκησεν ὁ
 θεὸς κατοικεῖν καὶ ἐν ᾧ ὁ πατὴρ κατασκηνοῖ εἰς ἀπείρους αἰῶνας· διὸ
 οὐ προσήκει ἕτερον ἀντιπαραβάλλειν αὐτῷ. εἰ γὰρ καὶ
 λέλεκται περὶ ἑτέρων τό· ἐνοικήσω ἐν 
 
 αὐτοῖς καὶ ἐμπεριπατήσω, καὶ ἔσομαι αὐτῶν θεὸς, καὶ
 αὐτοὶ ἔσονταί μου λαός. ἀλλ’ οὐχ οὕτως ἐνοικεῖ
 καὶ ἐμπεριπατεῖ ἐν τούτοις, ὡς ἐν τῷ αὐτοῦ ὄρει · ὁ γὰρ πατὴρ ἐν τῷ υἱῷ καὶ ὁ
 υἱὸς ἐν τῷ πατρί, καὶ ἐν αὐτῷ ηὐδόκησε πᾶν τὸ
 πλήρωμα τῆς θεότητος κατοικῆσαι· καὶ οὐ ποτὲ
 μὲν ᾤκησεν ἐν αὐτῷ, ἄλλοτε δὲ αὐτοῦ ἀπέστη, ἀλλ’ εἰς τὸ ἄπειρον τέλος ἀεὶ ὁ πατὴρ ἐν τῷ υἱῷ κατοικεῖ . 
 
 Αὐτὸς δέ ἐστιν ἡ εἰρήνη ἡμῶν 
 κατὰ τὸν ἀπόστολον. διὸ καὶ Σαλμὼν ὠνόμασται, ὅπερ ἐστὶν
 εἰρήνη. καὶ τόπος τοῦ θεοῦ ἡ εἰρήνη λέλεκται, κατὰ τό·
 ἐν εἰρήνῃ ἁγίᾳ ὁ τόπος αὐτοῦ.

Τὸ ἅρμα τοῦ θεοῦ μυριοπλάσιον, 
 χιλιάδες εὐθηνούντων· 
 κύριος ἐν αὐτοῖς ἐν Σιναῒ ἐν τῷ ἁγίῳ. 
 ἀνέβης εἰς ὕψος, ᾐχμαλώτευσας αἰχμαλωσίαν· 
 ἔλαβες δόματα ἐν ἀνθρώποις, 
 καὶ γὰρ ἀπειθοῦντες τοῦ κατασκηνῶσαι. 
 κύριος ὁ θεὸς εὐλογητός, 
 εὐλογητὸς κύριος ἡμέραν καθ´ ἡμέραν, 
 κατευοδώσει ἡμῖν ὁ θεὸς τῶν σωτηρίων. 
 διάψαλμα. 
 
 
 
 
 Ἀποδοὺς ὁ λόγος πρώτην τὴν περὶ τοῦ ἁγίου πνεύματος
 διδασκαλίαν διὰ τῆς περιστερᾶς ,
 ἔπειτα τὴν περὶ τοῦ υἱοῦ διὰ τοῦ ὄρους τοῦ θεοῦ, καταβαίνει λοιπὸν ἐπὶ τὰς
 ὑποβεβηκυίας δυνάμεις· παριστάς, ὅτι, εἰ καὶ τὰ μάλιστα τὸ
 ὄρος τὸ ἀποδοθὲν τοιοῦτον
 τυγχάνει, ὡς ἐν αὐτῷ κατοικεῖν πᾶν τὸ πλήρωμα
 τῆς πατρικῆς θεότητος , ἀλλ’ οὐ
 μόνον τοῦτο κτῆμά ἐστι τοῦ πατρὸς, ἔχει δὲ καὶ ἄλλας
 ὑποβεβηκυίας διακονικὰς καὶ λειτουργικὰς δυνάμεις, ἃς
 μυρίας οὔσας καὶ πολλὰς τῇ
 τε ἀρετῇ διαφερούσας ὑφ’ ἕνα ζυγὸν καταδησάμενος ἅρμα ἑαυτῷ κατέζευξεν ὁ παμβασιλεὺς
 θεὸς ὑφ’ ἡνιόχῳ τῷ μονογενεῖ αὐτοῦ λόγῳ. τὸ δὲ τούτων
 πλῆθος καὶ Δανιὴλ ὁ προφήτης ἐν τῇ θεοπτίᾳ παρίστησι λέγων·
 μύριαι μυριάδες ἐλειτούργουν αὐτῷ καὶ χίλιαι
 χιλιάδες παρειστήκεισαν ἔμπροσθεν αὐτοῦ· ᾧ
 συμφώνως καὶ νῦν λέλεκται· 
 
 τὸ ἅρμα τοῦ θεοῦ μυριοπλάσιον, 
 χιλιάδες εὐθηνούντων. 
 
 
 Ἀνθ’ οὗ ὁ Σύμμαχος 
 ἡρμήνευσεν· 
 
 Ὄχησις τοῦ θεοῦ μυριάδων, χιλιάδες ἠχούντων. 
 
 
 Τί δὲ ἠχούντων ἢ πάντως
 που φωνὰς πλήρεις δοξολογίας καὶ θεολογίας; οἷα καὶ τὰ
 Σεραφεὶμ ἀναγέγραπται παρὰ τῷ Ἡσαΐᾳ βοῶντα καὶ λέγοντα·
 ἅγιος, ἅγιος, ἅγιος κύριος Σαβαώθ, πλήρης πᾶσα ἡ
 γῆ τῆς δόξης αὐτοῦ. ἐν ταύταις δὲ ταῖς χιλιάσι καὶ ταῖς μυριάσι ταῖς ὑπεζευγμέναις τῷ ἅρματι τοῦ θεοῦ καὶ αὐτὸς ὁ
 κύριος μέσος ἐμπολιτεύεται,
 ὥσπερ ἡνιοχῶν αὐτὰς καὶ τῷ πατρὶ παρασκευάζων. διὸ
 ἐπιλέγεται· κύριος ἐν αὐτοῖς. 
 
 
 
 Ποῖος δὲ κύριος, σημαίνει
 προϊὼν καὶ φάσκων· ἐν Σιναῒ ἐν τῷ
 ἁγίῳ. αὐτὸς γὰρ ἐκεῖνος, φησίν, ὁ κύριος ὁ ἐν
 Σιναῒ τῷ ἁγίῳ ὄρει ὀφθείς· ἦν δὲ οὗτος ὁ τοῦ
 θεοῦ λόγος, δηλαδὴ τοῖς ὑπὸ τὸ ἅρμα τοῦ
 θεοῦ ἐζευγμένοις. διὸ οὐ τῷ τετραγράμμῳ κέχρηται
 ἡ Ἑβραϊκὴ λέξις, στοιχείοις δὲ κοινοῖς τὸν κύριον περιέχει ἐν τῷ· κύριος ἐν αὐτοῖς. ἵνα γὰρ ἕτερον
 παραστήσῃ τοῦτον τοῦ ἀνωτέρω διὰ τοῦ τετραγράμμου
 σημανθέντος θεοῦ, ὅτε μὲν τὸ ἅρμα τοῦ
 θεοῦ ἐλέγετο διὰ τῶν ἀνεκφωνήτων παρ’ Ἑβραίοις
 ἐδηλοῦτο στοιχείων, νυνὶ δὲ τοῖς κοινοτέροις χαρακτῆρσιν,
 οἷς καὶ ὁ παρ’ ἀνθρώποις γράφεται κύριος . 
 Ἀκριβῶς δὲ καὶ τὸν τόπον ἐπισημαίνεται τὸν ἐν Σιναΐ , ἵνα σημήνῃ τὸν ἐπὶ γῆς
 ὀφθέντα κύριον . σφόδρα δὲ
 ἀκολούθως ἐπιλέγει ἑξῆς· 
 
 ἀνέβης εἰς ὕψος, ᾐχμαλώτευσας αἰχμαλωσίαν· 
 ἔλαβες δόματα ἐν ἀνθρώποις. 
 
 
 Αἰνίτ
 
 τεται δὲ αὐτοῦ τὴν κάθοδον διὰ τοῦ φάναι· ἀνέβης. οὐ γὰρ ἂν ἄλλως ἀνέβη , εἰ μὴ πρότερον καταβεβήκει.
 ὁ γὰρ καταβάς, αὐτός ἐστι καὶ ὁ
 ἀναβὰς ὑπεράνω πάντων τῶν οὐρανῶν, ἵνα πληρώσῃ τὰ πάντα.
 
 
 
 Ἀναβὰς δὲ τί ἔπραξεν; ᾐχμαλώτευσεν αἰχμαλωσίαν καὶ ἔλαβε δόματα ἐν ἀνθρώποις . ποίαν δὲ
 αἰχμαλωσίαν ᾐχμαλώτευσεν ἢ
 τὰ προλεχθέντα σκύλα , ἃ
 διενείμαντο οἱ αὐτοῦ στρατιῶται ; 
 Ἀλλὰ καὶ ἔλαβε δόματα ἐν
 ἀνθρώποις τοῦ πατρὸς αὐτῷ δεδωρημένου, καθ’ ἣν
 ἐπήγγελται πρὸς αὐτὸν ἐπαγγελίαν φήσας· 
 
 αἴτησαι παρ’ ἐμοῦ, καὶ δώσω σοι ἔθνη τὴν κληρονομίαν
 σου 
 καὶ τὴν κατάσχεσίν σου τὰ
 
 πέρατα τῆς γῆς. 
 
 
 Ταῦτα δὲ τὰ δόματα ἐν ἀνθρώποις 
 παρὰ τοῦ πατρὸς λαβὼν συνεστήσατο τὴν ἐκκλησίαν αὐτοῦ.
 τούτοις ἑξῆς εἴρηται· 
 
 καὶ γὰρ ἀπειθοῦντες τοῦ κατασκηνῶσαι, 
 
 
 ὅπερ σαφέστερον ἀπέδωκεν ὁ Σύμμαχος εἰπών· 
 
 ἔτι καὶ ἐν ἀπειθοῦσι κατασκηνῶσαι. 
 
 
 
 Καὶ τοῦτο γάρ , φησί, παρὰ τοῦ πατρὸς ἔλαβε, τὸ κατασκηνῶσαι ἐν τοῖς πάλαι
 ἀπειθοῦσι καὶ ἀντιλέγουσι τῇ
 τοῦ θεοῦ εὐσεβείᾳ. καὶ ταύτην γὰρ εἴληφε τὴν ἐξουσίαν, ὥστε
 ἐν μέσῳ τῶν ἀπειθούντων
 κατασκηνοῦν ἐξ αὐτῶν τε τῶν ἀπειθούντων 
 λαμβάνειν ἑαυτῷ δόματα. τοσούτων δὴ μαθημάτων
 παραδοθέντων διὰ τῆς προφητείας ἑξῆς τὸ πνεῦμα τὸ ἅγιον ὡς
 ἐπὶ μεγάλοις καὶ παραδόξοις κατορθώμασιν εὐλογεῖ τὸν
 τοσούτων ἀγαθῶν δοτῆρα φάσκον· 
 
 κύριος ὁ θεὸς εὐλογητός, 
 εὐλογητὸς κύριος ἡμέραν καθ’ ἡμέραν. 
 
 
 Οὐκέτι γάρ, φησίν, ἄνθρωποι δαίμονας πονηροὺς πεπλανημένως
 δοξάζουσιν, ἀλλ’ ἐφ’ ἑκάστης ἡμέρας καὶ καθ’ ἑκάστην ὥραν τὸν προδηλωθέντα
 κύριον εὐλογοῦσιν. ὁ δὲ
 αὐτὸς κύριος κατευοδώσει ἡμῖν, 
 αὐτὸς ὢν ὁ θεὸς τῶν σωτηριῶν
 ἡμῶν. λέγει δὲ ταῦτα τὸ πνεῦμα τὸ ἅγιον ἐκ
 προσώπου τοῦ χοροῦ τῶν ἀποστόλων, ὥσπερ οὖν καὶ ἀρχόμενοι
 τοῦ λόγου παρεστήσαμεν. 
 Ἐπεὶ τοίνυν τῆς ἐκ τοῦ θεοῦ κατευοδώσεως ἐδέοντο οὗτοι εἰς τὸ ὁδοποιῆσαι
 αὐτῷ κατὰ τὰ ἔμπροσθεν εἰρημένα, ἀναγκαίως φασίν· 
 
 εὐλογητὸς κύριος ἡμέραν καθ’ ἡμέραν, 
 κατευοδώσει ἡμῖν ὁ θεὸς τῶν σωτηριῶν ἡμῶν. 
 
 
 Ἀντὶ δὲ τοῦ· τῶν σωτη 
 
 ριῶν ἡμῶν, ὁ Σύμμαχος · τῆς σωτηρίας ἡμῶν, 
 ἡρμήνευσεν, ἀνθ’ οὗ τὸ Ἑβραϊκὸν πάλιν τοῦ ὀνόματος τοῦ
 σωτῆρος ἡμῶν Ἰησοῦ μέμνηται.

Ὁ θεὸς ἡμῶν, ὁ θεὸς τοῦ σώζειν, 
 καὶ τοῦ κυρίου κυρίου αἱ διέξοδοι τοῦ θανάτου. 
 πλὴν ὁ θεὸς συνθλάσει κεφαλὰς ἐχθρῶν αὐτοῦ, 
 κορυφὴν τριχὸς διαπορευομένων ἐν πλημμελείαις αὐτῶν. 
 
 
 Πάλιν ἐκ προσώπου τῶν ἀποστόλων προφητικῶς καὶ ταῦτα
 λέλεκται. ἐπεὶ γὰρ ἐθεολόγησαν διὰ τῶν ἔμπροσθεν, ἀκολούθως
 καὶ διὰ τῶν μετὰ χεῖράς φασιν· 
 
 ὁ θεὸς ἡμῶν, ὁ θεὸς τοῦ σώζειν, 
 καὶ τοῦ κυρίου κυρίου αἱ διέξοδοι τοῦ θανάτου, 
 
 
 ἢ κατὰ τὸν Σύμμαχον · 
 
 ὁ θεὸς ἡμῖν θεὸς εἰς σωτηρίαν, 
 καὶ τοῦ κυρίου τοῦ δεσπότου αἱ εἰς θάνατον ἔξοδοι. 
 
 
 Μόνος γὰρ οὗτος θεὸς ὢν τοῦ σώζειν ἐξόδους εὕρετο τοῦ θανάτου . ἐπειδὴ πᾶς ἄνθρωπος
 εἰς μὲν τὴν εἴσοδον τοῦ θανάτου ἔφθασεν, οὐκέτι δὲ καὶ
 διεξελθεῖν αὐτὸν δεδύνηται. ὁ δὲ διὰ τῶν παρόντων
 δηλούμενος κύριος (καὶ νῦν διὰ
 τῶν κοινῶν στοιχείων ἐν τῇ Ἑβραϊκῇ βίβλῳ γραφόμενος) διεξόδους ποιησάμενος τοῦ θανάτου γέγονε θεὸς ἐπώνυμος σωτηρίας .
 
 διὸ λέλεκται· 
 
 ὁ θεὸς ἡμῶν, ὁ θεὸς τοῦ σώζειν. 
 
 
 Διὸ καὶ τῷ Ἰὼβ ὁ αὐτὸς οὗτος χρηματίζων ἔλεγεν·
 ἦλθες δὲ ἐπὶ πηγὴν θαλάσσης, ἐν δὲ ἴχνεσιν
 ἀβύσσου περιεπάτησας· ἀνοίγονται δέ σοι φόβῳ πύλαι
 θανάτου· πυλωροὶ δὲ ᾅδου ἰδόντες σε ἔπτηξαν. 
 διαρρήδην καὶ ἐν ἐκείνοις τὴν εἰς τὸν θάνατον αὐτοῦ κάθοδον
 καὶ τὴν ἐκεῖθεν διέξοδον 
 παριστὰς ὥσπερ οὖν καὶ ἐν τοῖς προκειμένοις, οἷς ἀκολούθως
 τὴν τῶν ἐχθρῶν αὐτοῦ συντριβὴν διδάσ
 
 κει λέγων· 
 
 πλὴν ὁ θεὸς συνθλάσει κεφαλὰς ἐχθρῶν αὐτοῦ. 
 
 
 Καὶ τοῦτο δὲ νοήσεις παραθεὶς τὴν ἐν ἑτέρῳ λέγουσαν φωνήν· 
 
 σὺ ἐκραταίωσας τῇ δυνάμει σου τὴν θάλασσαν, 
 σὺ συνέτριψας τὰς κεφαλὰς τῶν δρακόντων ἐπὶ τοῦ ὕδατος. 
 σὺ συνέθλασας τὴν κεφαλὴν τοῦ δράκοντος. 
 
 
 Διὰ γὰρ τούτων καὶ οἱ ἐχθροὶ τοῦ θεοῦ ἐδηλώθησαν, περὶ ὧν
 ἐνταῦθα λέλεκται· 
 
 πλὴν ὁ θεὸς συνθλάσει κεφαλὰς ἐχθρῶν αὐτοῦ. 
 
 
 Ἧσαν δὲ οὗτοι δράκοντες οἱ ἐν θαλάσσῃ καὶ
 ἐπὶ ὑγρᾶς οὐσίας νηχόμενοι δυνάμεις δηλαδὴ ἀντικείμεναι
 ἐχθραὶ τοῦ θεοῦ τοῖς ἁλμυροῖς καὶ ῥευστοῖς τοῦ βίου κύμασιν
 ἐγκαλινδούμεναι. ὅθεν καὶ ἐν τῷ Ἰὼβ ἐλέγετο· ἦλθες
 δὲ ἐπὶ πηγὴν θαλάσσης, ἐν δὲ ἴχνεσιν ἀβύσσου
 περιεπάτησας· ἀνοίγονται δέ σοι φόβῳ πύλαι θανάτου·
 πυλωροὶ δὲ ᾅδου ἰδόντες σε ἔπτηξαν. 
 συντριβομένων γὰρ τῶν κεφαλῶν τῶν δρακόντων ἔπτησσον οἱ
 πυλωροὶ τοῦ ᾅδου· διὸ καὶ φόβῳ τὰς πύλας ἤνοιγον τοῦ
 θανάτου τῷ τὰς κεφαλὰς τῶν ἐχθρῶν αὐτοῦ συνθλῶντι. οὗτοι δὲ
 οἱ ἐχθροὶ τοῦ κυρίου τὸ πάντων ἀνθρώπων κατεπάτουν γένος.
 διὸ λέλεκται ἑξῆς· 
 
 κορυφὴν τριχὸς διαπορευομένων ἐν
 πλημμελείαις αὐτῶν. 
 
 Τούτων γὰρ ὁ θεὸς συνθλάσει τὰς
 κεφαλάς, φησί, τῶν διαπορευομένων τὰς τῶν ἀνθρώπων
 κεφαλάς. ἀντὶ γὰρ τοῦ· κορυφὴν
 τριχός , κορυφὴν
 ἔντριχον, ἡρμήνευσεν ὁ Σύμμαχος . κορυφὴ δὲ ἔντριχος
 ἡ κεφαλὴ
 
 τῶν ἀνθρώπων σημαίνεται. τούτων οὖν αὐτῶν τῶν ἐχθρῶν ἑαυτοῦ τῶν πρότερον τὰς τῶν
 ἀνθρώπων κεφαλὰς διαπορευομένων 
 καὶ ὑπὸ τοῖς ἑαυτῶν ποσὶ καταπατούντων ὁ τὰς διεξόδους τοῦ θανάτου 
 πεποιημένος θεὸς τὰς κεφαλὰς συνθλάσει. 
 
 Ἀντὶ δὲ τοῦ· ἐν πλημμελείαις
 αὐτῶν, ὁ Σύμμαχος · ἐν ταῖς
 πλημμελείαις αὐτῆς, ἡρμήνευσεν εἰπών· 
 
 κορυφὴν ἔντριχον ἀναστρεφομένην ἐν ταῖς πλημμελείαις
 αὐτῆς. 
 
 
 Οὐδὲ γὰρ ἄλλως δυνατὸν ἦν τοῖς ἐχθροῖς τοῦ θεοῦ καταπατεῖν
 κορυφὴν ἔντριχον ,
 τουτέστι τὰς τῶν ἀνθρώπων κεφαλάς, εἰ μὴ ταῖς οἰκείαις
 πλημμελείαις καὶ
 ἁμαρτίαις τεταπείνωντο. διὸ τοῖς μὴ τοιούτοις ὁ σωτὴρ
 ἔλεγεν· ὑμῶν δὲ καὶ αἱ τρίχες τῆς κεφαλῆς πᾶσαι
 ἠριθμημέναι εἰσίν. τῶν γὰρ αὐτοῦ μαθητῶν καὶ
 ἑκάστη θρὶξ τοῦ τιμιωτέρου μέρους τοῦ σώματος, ὡς ἀναγκαία
 καὶ κόσμῳ τοῦ παντὸς συμβαλλομένη, ἀριθμοῦ κατηξίωται θείου
 καὶ φυλακῆς, ὡς ἂν μὴ συλληθείη τῷ ξυρῷ τῶν ἐχθρῶν τῶν
 ἐμπεριπατούντων καὶ καταπατούντων πᾶσαν κορυφὴν ἔντριχον τὴν ἀναστρεφομένην ἐν
 πλημμελείαις αὐτῆς .

Εἶπε κύριος· ἐκ Βασὰν ἐπιστρέψω, 
 ἐπιστρέψω ἐν βυθοῖς θαλάσσης, 
 ὅπως ἂν βαφῇ ὁ ποὺς ἐν αἵματι, 
 ἡ γλῶσσα τῶν κυνῶν σου ἐξ ἐχθρῶν παρ’ αὐτοῦ. 
 
 
 Πάλιν κἀνταῦθα ὁ κύριος οὐ διὰ
 τοῦ τετραγράμμου παρ’ Ἑβραίοις ἐκπεφώνηται, διὰ δὲ τῶν
 κοινοτέρων στοιχείων. ἤδη δὲ τρίτον τοῦτον ἐδήλωσεν ἡ
 παροῦσα γραφὴ ἐφιστῶσα τὸν, ὡς ἂν εἴποι τις, δεύτερον κύριον . ἐπεὶ καὶ ἐν
 
 τῷ φάσκοντι ψαλ μῷ· 
 
 εἶπε κύριος τῷ κυρίῳ μου. κάθου ἐκ δεξιῶν μου, 
 
 
 ὁ μὲν πρῶτος κύριος διὰ
 τῶν ἀνεκφωνήτων παρ’ Ἑβραίοις τεττάρων στοιχείων ἐγέγραπτο,
 ὁ δὲ δεύτερος, ὃν ἑαυτοῦ κύριον ὁ προφήτης
 ἐδήλου φάσκων· τῷ κυρίῳ μου, ἑτέροις
 στοιχείοις ἐδηλοῦτο, οἷς καὶ πᾶς ὁ ἐν ἀνθρώποις δούλου
 κύριος σημαίνεται. οὕτως οὖν καὶ ἐνταῦθα ἤδη τρίτον ὁ
 μέχρις ᾅδου καταβὰς καὶ διεξόδους
 θανάτου πεποιημένος κύριος διὰ τῶν παρ’ Ἑβραίοις κοινῶς γραφομένων
 στοιχείων ὠνόμασται. διόπερ ὁ Σύμμαχος · δεσπότην,
 ἡρμήνευσεν αὐτόν. 
 Οὗτος οὖν ὁ κύριος, αὐτὸς ὁ τοῦ
 θεοῦ λόγος δηλαδὴ, εἶπεν· ἐκ Βα 
 
 σὰν ἐπιστρέψω, καὶ πάλιν·
 ἐπιστρέψω ἐκ βυθῶν θαλάσσης. ἀντὶ δὲ τοῦ· ἐπιστρέψω, καὶ τοῦ δεύτερον· ἐπιστρέψω, ὁ Σύμμαχος τοῦτον ἡρμήνευσε
 τὸν τρόπον· 
 
 εἶπε κύριος· ἀπὸ Βασὰν ἐπιστρέψω, 
 καὶ ἀναστρέψαι ποιήσω ἀπὸ βυθῶν θαλάσσης. 
 
 
 Ὁρᾷς ὁποῖα κατορθώματα εἰργάσατο καταβὰς εἰς τοὺς βυθοὺς τῆς θαλάσσης ὁ κύριος; 
 συνέθλασε 
 τὰς κεφαλὰς τῶν δρακόντων ἐπὶ τοῦ ὕδατος 
 καὶ τὰς τρίχας τῶν ἐχθρῶν αὐτοῦ τῶν τὴν ἔντριχον κορυφὴν ἐν πλημμελείαις 
 διαπορευομένων ἐπιστρέψαι δὲ
 ἐποίει ἀπὸ Βασὰν καὶ ἀπὸ βυθῶν τῆς θαλάσσης τὰς πάλαι καταπεποντωμένας αὐτόσε
 ψυχάς. 
 
 Βασὰν δὲ ἡρμήνευται αἰσχύνη , ἔνθα δι’ ἡμᾶς κατῆλθεν ὁ διὰ
 τῶν εἰρημένων στοιχείων δηλωθεὶς κύριος αἰσχύνης καταφρονήσας ὑπὲρ σωτηρίας τῶν
 αὐτόθι καταδεδουλωμένων. διὸ λέλεκται· 
 
 εἶπε κύριος· ἐκ Βασὰν ἐπιστρέψω, 
 ἐπιστρέψω ἐκ βυθῶν θαλάσσης. 
 
 
 Εἶθ’ ἑξῆς λέλεκται· 
 
 ὅπως ἂν βαφῇ ὁ ποῦς σου ἐν αἵματι. 
 
 
 Ἀνθ’ οὗ ὁ Σύμμαχος 
 ἡρμήνευσεν εἰπών· 
 
 ὅπως συγκατεάξῃ ὁ ποῦς σου μετὰ αἵματος, 
 καὶ λάψῃ ἡ γλῶσσα τῶν κυνῶν σου ἀπὸ ἑκάστου τῶν ἐχθρῶν
 σου. 
 
 
 Συντρίβων γὰρ τοὺς ἑαυτοῦ ἐχθροὺς καὶ τὰς κεφαλὰς αὐτῶν συνθλῶν ἐπλήρου τὸν ἑαυτοῦ πόδα αἵματος τοῦ ἐκ τῶν κεφαλῶν τῶν ἐχθρῶν
 αὐτοῦ ῥυέντος. διὸ ἐλέγετο ἐν Ἡσαΐᾳ· τίς
 οὗτος ὁ παραγενόμενος ἐξ Ἐδὼμ ἐρύθημα ἱματίων ἐκ
 Βοσόρ; καὶ ἑξῆς· διὰ τί σου ἐρυθρὰ τὰ
 ἱμάτια καὶ τὰ ἐνδύματά σου ὡς ἀπὸ πατητοῦ ληνοῦ πλήρης
 καταπεπατημένης; εἶθ’ ἑξῆς ἀποκρίνεται πρὸς τοὺς
 ἐρωτήσαντας καί φησι· κατεπάτησα αὐτοὺς ἐν θυμῷ μου.
 καὶ ἐνταῦθα τοίνυν μετὰ τὴν συντριβὴν τῶν κεφαλῶν
 τῶν δρακόντων λέλεκται· 
 
 ὅπως ἂν συγκατεάξῃ ὁ ποῦς σου μετὰ αἵματος, 
 
 
 ἢ· 
 
 ὅπως βαφῇ ὁ ποῦς σου ἐν αἵματι, 
 καὶ ἡ γλῶσσα τῶν κυνῶν σου ἐξ ἐχθρῶν παρ’ αὐτοῦ. 
 
 
 Ἀνθ’ οὗ λευκότερον ὁ Σύμμαχος ἡρμήνευσεν εἰπών· 
 
 καὶ λάψῃ ἡ γλῶσσα τῶν κυνῶν σου ἀπὸ ἑκάστου τῶν ἐχθρῶν
 σου. 
 
 
 
 Κύνας δὲ τοῦ κυρίου λάπτοντας τὸ αἷμα τῶν ἐχθρῶν αὐτοῦ τίνας ἂν
 εἴποις ἢ τοὺς τὰ ποίμνια αὐτοῦ φυλάττοντας φύλακάς τινας
 ἐγρηγόρους τὴν ἐκκλησίαν αὐτοῦ φρουροῦντας ἢ τιμωρητικάς
 τινας δυνάμεις ἐπεμβαινούσας τῇ συντριβῇ τῶν ἐχθρῶν αὐτοῦ
 καὶ ὥσπερ
 
 ἀπογεύεσθαι πειρωμένας τῆς ἀπωλείας αὐτῶν;

Ἐθεωρήθησαν αἱ πορεῖαί σου, 
 αἱ πορεῖαι τοῦ θεοῦ μου, τοῦ βασιλέως μου, τοῦ ἐν τῷ
 ἁγίῳ. 
 προέφθασαν ἄρχοντες ἐχόμενοι ψαλλόντων 
 ἐν μέσῳ νεανίδων τυμπανιστριῶν. 
 
 
 Καὶ ταῦτα τοῖς προλεχθεῖσιν ἀκολούθως ἐπενήνεκται.
 
 ἐπειδὴ γὰρ τὰ θεσπιζόμενα πρὶν γενέσθαι προεθεωρεῖτο τοῖς
 ἁγίοις τοῦ θεοῦ προφήταις, διὰ τοῦτό φησιν ὁ λόγος· 
 
 ἐθεωρήθησαν αἱ πορεῖαί σου, ὁ θεός. 
 
 
 Ποῖαι δὲ πορεῖαι , ἀλλὰ πρώτη
 μὴν ἡ κάθοδος αὐτοῦ ἡ ἐν Σιναῒ 
 καὶ πάλιν ἡ ἀνάβασις ἡ εἰς ὕψος, καὶ αὖθις ἡ κάθοδος ἡ ἐπὶ
 Βασὰν καὶ ἡ ἐκεῖθεν ἐπιστροφή, ἥ τε μέχρι τοῦ θανάτου κατάβασις καὶ ἐντεῦθεν
 διέξοδοι αὐτοῦ καὶ ἐπὶ πᾶσιν
 ἡ ἐκ τῶν βυθῶν τῆς θαλάσσης ἐπάνοδος; αὗται πᾶσαι
 πορεῖαι ἦσαν τοῦ δηλουμένου
 κυρίου , αἵτινες τοῖς τοῦ
 θεοῦ προφήταις ἐθεωρήθησαν πρὶν γενέσθαι· διὸ καὶ ταῖς
 προφητικαῖς παρεδόθησαν γραφαῖς. εἰκότως οὖν εἴρηται· 
 
 ἐθεωρήθησαν αἱ πορεῖαί σου, ὁ θεός. 
 
 
 Εἶτ’ ἀσφαλίζεται διδάσκων ποίου θεοῦ αἱ
 πορεῖαι ἐθεωρήθησαν. διὸ ἐπιλέγει· 
 
 αἱ πορεῖαι τοῦ θεοῦ μου, τοῦ βασιλέως μου. 
 
 
 Οὐ γὰρ ἁπλῶς θεοῦ, οὐδὲ βασιλέως, ἀλλὰ τοῦ θεοῦ μου. τοῦτο δὲ ὅμοιον τυγχάνει τό·
 εἶπε κύριος τῷ κυρίῳ μου· ὁ μὲν γὰρ
 πρῶτος ὁ ἐπὶ πάντων εἴη ἂν θεός, ὁ δὲ δεύτερος κύριος ὁ
 ἀκούων· κάθου ἐκ δεξιῶν μου· ἐμὸς τυγχάνει
 κύριος, διό· εἶπε κύριος τῷ κυρίῳ μου. καὶ
 ἐνταῦθα τοίνυν τὸν
 
 δεύτερον σημαίνων ὁ αὐτὸς προφήτης φησίν· 
 
 αἱ πορεῖαι τοῦ θεοῦ μου, τοῦ βασιλέως μου, τοῦ ἐν τῷ
 ἁγίῳ. 
 
 
 Ἐὰν γὰρ λέγω θεωρουμένας
 πορείας , μή τις νομιζέτω με λέγειν τοῦ ἐπὶ
 πάντων θεοῦ, ἀλλὰ τοῦ θεοῦ μου 
 καὶ τοῦ βασιλέως μου πορεῖαι. 
 ἀλλ’ ἐπειδὴ 
 
 προέφθασαν ἄρχοντες ἐχόμενοι ψαλλόντων 
 ἐν μέσῳ νεανίδων τυμπανιστριῶν. 
 
 
 Αὐτοὶ γὰρ οὗτοι οἱ προφθάσαντες
 ἄρχοντες ἢ οἱ ᾄδοντες καὶ πνεύματι ἁγίῳ τὸ
 μέλλον θεσπίζοντες προεθεώρησαν τὰς
 πορείας τοῦ θεοῦ μου καὶ τοῦ
 βασιλέως μου . οὗτοι δὲ ἦσαν οἱ προφῆται οἱ
 προφθάσαντες τοὺς μετὰ ταῦτα
 προελθόντας ἀποστόλους. δύο γὰρ χορῶν τὴν τοῦ σωτῆρος ἡμῶν
 θεολογίαν ἀνθρώποις παραδεδωκότων, ὁ μὲν προφθάσας χορὸς ἦν
 ὁ προφητικός, ὁ δὲ δεύτερος ἐπελθὼν ὁ τῶν ἀποστόλων καὶ
 μαθητῶν τοῦ σωτῆρος. 
 Πλὴν ἀλλὰ ἐθεωρήθησαν αἱ πορεῖαι
 τοῦ δηλωθέντος θεοῦ ·
 ἢ τοῖς μὲν ἀποστόλοις ἐθεωρήθησαν , οἳ καὶ ὄψει παρέλαβον τὰ πάλαι
 προγνώσει προπεφωνημένα· οὗτοι μὲν οὖν αὐτοῖς ὀφθαλμοῖς
 τὰς πορείας ἐθεώρησαν τοῦ
 θεοῦ · προέφθασαν δὲ
 αὐτοὺς ἄρχοντές τινες οὗτοι οἱ
 ἐχόμενοι τῶν ψαλλόντων . σημαίνει δὲ ὁ λόγος τὸν
 Δαυὶδ αὐτὸν καὶ τοὺς σὺν αὐτῷ καὶ κατὰ τοὺς αὐτοὺς χρόνους
 ἡγουμένους τοῦ λαοῦ, οἵτινες ἐχόμενοι
 τῶν ψαλλόντων προέφθασαν 
 
 
 ἐν μέσῳ νεανίδων τυμπανιστριῶν. 
 
 
 Τοιαῦται δὲ ἦσαν αἱ Ἰουδαϊκαὶ συναγωγαί, ἀτελεῖς καὶ εἰσέτι
 νεάνιδες , πλέον οὐδὲν
 ἐπιστάμεναι τυμ
 
 πάνοις χρῆσθαι τοῖς σωματικοῖς ὀργάνοις ἐκ δορᾶς νεκρῶν
 ζῴων κατεσκευασμένοις. διὸ τυμπανίστριαι εἴρηνται τῷ μηδὲν ἕτερον εἰδέναι
 ἢ τὰ σωματικὰ τοῦ νόμου παραγγέλματα.

Ἐν ἐκκλησίαις εὐλογεῖτε τὸν θεόν, 
 κύριον ἐκ πηγῶν Ἰσραήλ. 
 ἐκεῖ Βενιαμὶν νεώτερος ἐν ἐκστάσει, 
 ἄρχοντες Ἰούδα ἡγεμόνες αὐτῶν, 
 ἄρχοντες Ζαβουλών, ἄρχοντες Νεφθαλείμ. 
 
 
 Μετὰ τοὺς προθεωρήσαντας τὰς
 τοῦ δηλωθέντος θεοῦ
 πορείας ἀκολούθως ὁ λόγος ἑτέροις τισὶ μετὰ τοὺς
 πρώτους γενομένοις προσφωνεῖ λέγων· 
 
 ἐν ἐκκλησίαις εὐλογεῖτε τὸν θεόν. 
 
 
 
 
 Καὶ ἐπειδήπερ ἕτεροι ἦσαν οὗτοι παρὰ τοὺς προφθάσαντας ἄρχοντας , εἰκότως καὶ
 τὰς συνόδους αὐτῶν ἐκκλησίας 
 ἀποκαλεῖ, μονονουχὶ γυμνῇ τῇ κεφαλῇ τὰς τοῦ σωτῆρος ἡμῶν
 ἐκκλησίας προαγορευούσης τῆς προφητείας. κελεύονται δὲ
 οὗτοι οἱ δεύτεροι οὐκ ἐν μέσῳ νεανίδων
 τυμπανιστριῶν, ἀλλ’ ἐν
 ἐκκλησίαις εὐλογεῖν τὸν θεόν . καὶ ποῖον θεόν , πάλιν ἐπιλέγει ἑξῆς· κύριον. καὶ πόθεν ἀρυομένους χρῆν
 ταῖς ἐκκλησίαις τὴν τοῦ κυρίου
 παραδιδόναι θεολογίαν, ἀναγκαίως παρίστησι λέγων· 
 
 κύριον ἐκ πηγῶν Ἰσραήλ, 
 
 τοῖς κοινοτέροις χαρακτῆρσι κἀνταῦθα πάλιν τοῦ κυρίου σημαινομένου. 
 
 Πηγαὶ δὲ Ἰσραὴλ αἱ προφητικαὶ γραφαὶ τυγχάνουσιν ἥ τε
 Μωσέως νομοθεσία, ἐξ ὧν ὥσπερ ἀπὸ πηγῶν ἀρυομένους τὰς περὶ τοῦ σωτῆρος ἡμῶν
 μαρτυρίας εὐλογεῖν αὐτὸν ἐν ταῖς ἐκκλησίαις τοῖς δευ
 
 τέροις παρακελεύεται. εἶτα ἐπιλέγει· 
 
 ἐκεῖ Βενιαμὶν νεώτερος ἐν ἐκστάσει. 
 
 
 Ἀντὶ δὲ τοῦ· ἐκεῖ, ὁ Σύμμαχος · 
 
 ὅπου, φησί, Βενιαμὶν ὁ μικρότατος, 
 
 
 καὶ ὁ Ἀκύλας ὁμοίως· 
 
 ἐκεῖ, φησί, Βενιαμὶν ὁ βραχὺς ἐπικρατῶν αὐτῶν. 
 
 
 
 Βενιαμὶν δὲ νεώτερος καὶ μικρότατος ἢ βραχύτατος Παῦλος ἦν ὁ θεῖος ἀπόστολος,
 φυλῆς ὢν Βενιαμίν, Ἑβραῖος ἐξ
 Ἑβραίων, καθὼς αὐτὸς διδάσκει λέγων·
 περιτομὴ ὀκταήμερος ἐκ γένους Ἰσραήλ, φυλῆς
 Βενιαμίν, Ἑβραῖος ἐξ Ἑβραίων. 
 νεώτερος δὲ εἴρηται ἢ μικρότατος ἢ βραχύς, ἐπεὶ καὶ αὐτὸς τοῦτο
 διδάσκει λέγων· ὕστερον δὲ πάντων ὥσπερ τῷ ἐκτρώματι
 ὤφθη καμοί. 
 
 Ἀντὶ δὲ τοῦ· ἐν ἐκστάσει, ὁ μὲν
 Ἀκύλας · ἐπικρατῶν αὐτῶν, ὁ δὲ
 Θεοδοτίων · παιδευτὴς αὐτῶν, ἡ δὲ πέμπτη
 ἔκδοσις· παιδεύοντα ἢ
 διδάσκοντα ἡρμήνευσαν. 
 Οὐ δεῖ δὲ ἡμῖν πλειόνων λόγων εἰς ἀπόδειξιν τοῦ κρατεῖν τῶν
 ἐκκλησιῶν καὶ παιδευτὴν αὐτῶν εἶναι τὸν
 ἱερὸν ἀπόστολον Βενιαμὶν 
 ὠνομασμένον. οὐ μόνος δὲ ἄρα ὁ Βενιαμὶν ἦν ἐκεῖ ,
 δηλαδὴ ἐν ταῖς ἐκκλησίαις τοῦ
 θεοῦ, ἀλλὰ καὶ οἱ 
 
 ἄρχοντες Ἰούδα ἡγεμόνες αὐτῶν 
 
 
 οἵ τε ἄρχοντες Ζαβουλὼν καὶ οἱ
 ἄρχοντες Νεφθαλείμ. 
 
 Σημαίνει δὲ ὁ λόγος διὰ τούτων τοὺς λοιποὺς ἀποστόλους, ὧν
 οἱ μὲν ἦσαν ἐκ φυλῆς Ἰούδα, οἱ δὲ ἐκ φυλῆς Ζαβουλὼν καὶ
 Νεφθαλείμ. διὸ τῆς τούτων μέμνηται χώρας τὸ ἅγιον πνεῦμα
 διὰ Ἡσαΐου τοῦ προφήτου λέγον· γῆ Ζαβουλὼν καὶ γῆ
 Νεφθαλείμ, ὁδὸν θαλάσσης, 
 
 πέραν τοῦ Ἰορδάνου, Γαλιλαία τῶν ἐθνῶν. καὶ
 αὐτὸς δὲ ὁ σωτὴρ παραγαγὼν παρὰ τὴν θάλασσαν τῆς Γαλιλαίας
 τοὺς ἑαυτοῦ μαθητὰς ἐνθένδε ἀνεκαλεῖτο. 
 Σαφῶς οὖν ἐπικρατεῖν τῶν ἐκκλησιῶν πρῶτον μὲν Παῦλον τὸν
 βραχύτατον καὶ μικρότατον καὶ νεώτατον τῶν ἀποστόλων
 ἐδίδαξεν, ἐν ἐκστάσει ποτὲ
 γενόμενον, ὅτε ἐδίωκε τὴν ἐκκλησίαν τοῦ θεοῦ καὶ ἐπόρθει
 αὐτήν, ἢ ὅτε ἐν ἀποκαλύψει τὸν σωτῆρα τεθέατο, ἢ ὅτε ἡρπάγη
 εἰς τὸν παράδεισον ἕως τρίτου οὐρανοῦ. μετὰ δὲ τὸν Παῦλον
 τοὺς λοιποὺς ἀποστόλους ἐκεῖ ἐν τῇ αὐτῇ ἐκκλησίᾳ διαπρέπειν
 θεσπίζει ἄρχοντας ὄντας
 ἡμετέρους ἐκ φυλῆς Ἰούδα καὶ
 ἄρχοντας Ζαβουλὼν 
 
 καὶ ἄρχοντας Νεφθαλείμ. ἐπὶ
 σχολῆς δ’ ἄν τις φιλοκαλήσας τὴν ἑκάστου τῶν ἀποστόλων
 εὑρήσει φυλήν· ἐπὶ παντὶ τῷ ζητοῦντι ἡ τῆς εὑρέσεως δέδοται
 ὑπὸ τοῦ σωτῆρος ἐπαγγελία.

Ἔντειλαι, ὁ θεός, τὴν δύναμιν σου, 
 δυνάμωσον, ὁ θεός, τοῦτο, ὃ κατειργάσω ἡμῖν. 
 ἀπὸ τοῦ ναοῦ σου ἐπὶ Ἰερουσαλὴμ 
 σοὶ οἴσουσιν βασιλεῖς δῶρα. 
 
 
 Ἕπεται καὶ ταῦτα τοῖς προλεχθεῖσιν. ἐπειδὴ γὰρ προφητικῶς
 προσέταττεν ὁ λόγος τοῖς ἀποστόλοις ἐν
 ἐκκλησίαις εὐλογεῖν τὸν κύριον καὶ τοῦτο ποιεῖν
 μὴ ἐξ ἑτέρων τινῶν ὁρμωμένους λόγων, ἀλλ’ ἐκ τῶν πηγῶν
 Ἰσραήλ , ἀκολούθως ὑπὲρ αὐτῶν εὐχὴν ἀναπέμπει τὸ
 πνεῦμα τὸ προφητικὸν φάσκον· 
 
 ἔντειλαι, ὁ θεός, τὴν δύναμίν σου, 
 
 
 ὡσεὶ σαφέστερον ἔλεγεν·
 
 ἐπισπευσάτω ἡ δύναμίς σου καὶ συνεργείτω τοῖς ἀνδράσιν,
 ἀλλὰ καὶ ἤδη ποτὲ τῇ ἰσχύϊ σου δι’ ἔργων χωρησάτω τὰ
 προφητευόμενα· καὶ τοῦτο δέ,
 ὃ κατειργάσω ἡμῖν, τῇ σῇ
 βουλῇ προορίσας καὶ αὐτὸ δυνάμωσον, ὅπως τῇ σῇ δυνάμει
 ἔργοις ἐπιτελεσθείη. τί δὲ ἦν τοῦτο ἢ τὸ ἑξῆς ἐπιφερόμενον
 ἐπὶ τὸν ναόν σου τὸν ἐν
 Ἱερουσαλὴμ 
 
 
 σοὶ οἴσουσι βασιλεῖς δῶρα; 
 
 
 Τοῦτο γὰρ αὐτὸ ἐπαγγειλάμενος ἡμῖν δυνάμωσον γενέσθαι.
 βασιλεῖς δὲ διὰ τοῦτο αἱ
 βασιλεῖαι τῆς γῆς εἴρηνται
 τῶν ἐθνῶν ἁπάντων τοῦτον σημαινομένων τὸν τρόπον. 
 
 Νεὼς δὲ ἐν Ἱερουσαλήμ, ἐφ’ ὃν τὰ δῶρα
 οἴσουσιν οἱ βασιλεῖς , οὐδ’ ἕτερος ἂν εἴη τῆς βασιλείας
 τῶν οὐρανῶν · εἴπερ ἴσμεν Ἱερουσαλὴμ
 ἐπουράνιον , ἣν ἔδειξεν ὁ εἰπών· ἡ δὲ ἄνω
 Ἱερουσαλὴμ ἐλευθέρα ἐστὶν, ἥτις ἐστὶ μήτηρ ἡμῶν,
 καί· προσεληλύθατε Σιὼν ὄρει καὶ πόλει θεοῦ
 ζῶντος, Ἱερουσαλὴμ ἐπουρανίῳ. ταύτης οὖν τῆς
 ἐπουρανίου πόλεως τοῦ θεοῦ τὸ ἐξαίρετον καὶ ἀνώτατον καὶ
 κρεῖττον ὁ νεώς ἐστι τοῦ θεοῦ. ἐπὶ τοῦτον τοίνυν τὸν ναόν
 σου, φησίν, 
 
 σοὶ οἴσουσι βασιλεῖς δῶρα· 
 
 
 Οἱ τὴν λοιπὴν δηλαδὴ πόλιν τὴν ἐπουράνιον οἰκοῦντες βασιλεῖς ὄντες διὰ τὸ κατηξιῶσθαι
 τῆς βασιλείας τῶν οὐρανῶν καὶ
 διὰ τοῦτο συμβασιλεύειν τῷ ἑαυτῶν κυρίῳ. εἰ γὰρ
 συναπεθάνομεν, καὶ συζήσομεν, καὶ εἰ ὑπομένομεν θεόν,
 καὶ συμβασιλεύσομεν. οὗτοι οὖν οἱ βασιλεῖς , ὡς ἂν ὑπὸ μεγάλῳ ἀρχιερεῖ
 τῷ μονογενεῖ τοῦ θεοῦ λει
 
 τουργοῦντες ἱερεῖς τε ὄντες, καὶ αὐτοὶ δῶρα προσοίσουσιν εἰς τὸν
 ναὸν αὐτοῦ τὸν ἐπουράνιον συνεισερχόμενοι τῷ
 μεγάλῳ ἀρχιερεῖ. ὅπως δὲ τοῦτο γένηται καὶ δι’ ἔργων
 προχωρήσῃ, ἀναγκαίως ἐπηύξατο εἰπών· 
 
 ἔντειλαι, ὁ θεός, τὴν δύναμίν σου, 
 δυνάμωσον, ὁ θεός, τοῦτο, ὃ κατειργάσω ἡμῖν.

Ἐπιτίμησον τοῖς θηρίοις τοῦ καλάμου· 
 ἡ συναγωγὴ τῶν ταύρων ἐν ταῖς δαμάλεσιν τῶν λαῶν· 
 τοῦ ἐκκλεισθῆναι τοὺς δεδοκιμασμένους τῷ ἀργυρίῳ. 
 
 
 Ὥσπερ ηὔξατο συνεργῆσαι τοῖς προλεχθεῖσιν εἰπών· 
 
 ἔντειλαι, ὁ θεός, τὴν δύναμίν σου, καὶ 
 δυνάμωσον, ὁ θεός, τοῦτο ὃ κατειργάσω ἡμῖν, 
 
 
 οὕτω πάλιν εὔχεται τὰ κωλύματα ἐκποδὼν ἀρθῆναι ἐκ μέσου,
 ὅπως ἀκωλύτως ὁ λόγος διαδράμῃ. συνεώρα γὰρ τῇ προγνώσει
 τοὺς μέλλοντας ἐπανίστασθαι τῷ εὐαγγελικῷ κηρύγματι
 διωγμοὺς καὶ τοὺς νοητοὺς θῆρας, ὧν ηὔχετο ῥυσθῆναι ὁ
 εἰπών· μὴ παραδῷς τοῖς θηρίοις ψυχὰς ἐξομολογουμένας
 σοι, 
 θηρία δὲ καλάμου νοήσεις, μαθὼν ἀπὸ τοῦ Ἰώβ, ὅπως
 εἴρηται ὑπὸ τοῦ διαβόλου· ὑπὸ παντοδαπὰ δένδρα
 κοιμᾶται, πάπυρον 
 
 καὶ κάλαμον καὶ βούτομον. oὐ γὰρ παρὰ συκῆν
 οὐδὲ παρὰ ἄμπελον οὐδὲ παρὰ ἐλαίαν ἢ φοίνικα ἤτι τῶν
 τούτοις παραπλησίων, ἀλλὰ παρὰ πάπυρον καὶ κάλαμον
 καὶ βούτομον ἀναπαύεσθαί φησιν αὐτόν, τὰς
 ἀτόνους καὶ καθύγρους καὶ μηδένα καρπὸν ἀναγκαῖον
 προφερούσας ψυχὰς τοῦτον αἰνιξάμενος τὸν τρόπον.
 
 παρὰ τοιαύταις γὰρ ἀνεπαύετο ὁ δράκων. δεινὰ δὲ θηρία καλάμου τυγχάνουσιν αἱ
 ἀντικείμεναι δυνάμεις οἵ τε πονηροὶ δαίμονες καὶ τὰ ἰοβόλα
 καὶ ἑρπυστικὰ πνεύματα, οἷς ἐπιτιμῆσαι τὸν θεὸν τὸ πνεῦμα τὸ ἅγιον διὰ τῶν
 μετὰ χεῖρας εὔχεται λέγον· 
 
 ἐπιτίμησον τοῖς θηρίοις τοῦ καλάμου. 
 
 
 Καὶ τῇ συναγωγῇ δὲ τῶν ταύρων, ἢ κατὰ τὸν Σύμμαχον · συνόδῳ παμμεγέθων, καὶ ταῖς
 δαμάλεσι τῶν λαῶν 
 ἐπιτιμῆσαι ἱκετεύει. δαμάλεις δὲ λαῶν καὶ ταῦροι οἱ
 παρὰ Ἰουδαίοις εἰσὶ διῶκται τοῦ λόγου, ὧν ἔργον τὸ ἑξῆς
 ἐπιλεγόμενον ἐν τῷ· 
 
 τοῦ ἐκκλεισθῆναι τοὺς δεδοκιμασμένους τῷ ἀργυρίῳ, 
 
 
 ὅπερ σαφέστερον ἡρμήνευσεν ὁ Σύμμαχος εἰπών· 
 
 τοῖς διαλακτίζουσι τοὺς εὐδοκήτους ὡς δοκιμὴν ἀργυρίου. 
 
 
 Οὗτοι γὰρ οἱ ταῦροι καὶ αἱ προλεχθεῖσαι δαμάλεις ὑπὸ τῶν θηρίων τοῦ
 καλάμου ἐνεργούμεναι τὴν πᾶσαν ποιοῦνται σπουδὴν
 πρὸς τὸ ἐκκλεισθῆναι τοὺς
 ἁγίους τοῦ θεοῦ τῆς ἐπηγγελμένης αὐτοῖς ἐλπίδος. ἅγιοι δὲ
 θεοῦ οἱ δεδοκιμασμένοι τῷ
 ἀργυρίῳ. ὥσπερ γὰρ τὰ λόγια κυρίου ἁγνά,
 ἀργύριον πεπυρωμένον, οὕτως καὶ οἱ τοῦ θεοῦ
 ἄνθρωποι δεδοκιμασμένοι εἰσὶν
 ὡς τὸ ἀργύριον · διό φασιν· 
 
 ἐδοκίμασας ἡμᾶς, ὁ θεός, 
 ἐπύρωσας ἡμᾶς ὡς πυροῦται τὸ ἀργύριον. 
 
 
 
 Οἱ οὖν 
 θῆρες οἱ τοῦ καλάμου 
 καὶ ἡ συναγωγὴ τῶν ταύρων καὶ
 αἱ δαμάλεις τῶν λαῶν 
 τοὺς δεδοκιμασμένους τῷ ἀργυρίῳ
 ἀποκλεισθῆναι σπουδάζουσι τῆς ἐπηγγελμένης
 αὐτοῖς ἐλπίδος, ἢ κατὰ τὸν
 
 Σύμμαχον · 
 
 διαλακτίζουσι τούτους αὐτοὺς εὐδοκήτους ὄντας ὡς
 δοκιμὴν ἀργυρίου. 
 
 
 Ἵν’ οὖν μὴ ἐμποδὼν γένωνται τοῖς ἁγίοις τοῦ θεοῦ οἱ
 προλεχθέντες, ἀναγκαίως εἴρηται· 
 
 ἐπιτίμησον τοῖς θηρίοις τοῦ καλάμου, 
 ἡ συναγωγὴ τῶν ταύρων ἐν ταῖς δαμάλεσι τῶν λαῶν. 
 
 
 Καὶ ἄλλως ταύρους νοήσεις τοὺς
 Ἰουδαίων ἄρχοντας, δαμάλεις δὲ
 αὐτῶν τὰς ὑπὸ τούτους συναγωγὰς 
 καὶ τοὺς λαοὺς τοὺς
 ἐπισυστάντας κατὰ τὸ πάθος τοῦ σωτῆρος ἡμῶν. μαρτυρεῖ δὲ τῷ
 λόγῳ ἡ ἐξ αὐτοῦ προσώπου τοῦ σωτῆρος ἐν κα´ ψαλμῷ φωνὴ
 φάσκουσα ὅτι 
 
 ἐκύκλωσάν με μόσχοι πολλοί, 
 ταῦροι πίονες περιέσχον με· 
 ἤνοιξαν ἐπ’ ἐμὲ τὸ στόμα αὐτῶν, 
 
 
 δι’ ὧν ᾐνίττετο τοὺς ἄρχοντας τοῦ Ἰουδαίων λαοῦ καὶ τὰ ὑπ’
 αὐτοὺς πλήθη τὰ ἐπισυστάντα κατ’ αὐτοῦ.

Διασκόρπισον ἔθνη τὰ τοὺς πολέμους θέλοντα. 
 ἤξουσι πρέσβεις ἐξ Αἰγύπτου, 
 Αἰθιοπία προφθάσει χεῖρα αὐτῆς τῷ θεῷ. 
 αἱ βασιλεῖαι τῆς γῆς, ἄσατε τῷ θεῷ, ψάλατε τῷ κυρίῳ. 
 διάψαλμα· 
 τῷ ἐπιβεβηκότι ἐπὶ τὸν οὐρανὸν τοῦ οὐρανοῦ κατ’
 ἀνατολάς. 
 
 
 Τὰ μὲν ἀνώτερα περὶ τῶν ἀντικειμένων δυνάμεων καὶ περὶ τῶν
 ἀρχόντων τοῦ Ἰουδαίων ἔθνους ἐδηλοῦτο, τὰ δὲ προκείμενα
 περὶ τῶν ἐν τοῖς λοιποῖς ἔθνεσι πολεμίων τῆς ἐκκλησίας.
 ἐπειδὴ γὰρ ἑώρα τὸ πνεῦμα τὸ ἅγιον τοὺς ἐν ἀπιστίᾳ
 ἀπομείναντας τῶν ἐθνῶν ἐπαναστησομένους τοῖς πιστοῖς καὶ
 διωγμοὺς κατὰ τῆς ἐκκλησίας τοῦ θεοῦ κινήσοντας, ἀναγκαίως
 καὶ περὶ τούτου εὔχεται λέγον· 
 
 
 
 διασκόρπισον ἔθνη τὰ τοὺς πολέμους θέλοντα. 
 
 
 
 Δια 
 
 σκορπιζομένων γὰρ τούτων ἡ
 χάρις ἡ εὐαγγελικὴ χώραν ἕξει ἤμελλε τοῦ ἐνεργεῖν καὶ ἐξ
 αὐτῶν πρώτων ἄρχεσθαι τῶν καθ’ ὑπερβολὴν εἰδωλολατρῶν.
 Αἰγύπτιοι δὲ ἦσαν οἱ πάντων ἀνθρώπων καὶ πάντων ἐθνῶν
 δεισιδαιμονέστατοι. διὸ ἑξῆς ἐπιλέγει· 
 
 ἥξουσι πρέσβεις ἐξ Αἰγύπτου, 
 
 
 κατὰ δὲ τὸν Ἀκύλαν · 
 
 οἴσουσιν ἐσπευσμένως ἐξ Αἰγύπτου, 
 
 
 κατὰ δὲ τὸν Σύμμαχον · 
 
 ἐλθέτωσαν ἐκφάναντες οἱ ἐξ Αἰγύπτου. 
 
 
 Καὶ τὸ μὲν πάντων εἰδωλολατρῶν γένος διὰ τῶν ἐλευσομένων
 ἐξ Αἰγύπτου καὶ διαβησομένων
 ἐπὶ τὴν τοῦ θεοῦ γνῶσιν δεδήλωται· διὰ δὲ τοῦ ἑξῆς
 ἐπιλεγομένου· 
 
 Αἰθιοπία προφθάσει χεῖρα αὐτῆς τῷ θεῷ, 
 
 
 τὰ ἄκρα τῆς τῶν ἀνθρώπων οἰκουμένης. σημαίνει γὰρ ὁ λόγος,
 ὡς ἄρα ἐξ ἁπάντων τῶν ἐθνῶν τῶν ἀπ’ ἀνατολῆς ἡλίου μέχρι
 δυσμῶν ἥξουσιν κατὰ τὸ φάσκον ἐν ἑτέροις λόγιον· 
 
 μνησθήσονται καὶ ἐπιστραφήσονται πρὸς κύριον πάντα τὰ
 πέρατα τῆς γῆς, 
 καὶ προσκυνήσουσιν ἐνώπιον αὐτοῦ πᾶσαι αἱ πατριαὶ τῶν
 ἐθνῶν. 
 
 
 Κατὰ δὲ τὸν Ἀκύλαν · 
 
 Αἰθίοψ, φησίν, δρομώσει χεῖρα αὐτοῦ τῷ θεῷ, 
 
 
 κατὰ δὲ τὸν Σύμμαχον · 
 
 Αἰθιοπία σπευσάτω διδοῦσα χεῖρα τῷ θεῷ. 
 
 
 Ἔστι δὲ καὶ κατὰ τὴν ἱστορίαν τοῦτο πεπληρῶσθαι φάναι ἐπὶ
 τοῦ Αἰθίοπος, οὗ μέμνηνται τῶν ἀποστόλων αἱ Πράξεις. σχεδὸν
 γὰρ προέφθασεν οὗτος τὰ λοιπὰ ἔθνη καταξιωθεὶς πρὸ πάντων
 τῆς γνώσεως τοῦ σωτῆρος. 
 Ὅπως δὲ καὶ πρέσβεις ἦλθον ἐξ
 Αἰ 
 
 γύπτου κατὰ τὴν ἱστορίαν, πάλιν
 αἱ Πράξεις τῶν ἀποστόλων δηλοῦσιν, ἐν αἷς εἴρηται, ὡς ἄρα
 κατὰ τὴν ἡμέραν τῆς πεντηκοστῆς τὸ πνεῦμα τὸ
 ἅγιον ἐπλήρωσε τὸν οἶκον ἔνθα ἦσαν οἱ
 ἀπόστολοι ἐκάθισέ τε ἐπὶ τοὺς παρόντας
 ἅπαντας, ἐν οἷς ἦσαν Πάρθοι καὶ Μῆδοι καὶ Ἐλαμῖται
 καὶ οἱ κατοικοῦντες τὴν Μεσοποταμίαν, Ἰουδαίαν τε καὶ
 Καππαδοκίαν, Πόντον καὶ τὴν Ἀσίαν, Φρυγίαν τε καὶ
 Παμφυλίαν, Αἴγυπτον καὶ τὰ μέρη τῆς Λιβύης τῆς κατὰ
 Κυρήνην. οὗτοι δὴ οὖν πάντες ὡσπερεὶ πρέσβεις ἐτύγχανον τῶν ἐθνῶν τῆς
 τοῦ ἁγίου πνεύματος ἀπαρχῆς κατηξιωμένοι. ἀλλὰ γὰρ μετὰ
 τοὺς ἐξ Αἰγύπτου καὶ μετὰ τὴν
 προφθάσασαν Αἰθιοπίαν ἑξῆς
 αἱ λοιπαὶ βασιλεῖαι τῆς γῆς καλοῦνται, δηλαδὴ
 καὶ τὰ ὑπὸ ταύταις ἔθνη. διὸ ἐπιλέγεται· 
 
 αἱ βασιλεῖαι τῆς γῆς, ᾄσατε τῷ θεῷ, ψάλατε τῷ κυρίῳ, 
 
 
 ἅ καὶ οὐδ’ ἄλλως ἢ διὰ μόνης τῆς τοῦ σωτῆρος ἡμῶν
 διδασκαλίας τέλους ἐτύγχανεν. οὐκ ἔστιν οὖν ἔθνος, οὐ χώρα,
 οὐ γένος ἀνθρώπων, οὐ βασιλεία καθ’ ὅλης τῆς οἰκουμένης,
 ἔνθα οὐχὶ λαοὶ τῷ θεῷ συστάντες τὸ κέλευσμα ἀποπληροῦσιν. 
 Πάλιν δὲ κἀνταῦθα ᾄδειν μὲν
 προστάττει τῷ θεῷ, ψάλλειν 
 δὲ τῷ κυρίῳ οὐχ ἵνα τοῦ
 τετραγράμμου, τῷ δὲ κοινοτέροις στοιχείοις δηλουμένῳ
 ὀνόματι. καὶ ἵνα σαφέστερον γνῶμεν τίς ποτε ἦν οὗτος ὁ κύριος , ἐπισυνάπτει λέγων ἑξῆς· 
 
 τῷ ἐπιβεβηκότι ἐπὶ τὸν οὐρανὸν τοῦ οὐρανοῦ κατὰ
 ἀνατολάς, 
 
 
 σφόδρα ἀκολούθως. ἐπειδὴ γὰρ διὰ τῶν ἀνωτέρω εἴρητο· 
 
 
 
 ὁδοποιήσατε τῷ ἐπιβεβηκότι ἐπὶ δυσμῶν, κύριος ὄνομα
 αὐτῷ, 
 
 
 ἀκολούθως διὰ τῶν μετὰ χεῖρας οὐκέτι ἐπιβεβηκέναι αὐτὸν ἐπὶ
 δυσμῶν φησιν, ἀλλ’ ἐπὶ τὸν
 οὐρανὸν τοῦ οὐρανοῦ κατ’ 
 
 ἀνατολάς. ἔδει γὰρ ἡμᾶς τὴν
 κάθοδον αὐτοῦ προμεμαθηκότας καὶ τὴν ἐπάνοδον διδαχθῆναι· ἡ
 μὲν οὖν κάθοδος διὰ τοῦ καλύπτειν αὐτοῦ τὰ φῶτα τῆς
 θεότητος ἐπὶ δυσμῶν ἐγίνετο, ἡ
 δὲ ἄνοδος ἐπὶ τὸν οὐρανὸν τοῦ οὐρανοῦ
 κατ’ ἀνατολὰς διὰ τὴν ἔνδοξον αὐτοῦ εἰς οὐρανοὺς
 ἀποκατάστασιν. 
 Νοήσεις δὲ τὸ λελεγμένον ἐκ τοῦ κατὰ τὸν ἥλιον
 παραδείγματος. ὥσπερ γὰρ ὁ ἥλιος κατὰ δυσμὰς γενόμενος τὴν
 ἀφανῆ πορείαν ποιεῖται, εἶτ’ ἐπὶ τὸν ἀνατολικὸν ὁρίζοντα
 καταντήσας εὐθὺ τοῦ οὐρανοῦ φέρεται τὰ σύμπαντα φωτίζων καὶ
 λαμπρὰν ἡμέραν ἐργαζόμενος, κατὰ τὸν αὐτὸν τρόπον καὶ ὁ
 δηλούμενος ἐνταῦθα κύριος τὴν
 ἀποδοθεῖσαν κατάδυσιν ποιησάμενος κατὰ τὸν καιρὸν τοῦ
 πάθους καὶ τοῦ θανάτου τὴν χώραν διαπορευθεὶς μετὰ ταῦτα
 λέγεται ἀναβεβηκέναι ἐπὶ τὸν οὐρανὸν
 τοῦ οὐρανοῦ κατ’ ἀνατολάς. 
 
 Κατὰ δὲ τὸν Ἀκύλαν · 
 
 τῷ ἐπιβεβηκότι ἐν οὐρανῷ οὐρανοῦ ἀρχῆθεν, 
 
 
 κατὰ δὲ τὸν Σύμμαχον · 
 
 τῷ ἐποχουμένῳ ἐπὶ τὸν οὐρανὸν τοῦ οὐρανοῦ ἐκ πρώτης, 
 
 
 εἴρηται. τὸ δέ· ἐκ πρώτης,
 καί· ἀρχῆθεν, 
 νοήσεις αὐτοῦ λέγοντος ἀκούων τοῦ σωτῆρος· πάτερ,
 δόξασόν με τῇ δόξῃ, ᾗ εἶχον πρὸ τοῦ τὸν κόσμον εἶναι
 παρὰ σοί.

Ἰδοὺ δώσει τῇ φωνῇ αὐτοῦ φωνὴν δυνάμεως. 
 δότε δόξαν τῷ θεῷ· 
 
 
 ἐπὶ τὸν Ἰσραὴλ ἡ μεγαλοπρέπεια αὐτοῦ, 
 καὶ ἡ δύναμις αὐτοῦ ἐν ταῖς νεφέλαις. 
 θαυμαστὸς ὁ θεὸς ἐν τοῖς ἁγίοις αὐτοῦ· 
 ὁ θεὸς Ἰσραὴλ αὐτὸς δώσει δύναμιν καὶ κραταίωσιν τῷ λαῷ
 αὐτοῦ. 
 εὐλογητὸς ὁ θεός. 
 
 
 Γνώρισμα τοῦ δηλωθέντος κυρίου 
 παραδίδωσι λέγων· 
 
 ἰδοὺ δώσει τῇ φωνῇ αὐτοῦ φωνὴν δυνάμεως. 
 
 
 Ἐντεῦθεν γοῦν ἀληθῶς ἐστι χαρακτηρίσαι τὴν ἀρετὴν
 τοῦ ἐν ἀρχῇ πρὸς τὸν θεὸν θεοῦ λόγου ἐκ
 τοῦ τὴν φωνὴν αὐτοῦ μὴ ὁμοίαν
 εἶναι ἀνθρώποις, δυνάμεως δὲ
 πεπληρῶσθαι θείας. δώσει γάρ,
 φησίν, τῇ φωνῇ αὐτοῦ φωνὴν
 δυνάμεως. καὶ ἀνωτέρω δὲ ἐλέγετο· 
 
 κύριος δώσει ῥῆμα τοῖς εὐαγγελιζομένοις δυνάμει πολλῇ. 
 
 
 Ἐπειδὴ γὰρ ἡ φωνὴ αὐτοῦ 
 πεπλήρωτο δυνάμεως , εἰκότως καὶ
 τοῖς εὐαγγελιζομένοις τὸ
 περὶ αὐτοῦ κήρυγμα ἐδίδου ῥῆμα σὺν
 δυνάμει πολλῇ . 
 Παρίστησι δὲ τὸ ἔργον τὴν δύναμιν . ψιλῇ γὰρ φωνῇ τοῖς αὑτοῦ μαθηταῖς
 εἰπών· δεῦτε ἀκολουθεῖτέ μοι, καὶ ποιήσω ὑμᾶς ἁλιεῖς
 ἀνθρώπων, 
 δυνάμει τὸ ἔργον ἐποίει· καὶ
 πάλιν ἐντειλάμενος αὐτοῖς καὶ εἰπών· πορευθέντες
 μαθητεύσατε πάντα τὰ ἔθνη ἐν τῷ ὀνόματί μου, 
 ἔργῳ τὴν δύναμιν ἐδείκνυ· καὶ
 αὖθις εἰπών· δεῖ κηρυχθῆναι τὸ εὐαγγέλιον τῆς
 βασιλείας ἐν ὅλῃ τῇ οἰκουμένῃ εἰς μαρτύριον πᾶσι τοῖς
 ἔθνεσι, τοῦ λόγου τὴν δύναμιν αὐτοῖς ἔργοις παρεῖχεν ὁρᾷν· καὶ ἄλλοτε
 φήσας· ἐπὶ τὴν πέτραν οἰκοδομήσω μου τὴν ἐκκλησίαν,
 καὶ πύλαι ᾅδου οὐ κατισχύσουσιν 
 
 αὐτῆς, αὐτῷ πράγματι τὴν δύναμιν παρεστήσατο. τὸν αὐτὸν οὖν
 τρόπον καὶ τοῖς λοιποῖς ἅπασι τοῖς τῆς διδασκαλίας αὐτοῦ
 ῥήμασι συγκεκραμένην εὕροις ἂν τὴν θεϊκὴν δύναμιν . οὗ χάριν εἴρηται· 
 
 ἰδοὺ δώσει τῇ φωνῇ αὐτοῦ φωνὴν δυνάμεως. 
 
 
 Ἀλλὰ γὰρ ταῦτα παιδεύσας ἑξῆς παρακελεύεται φάσκων· 
 
 δότε δόξαν τῷ θεῷ· 
 ἐπὶ τὸν Ἰσραὴλ ἡ μεγαλοπρέπεια αὐτοῦ, 
 καὶ ἡ δύναμις αὐτοῦ ἐν ταῖς νεφέλαις. 
 
 
 Τὸ μὲν οὖν· 
 
 δότε δόξαν τῷ θεῷ, 
 
 
 πᾶσιν εἴρηται τοῖς κεκλημένοις ὑπὸ τὴν σωτήριον πίστιν, τὸ
 δέ· 
 
 ἐπὶ τὸν Ἰσραὴλ ἡ μεγαλοπρέπεια αὐτοῦ, 
 
 
 σημαίνει τοὺς ἐξ Ἰσραὴλ γενομένους τῆς θεότητος αὐτοῦ
 κήρυκας, ἀποστόλους δηλαδὴ καὶ εὐαγγελιστάς,
 
 παρ’ οἷς ἡ μεγαλοπρέπεια αὐτοῦ 
 ἐγνωρίζετο οὕτω τῆς θεότητος αὐτοῦ καλουμένης. διὸ λέλεκται
 ἐν ἑτέροις· 
 
 ὅτι ἐπήρθη ἡ μεγαλοπρέπειά σου ὑπεράνω τῶν οὐρανῶν.
 
 
 Ὅτι δὲ οὐ πάντες οἱ ἐξ Ἰσραήλ, οὗτοι Ἰσραήλ, οὐδὲ
 ὅτι εἰσὶ σπέρμα Ἀβραὰμ πάντες τέκνα, καὶ ὡς
 οὐ τὰ τέκνα τῆς σαρκὸς ταῦτα τέκνα τοῦ
 θεοῦ · οὐδὲ ὁ ἐν τῷ φανερῷ Ἰουδαῖός ἐστιν,
 οὐδὲ ἡ ἐν τῷ φανερῷ ἐν σαρκὶ περιτομὴ, ἀλλ’ ὁ ἐν τῷ
 κρυπτῷ Ἰουδαῖος, καὶ περιτομὴ καρδίας ἐν πνεύματι, οὐ
 γράμματι, διδάσκει σαφῶς ὁ ἀπόστολος. 
 
 Ἐπὶ τὸν Ἰσραὴλ τοίνυν ἡ μεγαλοπρέπεια αὐτοῦ 
 , ἀλλά· 
 
 καὶ ἡ δύναμις αὐτοῦ ἐν ταῖς νεφέλαις, 
 
 
 περὶ ὧν Ἡσαΐας θεσπίζει λέγων· καὶ ταῖς νεφέλαις
 ἐντελοῦμαι μὴ βρέξαι ἐπὶ τὸν ἀμπελῶνα ὑετόν. 
 ἐδήλου δὲ ἄρα τοὺς προφήτας καὶ τοὺς τῶν θείων μαθημάτων
 διδασκάλους, οἳ τῇ τοῦ πνεύματος χορηγίᾳ τὸν οὐράνιον ὑετὸν
 ταῖς τῶν ἀνθρώπων ψυχαῖς
 
 ὥσπερ ἐν χώραις ἀγαθαῖς ἐπήρδευον. οὕτως οὖν· 
 
 καὶ ἡ δύναμις αὐτοῦ ἐν ταῖς νεφέλαις. 
 
 
 Εἴθ´ ἑξῆς εἴρηται· 
 
 θαυμαστὸς ὁ θεὸς ἐν τοῖς ἁγίοις αὐτοῦ, 
 
 
 ἑτέροις οὖσι παρὰ τοὺς προωνομασμένους προφήτας καὶ
 ἀποστόλους. τίνες δ’ ἂν εἶεν οὗτοι, ἀλλ’ οἱ ἐξ ἁπάντων τῶν
 ἐθνῶν ἁγνείας καὶ ἁγιωσύνης ἠξιωμένοι; ἐν οἷς καὶ θαυμαστός ἐστιν ὁ θεὸς διδοὺς αὐτοῖς δύναμιν καὶ κραταίωσιν. διὸ συνῆπται ἑξῆς· 
 
 ὁ θεὸς Ἰσραὴλ αὐτὸς δώσει δύναμιν καὶ κραταίωσιν τῷ λαῷ
 αὐτοῦ· 
 εὐλογητὸς ὁ θεός. 
 
 
 Πάλιν δὲ κἀνταῦθα δύναμιν 
 ἀναγκαίως διδόναι λέλεκται τῷ 
 ἁγίῳ λαῷ αὐτοῦ, ἵνα δύνηται
 λέγειν· πάντα ἰσχύω ἐν τῷ ἐνδυναμοῦντί με. 
 ἔδει γάρ, ὥσπερ τοῖς
 εὐαγγελιζομένοις δέδοτο ῥῆμα
 σὺν δυνάμει πολλῇ , οὕτω καὶ τῷ λαῷ αὐτοῦ κραταίωσιν καὶ δύναμιν παρέχειν
 πρὸς τὸ δύνασθαι ἵστασθαι πρὸς τὰς μεθοδείας τοῦ διαβόλου
 καὶ λέγειν ὁμοίως Παύλῳ· τίς ἡμᾶς χωρίσει ἀπὸ τῆς
 ἀγάπης τοῦ θεοῦ; θλίψις ἢ στενοχωρία ἢ διωγμὸς ἢ λιμός;
 καὶ τὰ τούτοις παραπλήσια.

Εἰς τὸ τέλος, ὑπὲρ τῶν ἀλλοιωθησομένων, τῷ Δαυίδ . 
 Σῶσόν με, ὁ θεὸς, ὅτι εἰσήλθοσαν ὕδατα ἕως ψυχῆς μου. 
 ἐνεπάγην εἰς ὕλην βυθοῦ καὶ οὐκ ἔστιν ὑπόστασις· 
 ἦλθον εἰς τὰ βάθη τῆς θαλάσσης καὶ καταιγὶς
 κατεπόντισέν με. 
 
 
 Τέτταρές εἰσιν οἱ ἐπιγεγραμμένοι ὑπὲρ τῶν
 ἀλλοιωθησομένων· δύο μὲν τοῦ Δαυὶδ, ὁ μετὰ
 χεῖρας καὶ ὁ νθ · τῶν δὲ υἱῶν Κορὲ εἷς, ὁ
 μδ , καὶ τοῦ Ἀσὰφ ὁμοίως ὁ οθ . ἐπὶ
 πάντων δὲ
 
 ἀντὶ τοῦ, ὑπὲρ τῶν ἀλλοιωθησομένων, ὁ μὲν
 Ἀκύλας , ἐπὶ κρίνων, ἐκδέδωκεν· ὁ δὲ
 Σύμμαχος , ὑπὲρ τῶν ἀνθῶν . 
 Ὁ μὲν οὖν μδ τὴν περὶ τοῦ ἀγαπητοῦ προφητείαν
 περιεῖχε, τῆς τε ἐξ ἐθνῶν ἐκκλησίας τὴν ἀπὸ τῶν χειρόνων
 ἐπὶ τὰ κρείττω ἀλλοίωσιν· ὁ δὲ πεντηκοστὸς ἔνατος ἀποβολὴν
 τοῦ Ἰουδαίων ἔθνους καὶ τῶν ἀλλοφύλων ἐθνῶν τὴν ἐπὶ τὰ
 κάλλιστα μεταβολήν· ὁ δὲ οθ αὖθις τὴν τοῦ
 Ἰουδαίων ἔθνους ἀπόπτωσιν, καὶ τοῦ σωτῆρος ἡμῶν τὴν
 ἐνανθρώπησιν σημαίνει. 
 Εἰκότως οὖν καὶ ὁ μετὰ χεῖρας, ὑπὲρ τῶν
 ἀλλοιωθησομένων, ἢ, ὑπὲρ τῶν ἀνθῶν , κατὰ τὸν Σύμμαχον , ἢ, ἐπὶ κρίνων, κατὰ τὸν Ἀκύλαν , ἐπιγέγραπται· ἐπειδὴ
 τὴν ἐπὶ τὸ χεῖρον ἀλλοίωσιν τοῦ ἐκ περιτομῆς λαοῦ καὶ αὐτὸς
 περιέχει, οὓς, κρίνα καὶ ἄνθη ὡραῖα κατὰ καιρὸν ὀφθέντας, ἡ
 ἐπὶ τὰ χείρω διεδέξατο μεταβολή. ἄνθεσι δὲ αὐτοὺς
 παραβάλλει καὶ ὁ Ἡσαΐας λέγων: πᾶσα σὰρξ χόρτος, καὶ
 πᾶσα δόξα αὐτῆς ὡς ἄνθος χόρτου· ἐξηράνθη ὁ χόρτος, καὶ
 τὸ ἄνθος ἐξέπεσε· δι’ ὧν τὸ πρὸς βραχύν τινα
 χρόνον ἀνθῆσαν καὶ ὡραῖον ὀφθὲν τῆς σωματικῆς Ἰουδαίων
 θρησκείας χόρτῳ καὶ ἄνθεσιν ἀπεικάζει. 
 Καὶ διὰ τῶν προκειμένων τοίνυν τὴν ἀλλοίωσιν καὶ τὴν ἐπὶ τὸ
 χεῖρον μεταβολὴν τῆς ἄνθης αὐτῶν παρίστησι προϊὼν ὁ λόγος
 ἐν οἷς φησι· 
 
 Γενηθήτω ἡ τράπεζα αὐτῶν ἐνώπιον αὐτῶν εἰς παγίδα 
 καὶ εἰς ἀνταπόδοσιν καὶ εἰς σκάνδαλον. 
 σκοτισθήτωσαν οἱ ὀφθαλμοὶ
 
 αὐτῶν τοῦ μὴ βλέπειν· 
 καὶ τὸν νῶτον αὐτῶν διὰ πάντος σύγκαμψον· 
 ἔκχεον ἐπ’ αὐτοὺς τὴν ὀργήν σου, 
 καὶ ὁ θυμὸς τῆς ὀγῆς σου καταλάβοι αὐτούς· 
 γενηθήτω ἡ ἔπαυλις αὐτῶν ἐρημωμένη. 
 καὶ ἐν τοῖς σκηνώμασιν αὐτῶν μὴ ἔστω ὁ κατοικῶν. 
 
 
 Καὶ ἐπειδήπερ μακροῖς ὕστερον χρόνοις ταῦτα δι’ ἔργων
 χωρεῖν ἔμελλον, ἀναγκαίως εἰς τὸ τέλος 
 προγέγραπται. οὔτε δὲ ψαλμός ἐστιν, οὔτε ᾠδὴ, οὔτε ὕμνος,
 οὔτε τι τοιοῦτον· ἐπεὶ μηδὲ κατάλληλα ἦν τὰ ἐπιλεγόμενα
 τοιαύτῃ προγραφῇ. διὸ εἴποις ἂν προφητείαν εἶναι ἐκ
 προσώπου τοῦ σωτῆρος ἡμῶν διεξιόντος τὰ περὶ αὐτὸν
 συμβεβηκότα, προαναφώνησίς τε τῶν Ἰουδαίοις ἐπελθόντων μετὰ
 τὰ κατ’ αὐτοὺς τετολμημένα. 
 Ἀρχόμενος δ’ οὖν ὁ σωτὴρ, εὐχὴν ἀναπέμπει πρὸς τὸν πατέρα
 λέγων· 
 
 Σῶσόν με, ὁ θεὸς, ὅτι εἰσήλθοσαν ὕδατα ἕως ψυχῆς μου. 
 ἐνεπάγην εἰς ὕλην βυθοῦ καὶ οὐκ ἔστιν ὑπόστασις· 
 ἦλθον εἰς τὰ βάθη τῆς θαλάσσης καὶ καταιγὶς
 κατεπόντισέν με. 
 
 
 Καί μοι δοκεῖ κατὰ λόγον ταῦτα τοῖς ἐν τῷ προλεχθέντι
 συνῆφθαι ψαλμῷ. ἐν ἐκείνῳ μὲν γὰρ ἐλέγετο· εἶπε
 κύριος· ἐκ Βασὰν ἐπιστρέψω, ἐπιστρέψω ἐκ βυθῶν
 θαλάσσης· ἐν τούτῳ δὲ, 
 
 Ἦλθον εἰς τὰ βάθη τῆς θαλάσσης, καὶ καταιγὶς
 κατεπόντισέ με. 
 
 
 Ἔδει γὰρ ἡμᾶς διδαχθῆναι πῶς εἰς τὴν Βασὰν κατῆλθεν ὁ
 κύριος, ὅπερ ἐστὶν αἰσχύνη, καὶ πῶς ἔλεγεν,
 ἐπιστρέψω ἐκ βυθῶν θαλάσσης. διὸ δὴ ταῦτα
 αὐτὰ διὰ τῶν προκειμένων παρίστησι· περὶ μὲν τῆς αἰσχύνης
 προϊὼν
 
 καὶ λέγων· 
 
 Ὅτι ἕνεκα σοῦ ὑπήνεγκα ὀνειδισμὸν, 
 ἐκάλυψεν ἐντροπὴ τὸ πρόσωπόν μου· 
 
 
 καὶ αὖθις· 
 
 Σὺ γινώσκεις τὸν ὀνειδισμόν μου 
 καὶ τὴν αἰσχύνην μου καὶ τὴν ἐντροπήν μου· 
 
 
 περὶ δὲ τοῦ βυθοῦ τῆς θαλάσσης τό· 
 
 Σῶσόν με, ὁ θεὸς, ὅτι εἰσήλθοσαν ὕδατα ἕως ψυχῆς μου. 
 ἐνεπάγην εἰς ὕλην βυθοῦ, καὶ οὐκ ἔστιν ὑπόστασις. 
 ἦλθον εἰς τὰ βάθη τῆς θαλάσσης, καὶ καταιγὶς
 κατεπόντισέ με. 
 
 
 Ταῦτα γὰρ πλείστην ἔχοι ἂν ἀκολουθίαν πρὸς τὰ ἐν τῷ πρὸ
 τούτου ψαλμῷ λελεγμένα· ἐν τῷ, εἶπεν κύριος· ἐκ
 Βασὰν ἐπιστρέψω, ἐπιστρέψω ἐκ βυθῶν θαλάσσης. 
 ἐπειδὴ ἐν ἐκείνῳ αὐτὸς ἦν ὁ κύριος ὁ ταῦτα λέγων· ἔπειτα
 καὶ νῦν τὸν αὐτὸν εἶναι ἡγεῖσθαι τὸν τὰ προκείμενα
 διεξιόντα. 
 Αὐτὸς τοιγαροῦν, ὃν οὐδ’ ἕτερον εἶναι τοῦ θεοῦ λόγου διὰ
 τῶν ἔμπροσθεν παρεστήσαμεν, εὐχὴν ἀναπέμπει τῷ πατρὶ,
 ἰδιοποιούμενος τὰ καθ’ οὗ ἀνείληφεν ἀνθρώπου πάθη· διό
 φησι· 
 
 Σῶσόν με, ὁ θεὸς, ὅτι εἰσήλθοσαν ὕδατα ἕως ψυχῆς μου. 
 ἐνεπάγην εἰς ὕλην βυθοῦ, καὶ οὐκ ἔστιν ὑπόστασις. 
 ἦλθον εἰς τὰ βάθη τῆς θαλάσσης, καὶ καταιγὶς
 κατεπόντισέ με. 
 
 
 Ὁ μὲν οὖν πρὸ τούτου ψαλμὸς προσεφώνει φάσκων·
 ὁδοποιήσατε τῷ ἐπιβεβηκότι ἐπὶ δυσμῶν, κύριος
 ὄνομα αὐτῷ· εἶθ’ ἑξῆς τὴν ἅμα ἀνθρώποις
 διατριβὴν αὐτοῦ παρίστησι λέγων· καὶ ἀγαλλιᾶσθε
 ἐνώπιον αὐτοῦ, τοῦ πατρὸς τῶν ὀρφανῶν καὶ κριτοῦ τῶν
 χηρῶν. καὶ τῶν μαθητῶν δὲ αὐτοῦ καὶ τῶν
 ἀποστόλων τὴν κλῆσιν ἐδήλου ἐν τῷ, κύριος δώσει ῥῆμα
 τοῖς εὐαγγελιζομένοις δυνάμει πολλῇ. εἶθ’ ἑξῆς
 τὴν εἰς τὸν θάνατον αὐτοῦ κάθοδον καὶ τὴν διέξοδον τὴν
 ἐντεῦθεν ἐδίδασκεν ἐν τῷ, καὶ τοῦ κυρίου κυρίου αἱ
 διέξοδοι τοῦ θανάτου· καὶ ἐν τῷ, εἶπε
 κύριος· ἐκ Βασὰν ἐπιστρέψω, ἐπιστρέψω ἐκ βυθῶν
 θαλάσσης· ἐπὶ πᾶσι δὲ τούτοις τὴν εἰς οὐρανοὺς
 ἐπάνοδον αὐτοῦ διὰ τοῦ αὐτοῦ ἐδήλου λέγων· ψάλατε τῷ
 θεῷ τῷ ἐπιβεβηκότι ἐπὶ τὸν οὐρανὸν τοῦ οὐρανοῦ κατ’
 ἀνατολάς. 
 
 Ταῦτα μὲν οὖν ἐκείνοις· διὰ δὲ τῶν προκειμένων τὰ ὡς ἐν
 παραδρομῇ τότε λελεγμένα πλατύνει, δεικνὺς ὅπως λέλεκτο·
 καὶ τοῦ κυρίου κυρίου αἱ διέξοδοι τοῦ
 θανάτου, καὶ τὸ, εἶπε κύριος· ἐκ Βασὰν
 ἐπιστρέψω, ἐπιστρέψω ἐκ βυθῶν θαλάσσης. ταῦτα
 γὰρ εἰς πλάτος ἐπὶ τοῦ παρόντος διεξέρχεται λέγων· 
 
 Σῶσόν με, ὁ θεὸς, ὅτι εἰσήλθοσαν ὕδατα ἕως ψυχῆς μου. 
 ἐνεπάγην εἰς ὕλην βυθοῦ, καὶ οὐκ ἔστιν ὑπόστασις. 
 ἦλθον εἰς τὰ βάθη τῆς θαλάσσης καὶ καταιγὶς κατεπόντισέ
 με. 
 
 
 Πειρασμοὺς δὲ καὶ διωγμοὺς καὶ ἐπαναστάσεις ἀσεβῶν ἀνδρῶν
 ὕδατα καλεῖν εἴωθεν ὁ λόγος· οὕτω γοῦν εἴρηται ἀλλαχοῦ·
 τὸ χείμαρρον διῆλθεν ἡ ψυχὴ ἡμῶν· ἄρα διῆλθεν ἡ
 ψυχὴ ἡμῶν τὸ ὕδωρ ἀνυπόστατον. καὶ αὐτὸς δὲ ὁ
 σωτὴρ ἐδίδασκε τοῦτο λέγων· κατέβη ἡ βροχὴ, ἦλθον οἱ
 ποταμοὶ, ἔπνευσαν οἱ ἄνεμοι, καὶ προσέρρηξαν τῇ οἰκίᾳ
 ἐκείνῃ, καὶ οὐκ ἔπεσε· τεθεμελίωτο γὰρ ἐπὶ τὴν
 πέτραν. καὶ διὰ τῶν προκειμένων τοίνυν τοὺς
 πειρασμοὺς καὶ τὰς κατ’ αὐτοῦ ἐπιβουλὰς, ὕδατα ὀνομάζων
 εἰσεληλυθέναι ἕως τῆς ψυχῆς αὐτοῦ διδάσκει. 
 Ἐπὶ μὲν οὖν
 
 τοῦ Ἰὼβ, καίπερ ὄντος ἀθλητοῦ γενναίου, γέγραπται εἰρηκὼς
 ὁ θεὸς τῷ πειράζοντι· ἰδοὺ πάντα ὅσα ὑπάρχει αὐτῷ
 δίδωμι ἐν τῇ χειρί σου, μόνον τὴν ψυχὴν αὐτοῦ
 διαφύλαξον. ἐνταῦθα δὲ τὴν ψυχὴν αὐτὴν ὁ
 πειράζων πειράζει, ἥτις ποτὲ ἦν αὕτη, ἧς μέμνητο καὶ αὐτὸς
 λέγων· οὐδεὶς αἴρει τὴν ψυχήν μου ἀπ’ ἐμοῦ· ἐξουσίαν
 ἔχω θεῖναι αὐτὴν, καὶ ἐξουσίαν ἔχω λαβεῖν αὐτήν· 
 καὶ πάλιν· τὴν ψυχήν μου τίθημι ὑπὲρ τῶν
 προβάτων· καὶ, νῦν ἡ ψυχή μου
 τετάρακται· καὶ, περίλυπός ἐστιν ἡ ψυχή
 μου ἕως θανάτου. ὅθεν καὶ νῦν φησιν· ὅτι
 εἰσήλθοσαν ὕδατα ἕως ψυχῆς μου· 
 
 κατὰ δὲ τὸν Σύμμαχον ·
 Ὅτι ἐπῆλθεν ὕδατα ἕως ψυχῆς
 μου. 
 
 Εἶτα ἐπιλέγει· 
 
 Ἐνεπάγην εἰς ὕλην βυθοῦ, καὶ οὐκ ἔστιν ὑπόστασις, 
 
 
 κατὰ δὲ τὸν Σύμμαχον · 
 
 Ἐβαπτίσθην εἰς ἀπεράντους καταδύσεις, καὶ οὐκ ἔστι
 στάσις, 
 
 ἡρμήνευσε· σφόδρα ἀκολούθως. ἔνθα γὰρ οὐκ ἦν στάσις
 ἑτέροις, διὰ τὸ πάντας τοὺς αὐτόθι κατελθόντας ὀλίσθῳ
 περιπεσεῖν καὶ κατασύρεσθαι ὑπὸ τῶν τοῦ θανάτου ῥευμάτων,
 ἐνταῦθα καὶ αὐτὸς ἦλθον, ὁπηνίκα εἰς τὰ βάθη τῆς θαλάσσης
 ἐλήλυθα· ἢ, κατὰ τὸν Σύμμαχον , 
 
 Εἰσῆλθον εἰς τὰ βάθη τῶν ὑδάτων, καὶ ῥεῖθρον ἐπέκλυσέ
 με. 
 
 Καὶ τὰ παραπλήσια δὲ τούτοις καὶ Ἰωνᾶς ὁ προφήτης ἀπὸ τῆς
 κοιλίας τοῦ κήτους ἀναγέγραπται ηὐγμένος. λέγει δ’ οὖν καὶ
 αὐτός· 
 
 περιεχύθη μοι ὕδωρ ἕως ψυχῆς μου, 
 ἄβυσσος ἐκύκλωσέ με ἐσχάτη, 
 ἔδυ ἡ κεφαλή μου εἰς σχισμὰς
 
 ὀρέων. 
 κατέβην εἰς γῆν, ἧς οἱ μοχλοὶ αὐτῆς κάτοχοι αἰώνιοι.
 
 
 Διόπερ τῷ παραδείγματι τοῦ Ἰωνᾶ κέχρηται ὁ σωτὴρ πρὸς τοὺς
 αἰτήσαντας αὐτὸν σημεῖον, εἰπών· γενεὰ πονηρὰ καὶ
 μοιχαλὶς σημεῖον ἐπιζητεῖ, καὶ σημεῖον οὐ δοθήσεται αὐτῇ
 εἰ μὴ τὸ σημεῖον Ἰωνᾶ τοῦ προφήτου. ὥσπερ γὰρ ἐγένετο
 Ἰωνᾶς ὁ προφήτης ἐν τῇ κοιλίᾳ τοῦ κήτους τρεῖς ἡμέρας
 καὶ τρεῖς νύκτας, οὕτως ἔσται καὶ ὁ υἱὸς τοῦ ἀνθρώπου ἐν
 τῇ καρδίᾳ τῆς γῆς τρεῖς ἡμέρας καὶ τρεῖς νύκτας. 
 καρδίαν δὲ γῆς τὰ ἐνταῦθα λεγόμενα βάθη θαλάσσης ὀνομάζει,
 τὰ τοῦ ᾅδου χωρία αἰνιττόμενος. διὸ καὶ ἐν τῷ Ἰὼβ
 χρηματίζων ὁ αὐτὸς κύριος τὰ ὅμοια παρίστη λέγων·
 ἦλθες δὲ ἐπὶ πηγὴν θαλάσσης, ἐν δὲ ἴχνεσιν
 ἀβύσσου περιεπάτησας. ἀνοίγονται δέ σοι φόβῳ πύλαι
 θανάτου, πυλωροὶ ᾅδου ἰδόντες σε ἔπτηξαν. 
 
 Ὁρᾷς γὰρ ὅπως καὶ ἐν τούτοις πηγὴν θαλάσσης ὀνομάσας, καὶ
 προσθεὶς τὸ, ἐν δὲ ἴχνεσιν ἀβύσσου
 περιεπάτησας, τὴν ἄβυσσον καὶ τὴν θάλασσαν τίνα
 ἐστὶ διασαφεῖ ἐπιλέγων· ἀνοίγονται δέ σοι φόβῳ πύλαι
 θανάτου, πυλωροὶ δὲ ᾅδου ἰδόντες σε ἔπτηξαν. 
 
 Οὐκοῦν καὶ ἐν τοῖς προκειμένοις τὰ βάθη τῆς θαλάσσης τὰ τοῦ
 θανάτου χωρία αἰνίττεται, ἔνθα μόνος καταβὰς ὁ σωτὴρ καὶ
 κύριος ἡμῶν διεξῆλθεν. διὸ ἐν τῷ πρὸ τούτου ψαλμῷ ἐλέγετο·
 καὶ τοῦ κυρίου κυρίου αἱ διέξοδοι τοῦ
 θανάτου· καὶ πάλιν· εἶπε κύριος· ἐκ Βασὰν
 ἐπιστρέψω, ἐπιστρέψω ἐκ βυθῶν θαλάσσης. 
 
 Ἀντὶ δὲ τοῦ· καὶ καταιγὶς κατεπόντισέ με, 
 
 ὁ μὲν Ἀκύλας , καὶ ῥοῦς ἐπέκλυσέ με· ὁ δὲ
 Σύμμαχος , καὶ ῥεῖθρον ἐπέκλυσέ με, 
 ἡρμήνευσεν. εἰκὸς γὰρ περὶ αὐτὸν γεγονέναι τὰς ἀντικειμένας
 δυνάμεις, ὅτε, ἐπιβὰς τῇ θαλάσσῃ, συνέτριβε τὰς κεφαλὰς τῶν
 δρακόντων ἐπὶ τοῦ ὕδατος. διὸ καὶ ἐν τῷ πρὸ τούτου ἐλέγετο
 ψαλμῷ· καὶ τοῦ κυρίου κυρίου αἱ διέξοδοι τοῦ
 θανάτου. πλὴν ὁ θεὸς συνθλάσει κεφαλὰς ἐχθρῶν
 αὐτοῦ. οὐ γὰρ ἂν ἄλλως διεξεληλύθει τὰς
 διεξόδους τοῦ θανάτου ἢ συνθλάσας τὰς κεφαλὰς τῶν αὐτόθι
 ἐχθρῶν αὐτοῦ. 
 Ἐὰν δέ τις ταῦτα νομίζῃ λέγειν τὸν Δαυὶδ διὰ τὸ πολλοῖς
 περιπεπτωκέναι πειρασμοῖς, ἐπιστησάτω πῶς οἷόν τε ἦν τῷ
 Δαυὶδ ἁρμόζειν τὸ λέγειν· ἔδωκαν εἰς τὸ βρῶμά μου
 χολὴν, καὶ εἰς τὴν δίψαν μου ἐπότισάν με ὄξος· ἢ
 τὸ, γενηθήτω ἡ τράπεζα αὐτῶν ἐνώπιον αὐτῶν εἰς
 παγίδα καὶ εἰς ἀνταποδόσεις εἰς σκάνδαλον, σκοτισθήτωσαν
 οἱ ὀφθαλμοὶ αὐτῶν τοῦ μὴ βλέπειν, καὶ τὸν νῶτον αὐτῶν
 διὰ παντὸς σύγκαμψον. ἔκχεον ἐπ’ αὐτοὺς τὴν ὀργήν σου,
 καὶ ὁ θυμὸς τῆς ὀργῆς σου καταλάβοι αὐτούς· γενηθήτων ἡ
 ἔπαυλις αὐτῶν ἠρημωμένη. καὶ ἐν τοῖς σκηνώμασιν αὐτῶν μὴ
 ἔστω ὁ κατοικῶν· καὶ τὰ λοιπὰ δὲ τὰ τούτοις
 παραπλήσια συναγαγών τις ἑαυτῷ, εὕροι ἂν οὐδαμῶς ἁρμόζοντα
 τῷ τοῦ Δαυὶδ προσώπῳ. τὴν δέ γε ἐπὶ τὸν ἡμέτερον σωτῆρα
 ἑρμηνείαν πιστώσηται σφραγῖσιν ἀναμφιλέκτοις ἡ τῶν ἱερῶν
 εὐαγγελίων μαρτυρία, ἀπό τε τοῦ παρατεθέντος τοῦ Ἰωνᾶ
 παραδείγματος,
 
 καὶ ἀπὸ τοῦ λέγεσθαι ἐν τοῖς προκειμένοις, 
 
 Ὅτι ὁ ζῆλος τοῦ οἴκου σου κατέφαγέ με, 
 
 
 ὅπερ αὐτολεξεὶ μεμαρτύρηται εἰς αὐτὸν πεπληρωμένον ἐν τῷ
 κατὰ Ἰωάννην εὐαγγελίῳ, ἐν ᾧ γέγραπται· καὶ ἀνέβη ὁ
 Ἰησοῦς εἰς Ἱεροσόλυμα, καὶ εὗρεν ἐν τῷ ἱερῷ πρόβατα
 πωλοῦντας καὶ βόας καὶ περιστεράς. εἶθ’ ὡς ἤλασε
 τούτους εἰπών· ἄρατε ταῦτα ἐντεῦθεν, μὴ ποιεῖτε τὸν
 οἶκον τοῦ πατρός μου οἶκον ἐμπορίου, ἐπιλέγει ὁ
 εὐαγγελιστής· ἐμνήσθησαν οἱ μαθηταὶ αὐτοῦ, ὅτι
 γεγραμμένον ἐστίν· ὁ ζῆλος τοῦ οἴκου σου κατέφαγέ
 με. ἀλλὰ καὶ τὸ, 
 
 Ἔδωκαν εἰς βρῶμά μου χολὴν, 
 καὶ εἰς τὴν δίψαν μου ἐπότισάν με ὄξος, 
 
 
 ἐν τοῖς μετὰ χεῖρας κείμενον, ἐκ προσώπου τοῦ σωτῆρος ἡμῶν
 μεμαρτύρηται λελεγμένον, κατὰ τὸν Ἰωάννην, φήσαντα·
 μετὰ ταῦτα ἰδὼν ὁ Ἰησοῦς, ὅτι πάντα τετέλεσται
 ἤδη, ἵνα πληρωθῇ ἡ γραφὴ, λέγει· διψῶ. λεκάνη ἔκειτο
 ὄξους μεστή· σπόγγον οὖν μεστὸν ποιήσαντες ὄξους μετὰ
 χολῆς, ὑσσώπῳ περιθέντες, προσήνεγκαν αὐτοῦ τῷ στόματι.
 ὅτε οὖν ἔλαβεν ὁ Ἰησοῦς τὸ ὄξος μετὰ χολῆς, εἶπε·
 τετέλεσται καὶ αὕτη ἡ γραφὴ καὶ τὰ λοιπὰ δὲ εἰς
 πρόσωπον τοῦ σωτῆρος ἡμῶν ἀναφερόμενα, σώζοι ἀναβίαστον τὴν
 ἑρμηνείαν.

Ἐκοπίασα κράζων, ἐβραγχίασεν ὁ λάρυγξ μου, 
 ἐξέλιπον οἱ ὀφθαλμοί μου ἀπὸ τοῦ ἐλπίζειν με ἐπὶ τὸν
 θεόν μου. 
 ἐπληθύνθησαν ὑπὲρ τὰσ τρίχας τῆς κεφαλῆς μου οἱ
 μισοῦντές με δωρέαν· 
 ἐκραταιώθησαν οἱ ἐκδιώκοντές με οἱ ἐχθροί μου ἀδίκως· 
 
 
 ἃ οὐχ ἠρπάζον τότε ἀπετιννυον· 
 
 
 Καὶ ταῦτα ἐν τῷ κατὰ Ἰωάννην ἐπληροῦτο εὐαγγελίῳ· ἐν ᾧ
 εἱστήκει ὁ Ἰησοῦς καὶ ἔκραζε λέγων· ἐάν τις διψᾷ,
 ἐρχέσθω πρὸς μὲ καὶ πινέτω· αὖθις δὲ εἴρηται·
 Ἰησοῦς δὲ ἔκραζε καὶ ἔλεγεν· ὁ πιστεύων εἰς ἐμὲ
 οὐ πιστεύει εἰς ἐμὲ, ἀλλ’ εἰς τὸν πέμψαντά με. καὶ ὁ
 θεωρῶν ἐμὲ θεωρεῖ τὸν πέμψαντά με. ἐγὼ φῶς εἰς τὸν
 κόσμον ἐλήλυθα, ἵνα πᾶς ὁ πιστεύων εἰς ἐμὲ ἐν τῇ σκοτίᾳ
 μὴ μείνῃ. 
 
 Καὶ ἐπὶ τοῦ Λαζάρου δὲ ἐπάρας τοὺς ὀφθαλμοὺς αὐτοῦ εἰς τὸν
 οὐρανὸν εἶπε· πάτερ, εὐχαριστῶ σοι, ὅτι ἤκουσάς μου.
 ἐγὼ δὲ ᾔδειν, ὅτι πάντοτέ μου ἀκούεις. καὶ ταῦτα εἰπὼν,
 φωνῇ μεγάλῃ ἐκραύγασε· Λάζαρε, δεῦρο ἔξω. 
 
 Ἀλλὰ καὶ κατ’ αὐτὸ τὸ πάθος ἱστορεῖ ὁ Ματθαῖος λέγων·
 ἀπὸ δὲ ἕκτης ὥρας σκότος ἐγένετο ἐπὶ πᾶσαν τὴν
 γῆν ἕως ὥρας ἐνάτης. περὶ δὲ τὴν ἐνάτην ὥραν, ἀνεβόησεν
 ὁ Ἰησοῦς φωνῇ μεγάλῃ λέγων· Ἠλεὶ, Ἠλεὶ, Λεμὰ
 Σαβαχθανεί. 
 
 Τότε μὲν οὖν συνὼν ἀνθρώποις, πάντας βοῶν παρεκάλει ἥκειν
 καὶ σπεύδειν ἐπὶ τὴν αὐτοῦ διδασκαλίαν· καὶ τὸν τεταρταῖον
 δὲ νεκρὸν μετὰ μεγάλης ἀνεκαλεῖτο κραυγῆς. ἀλλὰ καὶ περὶ
 τὴν ἐνάτην ὥραν τοῦ πάθους ἀνεβόα φωνῇ μεγάλῃ· καὶ μετὰ
 ταῦτα πάλιν· κράξας φωνῇ μεγάλῃ, ἀφῆκε τὸ πνεῦμα.
 καὶ ἰδοὺ τὸ καταπέτασμα τοῦ ναοῦ ἐσχίσθη εἰς δύο, καὶ ἡ
 γῆ ἐσείσθη, καὶ αἱ πέτραι ἐρράγησαν, καὶ τὰ μνημεῖα
 ἀνεῴχθησαν, καὶ πολλὰ σώματα τῶν κεκοιμημένων ἁγίων
 ἠγέρθησαν· τὰ τοσαῦτα τῆς
 
 μεγάλης αὐτοῦ φωνῆς ἐνεργεῖν δυναμένης. 
 Εἰ δὲ ἐπιστήσειέ τις, ὡς ἐξ ἐκείνου καὶ εἰς δεῦρο καθ’ ὅλης
 τῆς ἀνθρώπων οἰκουμένης ἐν ταῖς ἐκκλησίαις αὐτοῦ βοᾷ,
 σπεύδειν ἐπὶ τὸ ζωοποιὸν αὐτοῦ πόμα παρακαλῶν, καὶ τοὺς
 ταῖς πρὸς θάνατον ἁμαρτίαις νενεκρωμένους ἀνακαλούμενος· τῷ
 τε βοωμένῳ αὐτοῦ πάθει τὴν σύμπασαν οἰκουμένην μᾶλλον ἢ
 τότε Σιὼν, ἐπείπερ εἰς πᾶσαν τὴν γῆν ἐξῆλθεν ὁ
 φθόγγος τῶν ἀποστόλων αὐτοῦ, καὶ εἰς τὰ πέρατα τῆς
 οἰκουμένης τὰ ῥήματα αὐτῶν· εἴσεται ὅπως ἐν τοῖς
 προκειμένοις ἐξ αὐτοῦ προσώπου εἴρηται τὸ, 
 
 Ἐκοπίασα κράζων, ἐβραγχίασεν ὁ λάρυγξ μου. 
 
 
 Τὸ γὰρ παράμονον αὐτοῦ τῆς βοῆς διὰ τούτων σημαίνει. οὐ γὰρ
 ἅπαξ ποτὲ βοήσας παρῆλθεν· ἀλλ’ ἀεὶ βοᾷ καὶ κέκραγεν εἰς
 τὰς πάντων ψυχὰς διὰ τῶν αὑτοῦ μαθητῶν· ἀεὶ δὲ καὶ πρὸς τὸν
 πατέρα βοᾷ ὑπὲρ τῶν εἰς αὐτὸν πεπιστευκότων. διὸ ἑξῆς
 ἐπιλέγει· 
 
 Ἐξέλιπον οἱ ὀφθαλμοί μου ἀπὸ τοῦ ἐλπίζειν με ἐπὶ τὸν
 θεόν μου. 
 
 
 ἀντὶ δὲ τοῦ, ἐξέλιπον, ὁ Ἀκύλας , 
 
 Ἐτελέσθησαν, φησίν, οἱ ὀφθαλμοί μου περιμένοντες τὸν
 θεόν. 
 
 Ἐβόα δὲ καὶ ἐκεκράγει διὰ τὸ πλῆθος τῶν ἐχθρῶν αὐτοῦ· ὃ δὴ
 παρίστησι λέγων· 
 
 Ἐπληθύνθησαν ὑπὲρ τὰς τρίχας τῆς κεφαλῆς μου οἱ
 μισοῦντές με δωρεάν. 
 
 
 Εἰ δὲ σῶμα αὐτοῦ τυγχάνει ἡ ἐκκλησία αὐτοῦ, κατὰ τὸν
 ἀπόστολον, ὃς ἐδίδασκε λέγων· ὑμεῖς δέ ἐστε σῶμα
 Χριστοῦ καὶ μέλη ἐκ μέρους· εἴποις ἂν τὰ μὲν
 ἀναγκαιότερα καὶ σπουδαιότερα μέλη τοῦ σώματος,
 
 καὶ τὰ, ἵν’ οὕτως εἴπω, αἰσθητήρια, τοὺς ἀναγκαίους εἶναι
 τοῦ λαοῦ· οἷον κεφαλὴν τοὺς ἡγουμένους, στόμα τοὺς
 διδασκάλους, καὶ τοὺς συνετοὺς ἀκροατὰς τὰ ὦτα, τοὺς
 ὀφθαλμοὺς τοὺς διορατικοὺς τῶν γραφῶν, χεῖρας τοὺς
 πρακτικωτέρους, τούτοις τε ἀναλόγως τὰ λοιπὰ μέλη τοῦ
 σώματος, οἷς ἀκόλουθον εἴη νοεῖν τρίχας εἶναι τοῦ παντὸς τὰ
 πλήθη, καὶ τὸν περιττὸν ὄχλον φέροντας μέν τινα κόσμον ὅλῳ
 τῷ σώματι, μὴ μὴν ἀναγκαίαν τινὰ χρῆσιν ὁμοίαν τὰ λοιπὰ
 μέλη. τῶν οὖν τοιούτων τριχῶν πολλῷ πλείους εἶεν ἂν οἱ
 ἀλλότριοι τῆς πίστεως, ἅτε δὴ τὴν πλατεῖαν καὶ τὴν
 εὐρύχωρον βαδίζοντες. διὸ λέλεκται· 
 
 Ἐπληθύνθησαν ὑπὲρ τὰς τρίχας τῆς κεφαλῆς μου οἱ
 μισοῦντές με δωρεάν. 
 
 
 Δωρεὰν δὲ μισεῖν λέγονται οἱ οὐκ ἔχοντες αἰτίαν εἰπεῖν τοῦ
 μίσους, ὡς οἱ τὸν σωτήριον λόγον διώκοντες καὶ μηδὲν
 καταμέμφεσθαι αὐτῷ δυνάμενοι. 
 Ἀντὶ δὲ τοῦ, οἱ μισοῦντές με δωρεὰν, ὁ
 Σύμμαχος , οἱ μισοῦντές με, φησὶν, ἀναιτίως. 
 
 Οὗτοι οὖν μᾶλλον ἐπλεόνασαν, φησὶν, ἢ αἱ τρίχες τῆς κεφαλῆς
 μου. ἀλλὰ καὶ ἐκραταιώθησαν οἱ ἐχθροὶ αὐτοῦ οἱ διώκοντες
 αὐτόν. ἴδοι γοῦν τις, καθ’ ἕκαστον καιρὸν καθ’ ὃν διώκειν
 συγχωροῦνται, κραταιουμένους καὶ ἐπαιρομένους, καὶ πολλὰ
 δυναμένους τοὺς ἐχθροὺς αὐτοῦ. ἀδίκως δὲ αὐτὸν διώκουσιν
 οὗτοι, καὶ ἐμίσουν αὐτὸν δωρεάν. μηδεμίαν γὰρ ἔχοντες
 ὑπόθεσιν ἔχθρας, μηδὲ αἰτίας εἰπεῖν εὐλόγους οἷοί τε δι’ ἃς
 
 διώκουσιν, ὅμως ἀδίκως αὐτὸν διώκουσιν. ὁ δὲ ὑπὲρ ὧν μὴ
 ἥρπασε, μηδὲ ἠδίκησε, κόλασιν ὑπέμεινεν. εἰ γὰρ κατὰ νόμους
 προσήκει δίκην εἰσπράττεσθαι τοὺς ἠδικηκότας, οὔτε δὲ αὐτὸς
 οὔτε οἱ αὐτοῦ γνήσιοι μαθηταὶ ἥλωσάν ποτε ἐπὶ παρανομίᾳ·
 εἰκότως φησίν· 
 
 Ἃ οὐχ ἥρπασα τότε ἀπετίννυον. 
 
 
 Καὶ κατὰ τὸν καιρὸν δὲ τοῦ πάθους αὐτοῦ δωρεὰν ἔπασχε, καὶ
 ὑπὲρ ὧν μὴ ἠδικήκει τιμωρίαν ἐδίδου. διὸ καὶ τότε
 ἔλεγεν· 
 
 
 
 Ἃ οὐχ ἥρπασα τότε ἀπετίννυον· 
 
 
 ἢ κατὰ τὸν Ἀκύλαν · 
 
 Ἃ οὐκ ἐβιασάμην τότε ἐπέστρεφον.

Ὁ θεός, σὺ ἔγνως τὴν ἀφροσύνην μου 
 καὶ αἱ πλημέλειαί μου ἀπό σου οὐκ ἀπεκρύβησαν. 
 
 
 Ὥσπερ ἀνεγκλήτως ὁ θεῖος ἀπόστολος μωρὸν τοῦ θεοῦ ὠνόμασε
 τὸ πάθος τοῦ σωτῆρος, καὶ ἀσθένειαν τὸν σταυρὸν, εἰπών·
 ἐσταυρώθη ἐξ ἀσθενείας· καὶ πάλιν·
 ἡμεῖς δὲ κηρύσσομεν Χριστὸν ἐσταυρωμένον,
 Ἰουδαίοις μὲν σκάνδαλον, Ἕλλησι δὲ μωρίαν. ὅτι τὸ μωρὸν
 τοῦ θεοῦ σοφώτερον τῶν ἀνθρώπων ἐστὶ, καὶ τὸ ἀσθενὲς τοῦ
 θεοῦ ἰσχυρότερον τῶν ἀνθρώπων· οὕτω καὶ νῦν οὐκ
 ἂν ἁμάρτοις τὴν ἐνταῦθα λεγομένην ἀφροσύνην παραπλησίως
 νοήσας τῇ ὀνομασθείσῃ παρὰ τῷ ἀποστόλῳ μωρίᾳ. ἀλλὰ καὶ
 ὥσπερ ἔγνω κύριος τοὺς ὄντας αὐτοῦ, ἐπείπερ ἐξαίρετοί τινές
 εἰσιν οἱ τῆς τοῦ θεοῦ γνώσεως κατηξιωμένοι· οὕτως καὶ ἡ
 ἐνταῦθα ἀφροσύνη, ἀξία τῆς γνώσεως τυγχάνουσα τοῦ θεοῦ,
 μέγαν τινὰ καὶ βαθὺν εἶχε λόγον. οὐ γὰρ παρὰ τὴν σὴν
 βουλὴν, οὐδὲ παρὰ τὴν σὴν γνῶσιν ἐγένετο, φησὶν, ἡ ἀφροσύνη
 μου. 
 
 
 Ποία δὲ αὕτη εἰ μὴ ἡ νομιζομένη τοῖς πολλοῖς; ὡς γὰρ ἡ
 μωρία Ἕλλησιν ἐνομίζετο μωρία, κατὰ βαθεῖς δὲ λόγους θεοῦ
 συνεστελεῖτο· καὶ ἦν τὸ παρ’ ἀνθρώποις μωρὸν νομιζόμενον
 σοφώτερον τῶν ἀνθρώπων· ηὐδόκησε γὰρ ὁ θεὸς διὰ τῆς μωρίας
 τοῦ κηρύγματος σῶσαι τοὺς πιστεύοντας· οὕτως καὶ ἡ
 ἀφροσύνη, ἣν δι’ ἡμᾶς ὑπῆλθε κενώσας ἑαυτὸν καὶ μορφὴν
 δούλου λαβὼν καὶ μέχρις θανάτου παρελθὼν, σοφωτέρα τῆς τῶν
 ἀνθρώπων σοφίας ἦν. ὁ λόγος γὰρ ὁ τοῦ σταυροῦ τοῖς μὲν
 ἀπολλυμένοις, φησὶν ὁ ἀπόστολος, μωρία ἐστὶν, εἰ δὲ μωρία,
 καὶ ἀφροσύνη, τοῖς δὲ σωζομένοις ἡμῖν δύναμις θεοῦ ἐστι. 
 Ταύτην οὖν τὴν ἀφροσύνην καὶ τὴν μωρίαν οὐκ ἠγνόησεν ὁ
 θεός· αὐτοῦ γὰρ κρίσει γεγένηται. διό φησιν· 
 
 Ὁ θεός, σὺ ἔγνως τὴν ἀφροσύνην μου. 
 
 
 Ἀπήλλαξε δὲ ἡμᾶς πραγμάτων ὁ Σύμμαχος , ἑρμηνεύσας καὶ εἰπών· 
 
 Ὁ θεός, σὺ οἶδας τὴν ἀπειρίαν μου,
 
 
 ἀπειρίαν δηλαδὴ τὴν ἐν ἀνθρώποις. τῆς γὰρ ἐν ἀνθρώποις
 κακίας ἀλλότριος ὢν, τὴν καλὴν ταύτην ἀπειρίαν ἀνατίθησι τῇ
 γνώσει τοῦ ἑαυτοῦ πατρός. 
 Καὶ ἄλλη δὲ γραφὴ θεία ἀφροσύνης μέμνηται τοῦ σωτῆρος
 συμφώνως τῇ προκειμένῃ. γέγραπται γοῦν ἐν Παροιμίαις·
 τάδε λέγει ἀνὴρ τοῖς πιστεύουσι θεῷ, καὶ παύομαι.
 ἀφρονέστατος γάρ εἰμι πάντων ἀνθρώπων, καὶ φρόνησις
 ἀνθρώπου οὐκ ἔστιν ἐν ἐμοί. θεὸς δεδίδαχέ με σοφίαν, καὶ
 γνῶσιν ἁγίων ἔγνωκα. καὶ ἐν τούτοις γὰρ πάντων
 μὲν ἀνθρώπων ἀφρονέστατον ἑαυτὸν εἶναι λέγει, καὶ φρόνησιν
 ἀνθρώπου μὴ ἐσχηκέναι· ὅμως δὲ παρ’ αὐτοῦ τοῦ θεοῦ
 
 δεδιδάχθαι τὴν πνευματικὴν σοφίαν, καὶ τὴν γνῶσιν τῶν
 ἁγίων ἐγνωκέναι. 
 Ἀλλὰ καὶ 
 
 αἱ πλημμέλειαί μου, φησίν, ἀπὸ σοῦ οὐκ ἀπεκρύβησαν. 
 
 
 Εἰ γὰρ ἦσάν τινες ἐν ἐμοὶ πλημμέλειαι, δι’ ἃς τῷ σταυρῷ με
 προσετίμησαν, τάχα που σὺ πρῶτος ἔγνως, ὁ θεὸς ὃν οὐδὲν
 οἷόν τε λανθάνειν· ἀλλ’ οὐδένες ἦσαν. διὸ οἱ μισοῦντές με
 δωρεὰν ἐμίσουν, καὶ οἱ ἐκδιώκοντές με ἀδίκως ἃ οὐχ ἥρπασα
 ἐξέπραττον. ἐπεὶ δὲ ψευδομάρτυρας καὶ συκοφάντας ἔστησαν ἐν
 τῇ κατ’ ἐμοῦ κατηγορίᾳ, σὺ οἶδας, φησὶν, ὁ θεὸς, εἴ τινά
 μοι πεπλημμέληται. οὐ γὰρ ἂν ἐκρύβησάν σε, εἴ τινες ἦσαν ἐν
 ἐμοὶ πλημμέλειαι. 
 Καὶ ἄλλως, εἰ τὰς ἡμετέρας ἀνεμάξατο ἁμαρτίας, καὶ γέγονεν
 ὑπὲρ ἡμῶν κατάρα, ὡς λέγεσθαι περὶ αὐτοῦ· οὗτος τὰς
 ἁμαρτίας ἡμῶν φέρει, καὶ περὶ ἡμῶν ὀδυνᾶται. καὶ
 αὐτὸς ἐτραυματίσθη διὰ τὰς ἁμαρτίας ἡμῶν, καὶ
 μεμαλάκισται διὰ τὰς ἀνομίας ἡμῶν. καὶ
 κύριος παρέδωκεν αὐτὸν ταῖς ἁμαρτίαις
 ἡμῶν. καὶ ταύτας, φησὶ, τὰς πλημμελείας ὑπὲρ
 ἀνθρώπων ἀνεδεξάμην· σὺ ἔγνως, ὁ θεὸς, ἐπεὶ μὴ ἀπεκρύβησάν
 σε. οὐ γὰρ δίχα τῆς σῆς βουλήσεως ταύτας ἀνεδεξάμην· διὸ
 καὶ ἀξίας τῆς σαυτοῦ γνώσεως αὐτὰς ἐποιήσω.

Μὴ αἰσχυνθείησαν ἐπ’ ἐμὲ οἱ ὑπομένοντες σε, κύριε,
 κύριε τῶν δυνάμεων. 
 μὴ ἐντραπείησαν ἐπ’ ἐμοὶ οἱ ζητοῦντές σε ὁ θεὸς τοῦ
 Ἰσραήλ· 
 
 
 Ἐπειδὴ τὴν ἐμὴν διδασκαλίαν οἱ σοφοὶ τοῦ αἰῶνος τούτου
 διαβάλλουσιν, ἐλαύνουσί τε αὐτὴν ὡς μεστὴν ἀφροσύνης καὶ
 μωρίας διὰ τὸν ἐπονείδιστον σταυρὸν, ἀντιβολῶ καὶ
 
 δέομαι, τοὺς εἰς ἐμὲ πιστεύοντας φυλάττεσθαι ὑπὸ σοῦ
 ἀδιατρέπτους, ὡς μήποτε καταισχυνθῆναι. διὸ σὺ αὐτὸς, ὦ
 κύριε, κύριε τῶν δυνάμεων, τοὺς πολεμουμένους διὰ τὴν σὴν
 γνῶσιν, ἣν ὑπ’ ἐμοῦ παρειλήφασι, πάντοτε ὑπομένοντες τὰ
 δεινὰ καὶ μέχρι θανάτου καρτεροῦντας, μὴ ἐγκαταλείπῃς, μηδὲ
 ἐντραπείησαν θαρσήσαντες ἐπ’ ἐμοὶ, οἱ σὲ τὸν θεὸν τοῦ
 Ἰσραὴλ ἐκζητοῦντες. εἰ γὰρ καὶ τὰ μάλιστα ἦσάν ποτε
 ἀγνοοῦντές σε διὰ τὸ δαίμοσι πονηροῖς δεδουλῶσθαι, ἀλλὰ
 νῦν, ἐπιγνόντες σε, πάντων μὲν λήθην ἐποιήσαντο, σὲ δὲ
 μόνον διατελοῦσι ζητοῦντες. διὸ ἱκετεύω μὴ καταισχυνθῆναι
 αὐτοὺς, μηδὲ ἀσχημονῆσαι· οὕτω γὰρ
 ἡρμήνευσεν ὁ Σύμμαχος 
 εἰπών· 
 
 Μὴ καταισχυνθείησαν ἐπ’ ἐμοὶ οἱ προσδοκῶντές σε, κύριε
 θεὲ τῶν δυνάμεων· 
 μὴ ἀσχημονήσαιεν ἐπ’ ἐμὲ οἱ ἐκζητοῦντές σε, θεὲ τοῦ
 Ἰσραήλ. 
 
 Ἐπιτήρειδέ, ὅπως εἴρηται τό· κύριε, κύριε τῶν
 δυνάμεων, δευτεροῦντος τοῦ λόγου τὴν κυριολογίαν
 καὶ ἐπὶ τὸν τῶν ὅλων θεὸν ἀναπέμποντος.

Ὅτι ἕνεκά σου ὑπήνεγκα ὀνειδισμόν, 
 ἐκάλυψεν ἐντροπὴ τὸ πρόσωπόν μου. 
 ἀπηλλοτριωμένος ἐγενήθην τοῖς ἀδελφοῖς μου, 
 καὶ ξένος τοῖς υἱοῖς τῆς μητρός μου· 
 ὅτι ὁ ζῆλος τοῦ οἴκου σου κατέφαγέν με 
 καὶ οἱ ὀνειδισμοὶ τῶν ὀνειδιζόντων σε ἐπέπεσαν ἐπ’ ἐμέ. 
 
 
 Οἱ μὲν λοιποὶ, φησὶν, ἄνθρωποι δι’ οἰκείας ἁμαρτίας
 ἐλέγχοις καὶ ὀνειδισμοῖς ὑποβάλλονται· ἐγὼ δὲ ὁ μὴ γνοὺς
 ἁμαρτίαν ἕνεκά σου ὑπήνεγκα ὀνειδισμόν· ἐπειδήπερ σὺ αὐτὸς
 ὁ φιλάνθρωπος θεὸς ὑπὲρ τοῦ τῶν ἀνθρώπων γένους
 
 ἁμαρτίαν με ἐποίησας, ὅπως οἱ πιστεύοντες εἰς ἐμὲ γένωνται
 δικαιοσύνη. 
 Ἀλλὰ καὶ ἕνεκά σου ὑπήνεγκα ὀνειδισμὸν, διὰ
 τὴν σὴν βουλὴν κενώσας ἐμαυτὸν καὶ μέχρις θανάτου
 ταπεινώσας, καθ’ ὃν καιρὸν οἱ παραπορευόμενοι ἐβλασφήμουν
 κινοῦντες τὰς κεφαλὰς αὐτῶν καὶ λέγοντες· οὐὰ ὁ
 καταλύων τὸν ναὸν, καὶ ἐν τρισὶν ἡμέραις οἰκοδομῶν,
 σῶσον σεαυτόν. εἰ υἱὸς εἶ τοῦ θεοῦ, κατάβηθι ἀπὸ τοῦ
 σταυροῦ. ὁμοίως δὲ καὶ οἱ ἀρχιερεῖς ἐμπαίζοντες μετὰ τῶν
 ἱερέων καὶ Γραμματέων καὶ Φαρισαίων ἔλεγον· ἄλλους
 ἔσωσεν, ἑαυτὸν οὐ δύναται σῶσαι. εἰ βασιλεὺς Ἰσραήλ
 ἐστι, καταβάτω νῦν ἀπὸ τοῦ σταυροῦ, καὶ πιστεύσομεν
 αὐτῷ. πέποιθεν ἐπὶ τὸν θεόν· ῥυσάσθω αὐτὸν, εἰ θέλει
 αὐτόν. εἶπε γὰρ, ὅτι θεοῦ υἱός εἰμι. ταῦτα δὴ
 οὖν θεσπίζων ἐπὶ τοῦ παρόντος, φησίν· 
 
 Ὅτι ἕνεκά σου ὑπήνεγκα ὀνειδισμόν, 
 ἐκάλυψεν ἐντροπὴ τὸ πρόσωπόν μου. 
 
 
 Οὐ γὰρ δι’ ἁμαρτίας ἐμὰς, οὐδὲ διὰ παρανόμους πράξεις,
 ἀλλ’, ἕνεκά σου καὶ τὸν προλεχθέντα
 ὀνειδισμὸν ὑπέμεινα, καὶ τὸ πρόσωπόν μου ἐκάλυψεν
 ἐντροπή· ἢ, κατὰ τὸν Σύμμαχον , 
 
 Ἐκάλυψεν ἀσχημόνησις τὸ πρόσωπον αὐτοῦ. 
 
 Καὶ ταῦτα πάντα ὑπέμεινα. φησὶν, ἕνεκά σου, τουτέστιν ἕνεκα
 τοῦ σοῦ θελήματος. ἀλλὰ καί· 
 
 ἀπηλλοτριωμένος ἐγενήθην τοῖς ἀδελφοῖς μου, 
 καὶ ξένος τοῖς υἱοῖς τῆς μητρός μου. 
 
 
 Δύο δὲ τάγματα ἐν τούτοις παρίστησιν· ἓν μὲν τὸ τῶν ἀληθῶς
 ἀδελφῶν
 
 αὐτοῦ, οἷς ἐγενήθη ἀπηλλοτριωμένος· ἕτερον δὲ τὸ τῶν υἱῶν
 τῆς μητρὸς αὐτοῦ, οὐ μὴν ἀδελφῶν αὐτοῦ, οἷς ἐγενήθη ξένος.
 καὶ μὴν ἐχρῆν υἱοὺς μητρὸς αὐτοῦ, ὄντας ἀδελφοὺς, καὶ
 αὐτοὺς ὁμοίως τοῖς προτέροις χρηματίζειν. ἀλλ’ οὐκ ὠνόμασε
 τοὺς υἱοὺς τῆς μητρὸς ἀδελφοὺς, ὡς ἑτέρους ὄντας δηλαδὴ
 παρὰ τὸ πρῶτον τάγμα τῶν ὀνομασθέντων ἀδελφῶν αὐτοῦ. 
 Εἰς οὖν ἀδελφοὺς μὲν αὐτοῦ γεγονέναι τοὺς αὐτοῦ μαθητὰς,
 περὶ ὧν καὶ ἐν ἑτέρῳ φησίν· ἀπαγγελῶ τὸ ὄνομά σου
 τοῖς ἀδελφοῖς μου, καὶ ἐν μέσῳ ἐκκλησίας ὑμνήσω
 σε. καὶ ἐν τῷ εὐαγγελίῳ τῇ Μαρίᾳ φανεὶς μετὰ τὴν
 ἐκ νεκρῶν ἀνάστασιν ἔλεγε· πορεύου πρὸς τοὺς
 ἀδελφούς μου, καὶ εἶπον αὐτοῖς· ἀναβαίνω πρὸς τὸν πατέρα
 μου καὶ πατέρα ὑμῶν, καὶ θεόν μου καὶ θεὸν ὑμῶν. 
 τούτοις οὖν τοῖς ἀδελφοῖς αὐτοῦ ἀπηλλοτριωμένος ἐγενήθη
 κατὰ τὸν καιρὸν τοῦ δηλουμένου πάθους, ὅτε πάντες οἱ
 μαθηταὶ αὐτοῦ ἀφέντες αὐτὸν ἔφυγον, αὐτός τε ὁ κορυφαῖος
 τῶν ἀποστόλων Πέτρος ἠρνήσατο αὐτὸν τρίτον. 
 Τούτοις ξένος καὶ ἀπηλλοτριωμένος ἐγενήθη· τοῖς δὲ υἱοῖς
 τῆς μητρὸς αὐτοῦ, οὐ μὴν καὶ ἀδελφοῖς οὖσιν αὐτοῦ, ξένος
 γέγονε. μέμνηται δὲ τὸ εὐαγγέλιον ἀδελφῶν αὐτοῦ καὶ μητρὸς,
 ὅτε, ἐλθὼν εἰς τὴν πατρίδα αὐτοῦ, ἐδίδασκεν ἐν τῇ συναγωγῇ,
 ὡς ἐκπλήσσεσθαι αὐτοὺς καὶ λέγειν· πόθεν τούτῳ ἡ
 σοφία αὕτη καὶ αἱ δυνάμεις· οὐχ οὗτός ἐστιν ὁ τοῦ
 τέκτονος υἱός; οὐχ ἡ μήτηρ αὐτοῦ καὶ οἱ ἀδελφοὶ αὐτοῦ
 καὶ αἱ ἀδελφαὶ αὐτοῦ πᾶσαι πρὸς ἡμᾶς εἰσι; πόθεν τούτῳ
 ταῦτα πάντα; ἐὰν μὲν οὖν τοὺς ἐν τῷ μετὰ χεῖρας
 
 λεγομένους υἱοὺς μητρὸς αὐτοῦ τούτοις εἶναι ἐκλάβοιμεν,
 ἀνάγκη τὴν ἁγίαν παρθένον μητέρα φάναι γεγονέναι τῶν λοιπῶν
 ἀδελφῶν αὐτοῦ. 
 Ἀλλ’ ἐπιφαίνεται Ἰάκωβος ὁ χρηματίσας αὐτοῦ ἀδελφὸς οὐκ
 ἀπεξενωμένος αὐτοῦ γεγονὼς, οὐδὲ ἀλλότριος τῆς εἰς αὐτὸν
 πίστεως, εἷς δὲ τῶν σφόδρα γνησίων αὐτοῦ μαθητῶν· ὡς καὶ
 τὸν θρόνον ἀναδέξασθαι πρῶτον τῆς ἐν Ἱεροσολύμοις
 ἐκκλησίας. καὶ οἱ λοιποὶ δὲ αὐτοῦ ἀδελφοὶ, εἰ καὶ τὰ
 μάλιστα κατ’ ἀρχὰς οὐκ ἐπίστευον εἰς αὐτὸν, ἀλλὰ μετὰ ταῦτα
 δῆλοί εἰσι πιστεύσαντες. ἱστορεῖ δ’ οὖν τὸ εὐαγγέλιον, ὡς
 ἄρα ἡ μήτηρ αὐτοῦ καὶ οἱ ἀδελφοὶ αὐτοῦ εἱστήκεισαν ἔξω
 ζητοῦντες λαλῆσαι αὐτῷ. καὶ ἐν ταῖς Πράξεσι δὲ τῶν
 ἀποστόλων λέλεκται, ὡς ἄρα ἦσαν οἱ ἀπόστολοι κοινῇ πάντες
 προσκαρτεροῦντες τῇ προσευχῇ σὺν Μαριὰμ τῇ μητρὶ αὐτοῦ καὶ
 τοῖς ἀδελφοῖς αὐτοῦ. πῶς οὖν δύναται τούτοις ξένος εἶναι
 νομίζεσθαι; ὥστε μὴ χώραν ἔχειν περὶ τούτων λέγεσθαι τὸ, 
 
 Ἀπηλλοτριωμένος ἐγενήθην τοῖς ἀδελφοῖς μου, 
 καὶ ξένος τοῖς υἱοῖς τῆς μητρός μου. 
 
 
 Οὐ γὰρ ἦν τούτων ξένος, ἀλλὰ καὶ ἄγαν τίμιος· ὡς μηκέτι
 τοὺς προλεχθέντας αὐτοῦ ἀδελφοὺς υἱοὺς εἶναι τῆς Μαρίας
 ἡγεῖσθαι, ἕτεροι δ’ ἂν εἶεν παρὰ τούτους οἱ διὰ τοῦ ψαλμοῦ
 λεγόμενοι υἱοὶ τῆς μητρὸς αὐτοῦ, οἷς ξένος ἐγενήθη. 
 Νοήσεις δὲ μητέρα μὲν τὴν τῶν Ἰουδαίων συναγωγὴν καὶ πᾶσαν
 τὴν κατὰ σάρκα συγγένειαν τῶν ἐκ περιτομῆς· υἱοὺς δὲ τῆς
 
 τοιαύτης μητρὸς τοὺς ἀρνησαμένους αὐτὸν, καὶ εἰρηκότας·
 τοῦτον δὲ οὐκ οἴδαμεν πόθεν ἐστίν· διὸ
 ἔλεγεν αὐτοῖς, ἐπειδὴ ξένον αὐτὸν ἐνόμιζον· διὰ τί
 τὴν λαλιὰν τὴν ἐμὴν οὐ γινώσκετε; ὅτι οὐ δύνασθε ἀκούειν
 τὸν λόγον τὸν ἐμόν. ξένον δὲ αὐτὸν πάλιν ἡγοῦντο
 λέγοντες· οὐ καλῶς ἡμεῖς λέγομεν ὅτι Σαμαρείτης εἶ
 σὺ, καὶ δαιμόνιον ἔχεις; διὸ ἔλεγε πρὸς αὐτούς·
 ἐγὼ ἐλήλυθα ἐν τῷ ὀνόματι τοῦ πατρός μου, καὶ οὐ
 λαμβάνετέ με· ἐὰν ἄλλος ἔλθῃ ἐν τῷ ὀνόματι τῷ ἰδίῳ,
 ἐκεῖνον λήψεσθε. 
 
 Οὕτω τοίνυν ξένος καὶ ἀλλότριος γέγονε τοῖς υἱοῖς τῆς
 μητρὸς αὐτοῦ. ταῦτα δὲ πάντα ὑπέμενεν διὰ τὴν ἐπιλεγομένην
 αἰτίαν, ἣν ἀναγκαίως παρίστησι λέγων·

Ὅτι ὁ ζῆλος τοῦ οἴκου σου κατέφαγέ με, 
 καὶ οἱ ὀνειδισμοὶ τῶν ὀνειδιζόντων σε ἐπέπεσαν ἐπ’ ἐμέ. 
 
 
 Ἐπειδὴ γὰρ, πολλῇ παρρησίᾳ χρώμενος, τοὺς τὸν οἶκον τοῦ
 πατρὸς αὐτοῦ οἶκον ἐμπορίου καὶ σπήλαιον λῃστῶν ποιοῦντας
 ἤλεγχέ τε καὶ ἤλαυνε, τούτου χάριν ἐπεβούλευον αὐτῷ· ὃ δὴ
 παρίστησιν ὁ εὐαγγελιστὴς εἰπών· καὶ ἦν ἐγγὺς τὸ
 Πάσχα τῶν Ἰουδαίων, καὶ ἀνέβη ὁ Ἰησοῦς εἰς Ἱεροσόλυμα·
 καὶ εὗρεν ἐν τῷ ἱερῷ πωλοῦντας πρόβατα καὶ βόας, καὶ τῶν
 κολλυβιστῶν ἐξέχεε τὰ κέρματα καὶ τὰς τραπέζας. καὶ τοῖς
 τὰς περιστερὰς πωλοῦσιν· ἄρατε ταῦτα ἐντεῦθεν, καὶ μὴ
 ποιεῖτε τὸν οἶκον τοῦ πατρός μου οἶκον ἐμπορίου· 
 ἐπιλέγει· ἐμνήσθησαν οἱ μαθηταὶ αὐτοῦ, ὅτι
 γεγραμμένον ἐστίν· ὁ ζῆλος τοῦ οἴκου σου κατέφαγέ
 με. 
 
 Ἀλλὰ καὶ τοὺς ὀνειδισμοὺς τῶν
 
 ὀνειδιζόντων τὸν θεὸν εἰς ἑαυτὸν ἀναλαμβάνων, ἔκδικος
 ἐγένετο τούτων· διὸ ἔλεγε· 
 
 καὶ οἱ ὀνειδισμοὶ τῶν ὀνειδιζόντων σε ἐπέπεσαν ἐπ’ ἐμέ. 
 
 
 Οὐ γὰρ φέρων τοὺς διὰ τῶν οἰκείων ἔργων ὄνειδος
 προστρίβοντας τῷ τῆς θεοσεβείας νόμῳ, τοὺς ἐλέγχους
 ἐποιεῖτο κατὰ τῶν ἀρχόντων τοῦ ἔθνους. διὸ τοῖς ὄχλοις καὶ
 τοῖς μαθηταῖς αὐτοῦ παρῄνει λέγων· ἐπὶ τῆς καθέδρας
 Μωσέως ἐκάθισαν οἱ Γραμματεῖς καὶ οἱ Φαρισαῖοι· πάντα
 οὖν ὅσα ἂν εἴπωσιν ὑμῖν ποιήσατε καὶ τηρεῖτε· κατὰ δὲ τὰ
 ἔργα αὐτῶν μὴ ποιεῖτε. λέγουσι γὰρ καὶ οὐ
 ποιοῦσιν. εἶθ’ ἑξῆς ἀπελέγχων αὐτοὺς εἰς αὐτῶν
 πρόσωπον ἔλεγεν· οὐαὶ ὑμῖν, Γραμματεῖς καὶ Φαρισαῖοι
 ὑποκριταὶ, ὅτι κλείετε τὴν βασιλείαν τῶν οὐρανῶν
 ἔμπροσθεν τῶν ἀνθρώπων· καὶ πάλιν· οὐαὶ
 ὑμῖν, Γραμματεῖς καὶ Φαρισαῖοι, ὅτι παρομοιάζετε τάφοις
 κεκονιαμένοις. τῶν γοῦν τοιούτων ἐλέγχων ἕνεκα
 τὴν ἐπιβουλὴν αὐτῷ συνεσκευάσαντο. διόπερ ἐνταῦθά φησιν· 
 
 ὁ ζῆλος τοῦ οἴκου σου κατέφαγέ με, 
 καὶ οἱ ὀνειδισμοὶ τῶν ὀνειδιζόντων σε ἐπέπεσαν ἐπ’ ἐμέ. 
 καὶ συνεκάλυψα ἐν νηστείᾳ τὴν ψυχήν μου, 
 καὶ ἐγενήθη εἰς ὀνειδισμοὺς ἐμοί. 
 καὶ ἐθέμην τὸ ἔνδυμά μου σάκκον, 
 καὶ ἐγενόμην αὐτοῖς εἰς παραβολήν· 
 κατ’ ἐμοῦ ἠδολέσχουν οἱ καθήμενοι ἐν πύλῃ· 
 καὶ εἰς ἐμὲ ἔψαλλον οἱ πίνοντες οἶνον. 
 
 
 Ὅτε μὲν, φησὶν, ἑώρων τὸν σὸν οἶκον πάσης πληρούμενον
 ἀνομίας, καὶ ποτὲ μὲν γιγνόμενον οἶκον ἐμπορίου, ποτὲ δὲ
 σπήλαιον λῃστῶν, πυρούμενος ὑπὸ θείου ζήλου, ἤλαυνον τοὺς
 ἔνδον παρανομοῦντας· ἀλλὰ καὶ ὅτε ταῖς ἑαυτῶν ἀθεμίτοις
 πράξεσιν ὄνειδος περιῆπτόν σοι τῷ θεῷ, οὗ τὴν θεοσέβειαν
 ἐπηγγέλλοντο, πάλιν εἰς ἑαυτὸν ἀναλαμβάνων τοὺς τοιούτους
 ὀνειδισμοὺς, ἠναγκαζόμην παρρησίᾳ χρῆσθαι, καὶ τοὺς
 ἐλέγχους αὐτοῖς θεραπευτικῶς προσφέρειν· ὅτε δὲ ἑώρων
 ἀναισθήτως αὐτοὺς ἔχοντας, καὶ μὴ ἐπιστρεφομένους τοὺς
 ἐμοὺς ἐλέγχους, ἀποκλαιόμενος αὐτῶν τὴν ἀπώλειαν, ἐνήστευον
 καὶ κατεπόνουν ἐμαυτὸν ὑπὲρ αὐτῶν. οἱ δὲ καὶ οὕτως
 ὠνείδιζόν μοι διασύροντες καὶ χλευάζοντες τὴν ἐμὴν
 νηστείαν. βουλόμενος δὲ αὐτοῖς ὑπογραμμὸν μετανοίας
 δεικνύναι, οὐ μόνον νηστείαις ἐμαυτὸν κατεπόνουν, ἀλλὰ καὶ
 τὸ ἔνδυμά μου σάκκον ἐποιούμην, κολάζων καὶ τιμωρούμενος
 τὴν ἐμαυτοῦ σάρκα, αὐτῷ τε ἔργῳ τρόπον ἐξομολογήσεως καὶ
 τῶν προτέρων ἁμαρτημάτων καθάρσεως ἐπιδεικνὺς αὐτοῖς. οἱ δὲ
 καὶ ταῦτα γελῶντες ἀντὶ παραβολῆς με εἶχον, συνερχόμενοι
 μὲν ἅμα καὶ πρὸς ταῖς ἑαυτῶν πύλαις καθεζόμενοι, πᾶσαν δὲ
 τὴν ἑαυτῶν ὁμιλίαν περὶ ἐμοῦ ποιούμενοι, καὶ μονονουχὶ
 ἀδολεσχοῦντες πρὸς ἀλλήλους ἐν τῇ κατ’ ἐμοῦ χλεύῃ. οὐκ
 ἀπήρκει δὲ αὐτοῖς διασύρειν καὶ χλευάζειν τὰς ἐμὰς ὑπὲρ
 αὐτῶν ἀσκήσεις, ἀλλὰ καὶ συμπόσια συγκροτοῦντες, ᾠδὰς καὶ
 ᾄσματα εἰς ἐμὲ διεξῄεσαν οἰνοφλυγοῦντες καὶ μεθυσκόμενοι ἐν
 ταῖς κατ’ ἐμοῦ παροινίαις. ἐφ’ οἷς
 
 ἔτι μᾶλλον ἐγὼ συνεκάλυπτον ἐν νηστείᾳ τὴν ψυχήν μου, καὶ
 ἐτιθέμην τὸ ἔνδυμά μου σάκκον, τὴν αὐτῶν ἀπώλειαν
 ἀποκλαιόμενος. διὸ κατὰ τὸν Ἀκύλαν εἴρηται· 
 
 Καὶ ἔκλαυσα ἐν νηστείᾳ ψυχήν μου, 
 καὶ ἐγενήθη εἰς ὀνειδισμοὺς ἐμοί. 
 καὶ ἔδωκεν ἔνδυσίν μου σάκκον, 
 καὶ ἐγενόμην αὐτοῖς εἰς παραβολήν. 
 ὡμίλουν ἐν ἐμοὶ καθήμενοι πύλην· 
 καὶ ψαλμοὶ πινόντων μέθυσμα. 
 
 Κατὰ δὲ τὸν Σύμμαχον · 
 
 Καὶ κλάοντι μετὰ νηστείας τὴν ψυχήν μου 
 ἐγένετο εἰς ὄνειδος ἐμοί. 
 καὶ τάσσων τὸ ἔνδυμά μου σάκκον, 
 καὶ ἐγενόμην αὐτοῖς εἰς παραβολήν. 
 διηγοῦντό με καθήμενοι ἐν πύλῃ, 
 καὶ ἔψαλλόν με οἱ πίνοντες μέθυσμα. 
 
 Ἀλλὰ τούτοις συνεξετάσαι ἀναγκαῖον, πῶς εἴρηται ὑπὸ τοῦ
 σωτῆρος ἐν εὐαγγελίοις· ἦλθεν Ἰωάννης μήτε ἐσθίων
 μήτε πίνων, καὶ λέγουσιν· δαιμόνιον ἔχει. ἦλθεν ὁ υἱὸς
 τοῦ ἀνθρώπου ἐσθίων καὶ πίνων, καὶ λέγουσιν· ἰδοὺ
 ἄνθρωπος φάγος καὶ οἰνοπότης, τελωνῶν φίλος καὶ
 ἁμαρτωλῶν. ἀλλ’ ἐρεῖς ταῦτα κατ’ ἀρχὰς ταῦτα τοῦ
 εὐαγγελίου γίγνεσθαι, ὅτε διὰ τὸ μὴ νηστεύειν τοὺς μαθητὰς
 αὐτοῦ, τὴν ὑπὲρ αὐτῶν ἀπολογίαν ποιούμενος, ἔφασκεν·
 οὐ δύνανται οἱ υἱοὶ τοῦ νυμφῶνος νηστεύειν, ἐφ’
 ὅσον μετ’ αὐτῶν ἐστιν ὁ νυμφίος· ἀρθήσεται ἀπ’ αὐτῶν ὁ
 νυμφίος, καὶ τότε νηστεύσουσιν. 
 
 Ὁρᾷς γὰρ, ὡς καὶ αὐτὸς ἠπίστατο τὸν τῆς νηστείας καιρόν; εἰ
 τοίνυν τὸν καιρὸν τοῦ πάθους αὐτοῦ συνεξετάσειας τοῖς μετὰ
 χεῖρας προκειμένοις, εὕροις ἂν ὅπως ταῦτα ἐπληροῦτο, ὅτε
 
 λοιπὸν αἰρομένου τοῦ νυμφίου καὶ οἱ μαθηταὶ αὐτοῦ
 ἐνήστευον. ἐφ’ οἷς οὐκ ἀπεικὸς ἦν καὶ αὐτὸν προορῶντα, ὡς
 μικρὸν ὕστερον ἀπηλλοτριωμένος ἔσται αὐτοῖς, καὶ ὡς τὸ πᾶν
 ἔθνος τοῦ ἐκ περιτομῆς λαοῦ τὸ αἷμα αὐτοῦ ἐξαιτήσεται, καὶ
 ὡς Πέτρος αὐτὸν ἀρνήσεται, καὶ τοιαῦτα κατ’ αὐτοῦ
 τολμηθήσεται, ὥστε σκότος διαλαβεῖν τὸ περιέχον, ἥλιόν τε
 αὐτὸν σκοτισθῆναι, καὶ τὸ καταπέτασμα τοῦ νεὼ σχισθῆναι,
 ἀνατραπῆναί τε πάντα τὰ πάλαι τοῦ Ἰσραὴλ σεμνὰ, λέγω δὲ τὴν
 βασιλείαν αὐτῶν καὶ τὴν ἱερωσύνην καὶ τὰ ἅγια τῶν ἁγίων·
 πάντων τε τούτων ἀποβολὴν καὶ ἀνατροπὴν ἀθρόαν γενέσθαι· 
 Τούτων ἕνεκα οὐκ ἀπεικὸς ἦν αὐτὸν καταπονεῖν ἐν νηστείᾳ τὴν
 ψυχὴν αὐτοῦ, καὶ τιθέναι τὸ ἔνδυμα αὐτοῦ σάκκον ἐφ’ ᾧ καὶ
 ἐχλεύαζον αὐτὸν οἱ ἀσεβεῖς, ἀντὶ παραβολῆς ταῖς κατ’ αὐτοῦ
 διηγήσεσιν ἀδολεσχοῦντες· καὶ τὸν μὲν ἄλλον καιρὸν τῆς
 ἡμέρας, ἐν ταῖς πύλαις συναγόμενοι, τοὺς δι’ αὐτῶν
 διερχομένους ταῖς κατ’ αὐτοῦ διαβολαῖς ἐπλάνων· ἐν δὲ τῷ
 καιρῷ τῆς τροφῆς, οἴνῳ καὶ μέθῃ σχολάζοντες, ᾠδὰς
 συνετίθεσαν κατ’ αὐτοῦ. διὸ συνεκάλυπτεν ἐν νηστείᾳ τὴν
 ψυχὴν αὐτοῦ, καὶ ἐτίθετο τὸ ἔνδυμα αὐτοῦ σάκκον, ὑπὲρ τῆς
 ἑτέρων σωτηρίας, δι’ ὑπερβολὴν φιλανθρωπίας ταῦτα πράττων.

Κἀγὼ δὲ ἡ προσευχή μου πρὸς σέ, κύριε, 
 καιρὸς εὐδοκίας, ὁ θεός, ἐν τῷ πλήθει τοῦ ἐλέους σου· 
 ἐπάκουσόν μου ἐν ἀληθείᾳ τῆς σωτηρίας σου. 
 σῶσόν με ἀπὸ πηλοῦ ἵνα μὴ ἐμπαγῶ· 
 ῥυσθείην ἐκ τῶν μισούντων με καὶ ἐκ τῶν
 
 βαθέων τῶν ὑδάτων· 
 μή με καταποντισάτω καταιγὶς ὕδατος· 
 μηδὲ καταπιέτω με βυθός· 
 μηδὲ συσχέτω ἐπ’ ἐμὲ φρέαρ τὸ στόμα αὐτοῦ. 
 
 
 Οἱ μὲν ἐχλεύαζον, φησὶ, καὶ διέσυρον τὰς ἐμὰς κακώσεις· ἐγὼ
 δὲ προσεκαρτέρουν, τὴν ἐμὴν προσευχήν σοι τῷ κυρίῳ
 προσαναφέρων. τήρει δὲ, ὡς καὶ ἐνταῦθα τὸν κύριον διὰ τοῦ
 τετραγράμμου ἡ Ἑβραϊκὴ ἐπισημαίνεται γραφή. εὐχόμενος δὲ
 πρὸς σὲ τὸν κύριον ταῦτα ἔλεγον· 
 
 Καιρὸς εὐδοκίας, ὁ θεός, ἢ κατὰ τὸν Σύμμαχον · καιρὸς
 διαλλαγῆς, ὁ θεός, ἐν τῷ πλήθει τοῦ ἐλέους σου 
 ἐπάκουσόν μου. 
 
 
 Εἰ γὰρ καί ποτε ἄλλοτε ἡ σὴ τοῦ πατρὸς ἐμαρτύρησε φωνὴ
 λέγουσα· οὗτός ἐστιν ὁ υἱός μου ὁ ἀγαπητὸς, ἐν ᾧ
 ηὐδόκησα. ἀλλὰ νῦν μάλιστα καιρός ἐστι τῆς
 εὐδοκίας· διὸ ἱκετεύω ἐν τῷ πλήθει τοῦ ἐλέους σου ἐπακοῦσαί
 μου, καὶ ἐν ἀληθείᾳ τῆς σωτηρίας σου σῶσαί με. οὐ γὰρ
 ἀνθρωπίνης δέομαι σωτηρίας, ἀλλὰ τῆς ἀληθοῦς· τοιαύτη δέ
 ἐστιν ἡ παρὰ σοῦ, καθ’ ἣν σωθῆναι ἱκετεύω ἀπὸ πηλοῦ, ἵνα μὴ
 ἐμπαγῶ. ποίου δὲ πηλοῦ, ἢ περὶ οὗ ἀνωτέρω ἔλεγον· 
 
 Ἐνεπάγην εἰς ὕλην βυθοῦ, καὶ οὐκ ἔστιν ὑπόστασις; 
 
 
 Ἡ γὰρ ἀνωτέρω λεχθεῖσα ἰλὺς βυθοῦ ἐνταῦθα πηλὸς ὠνόμασται.
 σημαίνει δὲ διὰ τούτων τὴν τοῦ σώματος ἐν τῷ θανάτῳ λύσιν,
 περὶ ἧς ἐν ἑτέρῳ ἔφασκεν· οὐκ ἐγκαταλείψεις τὴν
 ψυχήν μου εἰς τὸν ᾅδην, οὐδὲ δώσεις τὸν ὅσιόν σου ἰδεῖν
 διαφθοράν. 
 
 Οἱ μὲν οὖν ὑπὸ τοῦ θανάτου κρατηθέντες, διαφθορὰν
 ὑπομείναντες καὶ ἐν
 
 φθορᾷ γενόμενοι, ἐναπομείναντές τε αὐτῇ, ἐνεπάγησαν εἰς
 τὸν πηλόν. ἐγὼ δὲ εἰ καὶ κατῆλθον κενώσας ἐμαυτὸν μέχρι
 τούτου· ἀλλ’ ἱκετεύω λέγων· 
 
 Σῶσόν με ἀπὸ πηλοῦ, ἵνα μὴ ἐμπαγῶ. 
 
 
 Τὰ δὲ ἑξῆς ἐπιλεγόμενα τὰς ἐν αὐτῷ τῷ θανάτῳ δυνάμεις
 παρίστησιν· ἀφ’ ὧν ῥυσθῆναι εὔχεται λέγων· 
 
 ῥυσθείην ἐκ τῶν μισούντων με καὶ ἐκ τῶν βαθέων τῶν
 ὑδάτων. 
 μή με καταποντισάτω καταιγὶς ὕδατος, 
 μηδὲ κατα πιέτω με βυθός. 
 
 
 Ταῦτα δὲ τὰ ὕδατα οἵ τε ἐν αὐτοῖς δράκοντες καὶ διὰ τῶν
 ἔμπροσθεν ἐδηλοῦντο, κατὰ τό· 
 
 Σῶσόν με, ὁ θεός, ὅτι εἰσήλθοσαν ὕδατα ἕως ψυχῆς μου· 
 ἐνεπάγην εἰς ὕλην βυθοῦ, καὶ οὐκ ἔστιν ὑπόστασις· 
 ἦλθον εἰς τὰ βάθη τῆς θαλάσσης, καὶ καταιγὶς
 κατεπόντισέ με. 
 
 
 Ἀλλὰ διὰ μὲν τῶν προτέρων τὴν κάθοδον αὐτοῦ τὴν εἰς ταῦτα
 παρίστη, διὰ δὲ τῶν μετὰ χεῖρας τὴν ἀπὸ τούτων ἐπάνοδον. 
 
 Ῥυσθείην γάρ φησιν ἐκ τῶν βαθέων τῶν ὑδάτων 
 καὶ μή με καταποντισάτω καταιγὶς ὕδατος, 
 μηδὲ καταπιέτω με βυθός, 
 μηδὲ συσχέτω ἐπ’ ἐμὲ φρέαρ τὸ στόμα αὐτοῦ. 
 
 
 Τὰς μὲν γὰρ λοιπὰς τῶν ἀνθρώπων ψυχὰς κατέπιεν ὁ θάνατος
 ἰσχύσας, καὶ τὸ φρέαρ συνέσχε καὶ ἀπέκλεισε τῷ ἑαυτοῦ
 στόματι. φρέαρ δὲ στόμα ἔχον αὐτὸς ἂν λεχθείη ὁ θάνατος, ὁ
 ἐξ αἰῶνος πάντας καταπεπωκὼς τοὺς εἰς αὐτὸν καταπεπτωκότας,
 καὶ μετὰ τὸ καταπιεῖν ἐνδακὼν, ὥσπερ καὶ ἀποκλείσας τὸ
 ἑαυτοῦ στόμα, πρὸς τὸ μή τινα παλινδρομῆσαι. ἐπ’ ἐμοῦ δὲ μὴ
 γένοιτο
 
 τοῦτο. διὸ ἀντιβολῶ σε τὸν πατέρα λέγων· 
 
 Μή με καταποντισάτω καταιγὶς ὕδατος, 
 μηδὲ καταπιέτω με βυθός, 
 μηδὲ συσχέτω ἐπ’ ἐμὲ φρέαρ τὸ στόμα αὐτοῦ, 
 
 
 ἢ κατὰ τὸν Σύμμαχον · 
 
 Mηδὲ ἐπιπωμάσαι μοι φρέαρ τὸ στόμα αὐτοῦ. 
 
 Καὶ νῦν μὲν ὑδάτων μέμνηται καὶ βυθῶν καὶ φρέατος· ἐν δὲ τῷ
 κα´ ψαλμῷ τὰ αὐτὰ ταῦτα σημαίνων, ἑτέροις ὀνόμασι κέχρηται
 λέγων· ῥῦσαι ἀπὸ ῥομφαίας τὴν ψυχήν μου, καὶ ἐκ
 χειρὸς κυνὸς τὴν μονογενῆ μου. σῶσόν με ἐκ στόματος
 λέοντος, καὶ ἀπὸ κεράτων μονοκερώτων τὴν ταπείνωσίν
 μου. 
 
 Καὶ ταῦτα γὰρ περὶ τῶν ἐν τῷ καλουμένῳ ᾅδῃ δυνάμεων
 ἀντικειμένων λέλεκται, ὡς τοὺς τόπους διηγούμενοι
 παρεστήσαμεν.

Εἰσάκουσόν μου, κύριε, ὅτι χρηστὸν τὸ ἔλεός σου 
 κατὰ τὸ πλῆθος τῶν οἰκτιρμῶν σου ἐπίβλεψον ἐπ’ ἐμέ. 
 μὴ ἀποστρέψῃς το πρόσωπόν σου 
 ἀπὸ τοῦ παιδός σου 
 ὅτι θλίβομαι ταχὺ ἐπάκουσόν μου. 
 πρόσχες τῇ ψυχῇ μου καὶ λυτρώσαι αὐτήν, 
 ἕνεκα τῶν ἐχθρῶν μου ῥύσαι με· 
 σὺ γινώσκεις τὸν ὀνειδισμόν μου 
 καὶ τὴν αἰσχύνην μου καὶ τὴν ἐντροπήν μου· 
 ἐναντίον σου πάντες οἱ θλίβντές με· 
 ὀνειδισμὸν προσεδόκησεν ἡ καρδία μου καὶ ταλαιπωρίαν. 
 
 
 Καὶ ἐνταῦθα διὰ τοῦ παρ’ Ἑβραίοις ἀνεκφωνήτου τὸν ἑαυτοῦ
 πατέρα ὁ σωτὴρ ἐπικαλεῖται λέγων· ἐπειδὴ τάδε καὶ τάδε
 ᾔτησα, ἵνα μὴ ἐμπάγω εἰς τὸν πηλὸν, καὶ ὅπως ῥυσθείην ἐκ
 τῶν βαθέων τῶν ὑδάτων, τά τε τούτοις ἑξῆς, τούτου χάριν
 ἐπίνευσόν μου τῇ δεήσει, ὦ κύριε, 
 
 ὅτι χρηστὸν τὸ ἔλεός
 
 σου, 
 καὶ κατὰ τὸ πλῆθος τῶν οἰκτιρμῶν σου ἐπίβλεψον ἐπ’ ἐμέ. 
 μὴ ἀποστρέψῃς τὸ πρόσωπόν σου 
 ἀπὸ τοῦ παιδός σου. 
 
 
 Ἐν οἷς παρακαλεῖ ἐπιβλέψαι, καὶ μὴ ἀποστρέψαι τὸ πρόσωπον
 ἐξ αὐτοῦ· ἵν’ ὥσπερ μέγας ἀγωνοθέτης δοκιμάσῃ τὸν ἀγῶνα ὃν
 ὑπέστη καὶ τὴν ὑπομονὴν καὶ τὴν ταπείνωσιν, ἐφ’ ᾗ
 σεμνυνόμενος ἀξιοῖ τὸν πατέρα μὴ ἀποστρέψαι τὸ πρόσωπον
 αὐτοῦ, ἀλλ’ ἐπιβλέψαι εἰς αὐτόν. εἶτα ἐπιλέγει· 
 
 Ὅτι θλίβομαι, ταχὺ ἐπάκουσόν μου, 
 
 
 ἢ κατὰ τὸν Ἀκύλαν ·
 Ὅτι στενόν μοι, ταχὺ ἐπάκουσόν
 μου. 
 
 Νοήσεις δὲ καὶ τούτου τὴν διάνοιαν ἐπιστήσας ὅπως εἴρηται
 τὸ, στενὴ καὶ τεθλιμμένη ἡ ὁδὸς ἡ ἀπάγουσα εἰς τὴν
 ζωὴν, καὶ ὀλίγοι εἰσὶν οἱ εἰσερχόμενοι δι’
 αὐτῆς. πρῶτος γοῦν αὐτὸς τὴν στενὴν ταύτην καὶ
 τὴν τεθλιμμένην ὁδεύσας ἔλεγεν· ὅτι στενά
 μοι, καὶ, 
 
 Ὅτι θλίβομαι, ταχὺ ἐπάκουσόν μου. 
 
 
 Ἐδήλου δὲ καὶ διὰ τῶν ἔμπροσθεν τὴν θλίψιν ἑαυτοῦ καὶ τὴν
 στένωσιν λέγων· 
 
 Καὶ συνεκάλυψα ἐν νηστείᾳ τὴν ψυχήν μου, 
 καὶ ἐγενήθη εἰς ὀνειδισμοὺς ἐμοί. 
 καὶ ἐθέμην τὸ ἔνδυμά μου σάκκον. 
 
 
 Ἐπὶ τούτοις οὖν καὶ παρεκάλει τὸν πατέρα ἐμβλέψαι καὶ
 θεάσασθαι τοὺς ἄθλους οὓς ὑπὲρ ἡμῶν ὑπέμεινε· διὸ ἔλεγε· 
 
 Πρόσχες τῇ ψυχῇ μου, καὶ λύτρωσαι αὐτήν. 
 
 
 Εἶτα δεικνὺς αὐτοῦ τὰ κατορθώματα οἷς ἐμβλέψαι παρεκάλει,
 ἐπιλέγει· 
 
 Ἕνεκα τῶν ἐχθρῶν μου ῥῦσαί με. 
 σὺ γινώσκεις τὸν ὀνειδισμόν μου 
 καὶ τὴν αἰσχύνην μου, καὶ τὴν ἐντροπήν μου. 
 
 
 Ὡς γὰρ ἀνωτέρω ἔλεγε· 
 
 Σὺ ἔγνως τὴν ἀφροσύνην μου, 
 καὶ αἱ πλημμέλειαί μου
 
 ἀπὸ σοῦ οὐκ ἀπεκρύβησαν. 
 
 
 Οὕτω καὶ νῦν τῆς σῆς, φησί, γνώσεως τυγχάνουσιν ἄξιοι οἱ
 ὀνειδισμοί μου. ἐδήλου δὲ περὶ τούτων καὶ ἐν τοῖς ἔμπροσθεν
 λέγων· 
 
 Καὶ οἱ ὀνειδισμοὶ τῶν ὀνειδιζόντων σε ἐπέπεσαν ἐπ’ ἐμέ. 
 
 
 Ἐπεὶ τοίνυν σῇ κρίσει καὶ σῷ νεύματι τοὺς ὀνειδισμοὺς
 ὑπέμεινα, καὶ τὸ μεστὸν αἰσχύνης τὸ πάθος, διὰ τοῦτό φημι· 
 
 Σὺ γινώσκεις τὸν ὀνειδισμόν μου 
 καὶ τὴν αἰσχύνην μου, καὶ τὴν ἐντροπήν μου. 
 
 
 Τὴν μὲν ἐμὴν οἶδας αἰσχύνην οὐκ οὖσαν ἀναξίαν τῆς σῆς
 γνώσεως. καὶ τὴν ἐντροπήν μου, ἣν ὑπέμεινα, τὸν
 νῶτόν μου δοὺς εἰς μάστιγας καὶ τὰς σιαγόνας μου εἰς
 ῥαπίσματα, γινώσκεις. οὐκέτι δὲ ὁμοίως ἐμοὶ
 τοὺς θλίβοντάς με γινώσκεις· οὐ γὰρ τῆς σῆς τυγχάνουσι
 γνώσεως ἄξιοι. διὸ περὶ αὐτῶν φημι, 
 
 Ἐναντίον σοῦ πάντες οἱ θλίβοντές με. 
 
 
 Οὕτω δέ εἰσιν ἐναντίον σοῦ, ὡς τὰ ἐναντία σοὶ προῃρημένοι·
 θλίβουσι δέ με μηδὲν ὠφελούμενοι ἐκ τῆς ἐμῆς θεραπείας, καὶ
 θλίβουσι διὰ τῆς αὐτῶν ἀπωλείας. εἶτ’ ἐπιλέγει· 
 
 Ὀνειδισμὸν προσεδόκησεν ἡ καρδία μου καὶ ταλαιπωρίαν. 
 
 
 ὃ δὴ σαφέστερον ἡρμήνευσεν ὁ Σύμμαχος εἰπών· 
 
 Ὀνειδισμὸς κατέαξεν τὴν καρδίαν μου, καὶ ἠνιώμην, 
 
 ὁ δὲ Ἀκύλας · 
 
 Ὀνειδισμός, φησίν, συνέτριψε τὴν καρδίαν μου, καὶ
 ἀπεγνώσθην.

Καὶ ὑπέμεινα συλλυπούμενον, καὶ οὐχ ὑπῆρξεν, 
 καὶ παρακαλοῦντα, καὶ οὐχ εὗρον. 
 καὶ ἔδωκαν εἰς τὸ βρῶμά μου χολήν, 
 καὶ εἰς τὴν δίψαν μου ἐπότισάν με ὄξος. 
 
 
 Κατὰ δὲ τὸν Σύμμαχον · 
 
 Καὶ ἀνέμενον συλλυπούμενον, καὶ
 οὐχ ὑπῆρ 
 
 χεν, 
 
 
 καὶ παρηγοροῦντα, καὶ οὐχ
 εὕρισκον. 
 
 
 καὶ ἐνέβαλλον εἰς τὴν τροφήν μου
 χολήν, 
 
 
 καὶ ἐν τῇ δίψῃ μου ἐπότισάν με
 ὄξος. 
 
 Ὅτι μὲν οἱ μαθηταὶ αὐτοῦ, καταλιπόντες αὐτὸν, ἔφυγον κατὰ
 τὸν τοῦ πάθους καιρὸν, ὅμως δ’ ἐκτὸς λύπης οὐκ ἦσαν,
 διδάσκει τὸ εὐαγγέλιον. ὅτε γὰρ Πέτρος ἀναγέγραπται
 ἀποκλαυσάμενος πικρῶς, οἵ τε λοιποὶ συνηγμένοι καὶ ὑφ’ ἕνα
 κρυπταζόμενοι οἶκον διὰ τὸν φόβον τῶν Ἰουδαίων, οὐκ ἕξω
 λύπης ὑπῆρχον. 
 Οὐκ ἂν οὖν ἁρμόσειε ταῦτα περὶ τοῦ χοροῦ τῶν ἀποστόλων
 λέγεσθαι, ἀλλὰ περὶ τῶν θλιβόντων αὐτὸν, περὶ ὧν ἔλεγεν· 
 
 Ἐναντίον σοῦ πάντες οἱ θλίβοντές με. 
 
 
 Ἐγὼ μὲν γὰρ πάντα ὑπὲρ τῆς αὐτῶν σωτηρίας ἐποίουν, καλύπτων
 ἐν νηστείᾳ τὴν ψυχήν μου, σάκκῳ τε ἐνδύματι χρώμενος· οἱ δὲ
 τὰ ἐναντία τούτοις ἔπραττον, τοτὲ μὲν ὀνειδίζοντες καὶ
 διασύροντες τὰς ἐμὰς νηστείας, τοτὲ δὲ ἐν ταῖς παροινίαις
 αὐτῶν κατ’ ἐμοῦ ψάλλοντες, καὶ πάντα μᾶλλον συλλυπούμενοι.
 κἀγὼ μὲν ὑπὲρ αὐτῶν ἀλγῶν ἐλυπούμην· οἱ δὲ οὐ συνήλγουν
 μοι, οὐδὲ συνέπασχον· ἀλλ’ οὐδὲ παράκλητός τις αὐτῶν εἰς
 ἐμὴν παραμυθίαν εὕρηται. πάντα δὲ τὰ κατ’ ἐμοῦ
 ἐγχειροῦντες, εἰς μὲν τὸ βρῶμά μου χολὴν ἔβαλλον, καίτοι
 τροφὰς αὐτοῖς ἐμοῦ πλουσίας παρεχομένου· διψῶντι δέ μοι
 ὄξος ἀντὶ ποτοῦ προσέφερον. τοιαύτην δέ μοι ἐκίρνων χολὴν
 ὁποίαν ἐδήλου ὁ προφητικὸς λόγος εἰπών· πῶς ἐστράφης
 εἰς πικρίαν, ἡ ἄμπελος ἡ ἀλλοτρία; 
 
 Νοήσεις δὲ
 
 ὅπως τρέφεται ὁ σωτὴρ ἡμῶν ἐπακούων αὐτοῦ λέγοντος·
 ἐπείνων, καὶ ἐδώκατέ μοι φαγεῖν· ἐδίψων, καὶ
 ἐποτίσατέ με. εἰ δὲ ἀντὶ τροφίμων καρπῶν τῶν διὰ
 εὐσεβοῦς βίου πικράς τις προσφέροι κατ’ αὐτοῦ βλασφημίας,
 τῇ τε διδασκαλίᾳ αὐτοῦ παρεμπλέκοι ἄθεα καὶ ψευδῆ δόγματα,
 οὗτος εἰς τὸ βρῶμα αὐτοῦ χολὴν ἐμβάλλει, καὶ διψῶντι οἶνον
 ἐκτροπίαν τὸν ἐκ τῆς εὐθείας ὁδοῦ παρατετραμμένον δίδωσιν. 
 Τοιαῦτα δὲ ἐθέσπιζε περὶ τοῦ Ἰουδαίων λαοῦ Μωσῆς ἐν μεγάλῃ
 ᾠδῇ προφητικῶς ἀναφωνῶν καὶ λέγων· ἐκ γὰρ ἀμπέλου
 Σοδόμων ἡ ἄμπελος αὐτῶν, καὶ ἡ κληματὶς αὐτῶν ἐκ
 Γομόρρας· ἡ σταφυλὴ αὐτῶν σταφυλὴ χολῆς, βότρυς πικρίας
 αὐτῶν. ἔνθεν εἰκότως τοῖς αὐτοῖς καὶ διὰ Ἡσαΐου
 καταμέμφεται τὸ πνεῦμα λέγον· ἔμεινα ἵνα ποιήσῃ
 σταφυλὴν, ἐποίησε δὲ ἀκάνθας· καὶ πάλιν·
 ἔμεινα ἵνα ποιήσῃ κρίσιν, ἐποίησε δὲ ἀνομίαν, καὶ
 οὐ δικαιοσύνην, ἀλλὰ κραυγήν. 
 
 Ἔργοις τοιγαροῦν καὶ πράξεσι, πικρῷ τε λόγῳ καὶ βίῳ ἔδωκαν
 εἰς τὸ βρῶμα τοῦ σωτῆρος χολὴν, καὶ εἰς τὴν δίψαν αὐτοῦ
 ἐπότισαν αὐτὸν ὄξος. ἐπεὶ δὲ ἔδει καὶ κατὰ τὴν ἱστορίαν τὸν
 τῆς προφητείας ἀποπληρωθῆναι λόγον, κατὰ τὸν καιρὸν τοῦ
 πάθους αὐτοῦ ἱστορεῖ ὁ εὐαγγελιστὴς λέγων· μετὰ
 τοῦτο εἰδὼς ὁ Ἰησοῦς, ὅτι πάντα τετέλεσται ἤδη, ἵνα
 πληρωθῇ ἡ γραφὴ, λέγει· διψῶ. λεκάνη ἔκειτο ὄξους μεστή.
 σπόγγον οὖν μεστὸν ποιήσαντες ὄξους μετὰ χολῆς καὶ ὑσσώ
 
 πῳ περιθέντες προσήνεγκαν αὐτοῦ τῷ στόματι. ὅτε οὖν
 ἔλαβεν ὁ Ἰησοῦς τὸ ὄξος μετὰ τῆς χολῆς, εἶπε· τετέλεσται
 καὶ αὕτη ἡ γραφή, καὶ κλίνας τὴν κεφαλὴν, ἀφῆκε τὸ
 πνεῦμα.

Καὶ ἐπειδὴ κλίνας τὴν κεφαλὴν παρέδωκε τὸ πνεῦμα μετὰ τὴν
 συμπλήρωσιν τῆς γραφῆς, εἰκότως καὶ ἐν τῷ ψαλμῷ μέχρι
 τούτου τὰ ἑαυτοῦ περιγράφει πάθη. εἶτ’ ἐντεῦθεν ὁποῖα
 μετελεύσεται αὐτοὺς θεσπίζει· 
 
 Γενηθήτω ἡ τράπεζα αὐτῶν ἐνώπιον αὐτῶν εἰς παγίδα, 
 καὶ εἰς ἀνταπόδοσιν καὶ εἰς σκάνδαλον. 
 σκοτισθήτωσαν οἱ ὀφθαλμοὶ αὐτῶν τοῦ μὴ βλέπειν 
 καὶ τὸν νῶτον αὐτῶν διὰ παντὸς σύγκαμψον. 
 ἔκχεον ἐπ’ αὐτοὺς τὴν ὀργήν σου, 
 καὶ ὁ θυμὸς τῆς ὀργῆς σου καταλάβοι αὐτούς· 
 γενηθήτω ἡ ἔπαυλις αὐτῶν ἠρημωμένη· 
 καὶ ἐν τοῖς σκηνώμασιν αὐτῶν μὴ ἔστω ὁ κατοικῶν. 
 
 
 Ὥσπερ κατά τινα συνήθειαν, τὰ μέλλοντα ὡς παρῳχηκότα
 προφέρεσθαι εἴωθεν ἡ γραφή· ἀρτίως γοῦν ἔλεγε τό· 
 
 ἔδωκαν εἰς τὸ βρῶμά μου χολήν, 
 
 
 ἀντὶ τοῦ· δώσουσι, 
 
 καὶ εἰς τὴν δίψαν μου ἐπότισάν με ὄξος, 
 
 
 ἀντὶ τοῦ· ποτίσουσι. 
 Καὶ ἀλλαχοῦ δὲ ὁμοίως εἴρηται· διεμερίσαντο τὰ
 ἱμάτιά μου ἑαυτοῖς, καὶ ἐπὶ τὸν ἱματισμόν μου ἔβαλον
 κλῆρον· καὶ πάλιν· παρέστησαν οἱ βασιλεῖς
 τῆς γῆς, καὶ οἱ ἄρχοντες συνήχθησαν ἐπὶ τὸ αὐτὸ, κατὰ
 τοῦ κυρίου καὶ κατὰ τοῦ Χριστοῦ αὐτοῦ. ὁμοίως
 γὰρ καὶ ταῦτα μέλλοντα γίγνεσθαι ὡς ἤδη παρῳχηκότα
 προανεφωνεῖτο. οὕτως καὶ ὅσα νομίζεται προστακτικῶς ἢ
 εὐκτικῶς
 
 λέγεσθαι, καὶ ταῦτα προφητικῷ τρόπῳ προαγορευτικῶς
 ἐξακούεται· οἷά ἐστι τὰ μετὰ χεῖρας. 
 Τὸ γὰρ, γενηθήτω ἡ τράπεζα αὐτῶν, ἀκουστέον
 ἀντὶ τοῦ, γενήσεται· καὶ τὸ,
 σκοτισθήτωσαν οἱ ὀφθαλμοὶ αὐτῶν, ἀντὶ
 τοῦ, σκοτισθήσονται· καὶ τὰ ἑξῆς τούτοις
 παραπλησίως. οὐ γὰρ ἔχει λόγον τὸν ἡμῖν προστάττοντα μὴ
 ἀνταποδιδόναι κακὸν ἀντὶ κακοῦ, ἀλλὰ προσεύχεσθαι ὑπὲρ τῶν
 ἐπηρεαζόντων, καὶ εὐλογεῖν καὶ μὴ καταρᾶσθαι, ἀγαπᾷν δὲ καὶ
 τοὺς ἐχθροὺς, αὐτὸν τοιαῦτα κατεύχεσθαι ἑτέροις. 
 Οὐκ εὐκτικῶς τοίνυν, οὐδὲ προστακτικῶς, κατὰ δὲ τὸν
 ἀποδοθέντα τρόπον προφητικῶς καὶ ταῦτα λέλεκται. ἀνθ’ ὧν
 γὰρ τετολμήκασι καὶ διεπράξαντο κατ’ ἐμοῦ, τοιαῦτα αὐτοὺς
 διαδέξεται· ἡ τράπεζα αὐτῶν ἔσται αὐτοῖς οὐκ εἰς παράθεσιν
 τροφῆς, ἀλλ’ εἰς παγίδα καὶ εἰς ἀνταποδόσεις καὶ εἰς
 σκάνδαλον, ἀνθ’ ὧν ἔδωκαν εἰς τὸ βρῶμά μου χολήν. τράπεζαν
 δὲ τοῦ Ἰουδαίων ἔθνους τίνα ἂν εἴποις ἢ τὰς θεοπνεύστους
 γραφὰς, ἃς μελετᾷν καὶ ἀποστοματίζειν εἰώθασιν; ὧν ἡ μὲν
 θεωρία καὶ ἡ νόησις, ψυχῶν τροφὴν λογικῶν περιέχει, ἡ δὲ
 λέξις τραπέζης χώραν περιέχει. 
 Ταύτην τοίνυν τὴν τράπεζαν αὐτῶν, τὴν πρόχειρον τῶν θείων
 γραφῶν ἀνάγνωσιν προαγορεύει ἔσεσθαι αὐτοῖς εἰς παγίδα καὶ
 εἰς ἀνταποδόσεις καὶ εἰς σκάνδαλον· καὶ ἔσεσθαι αὐτὴν
 τοιαύτην αὐτοῖς, οὐ φύσει οὖσαν τοιαύτην, ἀλλὰ αὐτοῖς
 ἔσεσθαι τοιαύτην.
 
 τοῦτο γὰρ σημαίνει ὁ λόγος εἰπών· 
 
 Ἐνώπιον αὐτῶν γενηθήτω ἡ τράπεζα αὐτῶν εἰς παγίδα, 
 καὶ εἰς ἀνταποδόσεις καὶ εἰς σκάνδαλον. 
 
 
 Ἔργῳ δὲ τοῦτο εἰς αὐτοὺς πληροῦται. ταῖς γοῦν θείαις
 γραφαῖς ἐντυγχάνοντες ἐξ αὐτῶν παγίσι περιπείρονται, ἑτέρως
 ἢ κατὰ τὸν ἀληθῆ νοῦν ἐκλαμβάνοντες τὰς λέξεις, καὶ
 διαστρέφοντες τὸν ἐν αὐταῖς ὀρθὸν λόγον, ἐξ αὐτῶν τε εἰς
 ἀπιστίαν τοῦ σωτῆρος περιπειρόμενοι. 
 Ἀλλὰ καὶ εἰς ἀνταποδόσεις γίνεται αὐτοῖς ἡ τράπεζα αὐτῶν.
 ἐν γὰρ αὐτῷ τούτῳ τῷ μὴ συνιέναι τὰ ἀναγνώσματα,
 ἀπολαμβάνουσιν ὧν ἔδρασαν κατ’ αὐτοῦ τὴν τιμωρίαν. διόπερ ὁ
 Σύμμαχος ἀντὶ τοῦ,
 καὶ εἰς ἀνταποδόσεις , καὶ εἰς
 τιμωρίαν, ἡρμήνευσεν. 
 Ἀλλὰ καὶ εἰς σκάνδαλον γίνεται ἐνώπιον αὐτῶν ἡ τράπεζα
 αὐτῶν. σκανδαλίζονται γὰρ ἐντυγχάνοντες ψιλαῖς ταῖς λέξεσι,
 καὶ μὴ συνιέντες τὴν ἐν αὐταῖς θεωρίαν· οἷον ἀκούοντες, ὡς,
 ἐπιστάντος τοῦ Χριστοῦ, συμβοσκηθήσεται λύκος μετὰ ἀρνὸς,
 καὶ πάρδαλις συναναπαύσεται ἐρίφῳ, καὶ λέων καὶ βοῦς
 φάγεται ἄχυρα· ταῦτα καὶ τὰ τοιαῦτα μὴ συνιέντες,
 σκανδαλίζονται ἐπὶ τῷ ἐληλυθότι Χριστῷ, ὅτι μὴ αἰσθητῶς
 ἐγένετο ταῦτα ἐν τῇ αὐτοῦ παρουσίᾳ. οὕτως οὖν ἡ ἀποδοθεῖσα
 αὐτῶν τράπεζα γέγονεν ἐνώπιον αὐτῶν εἰς παγίδα, καὶ εἰς
 ἀνταποδόσεις καὶ εἰς σκάνδαλον. 
 Καὶ ταῦτα πεπόνθασιν, ἐπειδήπερ ἐσκοτίσθησαν οἱ ὀφθαλμοὶ
 αὐτῶν τοῦ μὴ βλέπειν,
 
 διὰ τὸ παρῃτῆσθαι τὸ φῶς τὸ φωτίζον πάντα ἄνθρωπον, καὶ
 ἐπεὶ ὀφθαλμοὺς ἔχοντες οὐκ ἔβλεπον, καὶ ὦτα ἔχοντες οὐκ
 ἤκουον. ἐπαχύνθη γὰρ ἡ καρδία αὐτῶν, κατὰ τὸν Ἡσαΐαν, καὶ
 τοὺς ὀφθαλμοὺς ἐκάμμυσαν, καὶ τὰ ὦτα ἐβάρυναν. διὸ
 προαγορεύει φάσκων ὁ λόγος· 
 
 Σκοτισθήτωσαν οἱ ὀφθαλμοὶ αὐτῶν τοῦ μὴ βλέπειν. 
 
 
 Καὶ ἄλλο δὲ ἐναργῶς συμβὰν αὐτοῖς θεσπίζει λέγων· 
 
 Καὶ τὸν νῶτον αὐτῶν διαπαντὸς σύγκαμ ψον, 
 
 
 ἀντὶ τοῦ·συγκάμψεις, καί· 
 
 ἔκχεον ἐπ’ αὐτοὺς τὴν ὀργήν σου, 
 
 
 ἀντὶ τοῦ· ἐκχεεῖς, καί· 
 
 ὁ θυμὸς τῆς ὀργῆς σου καταλάβοι αὐτούς, 
 
 
 ἀντὶ τοῦ· καταλήψεται. 
 Ὅπως δὲ καὶ ταῦτα μετὰ τὴν κατὰ τοῦ σωτῆρος ἡμῶν τόλμαν τῷ
 Ἰουδαίων συμβέβηκεν ἔθνει, οὐ δυσχερὲς καταμαθεῖν. πάλαι
 μὲν γὰρ διὰ τὰς εἰδωλολατρείας αὐτῶν ἐχθροῖς καὶ πολεμίοις
 πρὸς ὀλίγον καιρὸν ἐδουλοῦντο· εἶτ’ αὖθις τὴν οἰκείαν
 ἐλευθερίαν ἐλάμβανον· αὐτόνομοί τε καὶ αὐτοβασίλευτοι
 διετέλουν, τὸ ἱερὸν καὶ τὴν ἐν αὐτῷ κατὰ τὸν Μωσέως νόμον
 λατρείαν διακατέχοντες· μετὰ δὲ τὴν κατὰ τοῦ σωτῆρος ἡμῶν
 ἐπιβουλὴν, πάντων ἀθρόως ἐστερήθησαν· πολιορκίαν τε καὶ
 δουλείαν τὴν ὑπὸ Ῥωμαίοις ὑπομείναντες, διέμειναν οὕτω
 ταπεινοὶ, καὶ μηκέτ’ ἀνανεῦσαι δεδυνημένοι· ὃ δὴ σημαίνει ἡ
 μετὰ χεῖρας προφητεία ἐν τῷ λέγειν· 
 
 Καὶ τὸν νῶτον αὐτῶν διαπαντὸς σύγκαμψον. 
 
 
 Πρόσχες γὰρ ὅπως εἴρηται τὸ,
 
 διαπαντός· οὐ γὰρ πρὸς ὀλίγον τινὰ χρόνον
 καθὼς ἄλλοτε ἐγένετο, ἀλλὰ, διαπαντὸς, 
 φησίν. ἀνθ’ οὗ ὁ μὲν Ἀκύλας ἡρμήνευσε· 
 
 Καὶ τοὺς νώτους αὐτῶν ἐνδελεχῶς ἀτόνωσον, 
 
 ὁ δὲ Σύμμαχος · 
 
 Καὶ τὰς ὀσφῦς αὐτῶν διαπαντὸς ἐξάρθρωσον. 
 
 Καὶ τοῦτο δὲ αὐτοῖς συνέβη· ἐπεὶ ἡ ὀργὴ τοῦ θεοῦ οὐκέτι
 μέτρῳ κατὰ τὸ παλαιὸν μετῆλθεν αὐτούς· ἡ πᾶσα δὲ ἀθρόως
 κατ’ αὐτῶν ἐξεχύθη. διὸ ἐπιλέγεται· 
 
 Ἔκχεον ἐπ’ αὐτοὺς τὴν ὀργήν σου, 
 καὶ ὁ θυμὸς τῆς ὀργῆς σου καταλάβοι αὐτούς. 
 
 
 Τοῦτο δὲ καὶ ἐν ἑτέρῳ δηλοῦται ψαλμῷ τῷ φήσαντι·
 ἱνατί, ὁ θεὸς, ἀπώσω εἰς τέλος; καὶ ὁ
 θεῖος δὲ ἀπόστολος τούτοις συμφώνως ἔλεγεν· ἔφθασε
 δὲ ἐπ’ αὐτοὺς ἡ ὀργὴ εἰς τέλος. πρῶτον οὖν ἡ
 τράπεζα αὐτῶν ἐγένετο αὐτοῖς εἰς παγίδα· εἶτα οἱ ὀφθαλμοὶ
 αὐτῶν ἐσκοτίζοντο· εἶτα ὁ νῶτος αὐτῶν διαπαντὸς ἐκάμπτετο,
 τῆς τοῦ θεοῦ ὀργῆς ἐπ’ αὐτοὺς ἐκχεομένης. μετὰ δὲ ταῦτα
 ἄλλο τι γενήσεσθαι αὐτοῖς προαγορεύει φάσκων· 
 
 Γενηθήτω ἡ ἔπαυλις αὐτῶν ἠρημωμένη, 
 
 
 ἀντὶ τοῦ· γενηθήσεται, 
 
 καὶ ἐν τοῖς σκηνώμασιν αὐτῶν μὴ ἔστω ὁ κατοικῶν, 
 
 
 ἀντὶ τοῦ· μὴ ἔσεται. 
 Ἔδει γὰρ μηδὲ τοῦτο παρελθεῖν τὴν προφητικὴν γνῶσιν· ὡς ἄρα
 καὶ ἡ ἔπαυλις αὐτῶν ἔσται ἔρημος· ἢ κατὰ τὸν Σύμμαχον ,
 ἀοίκητος· ἢ κατὰ τὸν Ἀκύλαν ,
 ἠφανισμένη. ἔπαυλιν δὲ αὐτῶν τὴν
 Ἱερουσαλὴμ ὀνομάζει, οὐκέτι θεοῦ πόλιν οὖσαν, ἀλλ’ αὐτῶν
 ἔπαυλιν. διὸ καὶ ἔρημον αὐτὴν ἔσεσθαί φησιν·
 
 ὃ δὴ καὶ ἔργῳ δείκνυται. εἶτ’ ἐπιλέγει· 
 
 Καὶ ἐν τοῖς σκηνώμασιν αὐτῶν μὴ ἔστω ὁ κατοικῶν, 
 
 
 ἐξ αὐτῶν δηλαδὴ τῶν πάλαι οἰκητόρων· ὃ καὶ αὐτὸ ὀφθαλμοῖς ἡ
 ἀλήθεια τοῦ λόγου παρίστησιν. εἰ γοῦν τις ἀφίκοιτο εἰς τοὺς
 τόπους, ἴδοι ἂν τὴν ἐσχάτην ἐρημίαν τοῦ τόπου· Ἰουδαίων δὲ
 οὐδένα τολμῶντα ἐπιβαίνειν τῇ πόλει, μήτι γε οἰκεῖν αὐτόθι·
 ἀλλ’ οὐδὲ οἴκησις Ἰουδαϊκὴ περιλέλειπται ἐν τῷ τόπῳ, ὥς
 τινα τῶν Ἑλλήνων οἰκεῖν ἐν αὐτῇ δύνασθαι. διὸ λέλεκται· 
 
 Καὶ ἐν τοῖς σκηνώμασιν αὐτῶν μὴ ἔστω ὁ κατοικῶν, 
 
 
 ἢ κατὰ τὸν Σύμμαχον · 
 
 Ἐν ταῖς σκηναῖς αὐτῶν μὴ ἔστω ὁ
 κατοικῶν. 
 
 Ἄρδην γὰρ ἐκ βάθρων πᾶσαι αὐτῶν αἱ σκηναὶ καὶ αἱ οἰκήσεις
 κατεσκάφησαν.

Ὅρα τοίνυν ὁπόσων ἐμνημόνευσεν ὁ λόγος, ἐρημίας τοῦ ἁγίου
 τόπου, ἀφανισμοῦ τῶν σκηνωμάτων αὐτῶν, τοῦ ἔθνους παντελοῦς
 ταπεινώσεως, σκοτισμοῦ τῆς διανοίας αὐτῶν, ἀνοησίας τῶν
 θείων γραμμάτων, ἃ καὶ οὐκ ἄλλοτε ἐπληροῦτο εἰς αὐτοὺς ἢ
 μετὰ τὸ ἀσεβῆσαι εἰς τὸν Χριστὸν τοῦ θεοῦ. διὸ ἐπιλέγει
 τούτοις ἑξῆς τὴν αἰτίαν ὧδε φάσκουσα προφητεία· 
 
 Ὅτι ὃν σὺ ἐπάταξας, κατεδίωξαν, 
 καὶ ἐπὶ τὸ ἄλγος τῶν τραυμάτων μου προσέθηκαν· 
 πρόσθες ἀνομίαν ἐπὶ τὴν ἀνομίαν 
 καὶ μὴ εἰσελθέτωσαν ἐν δικαιοσύνῃ σου· 
 ἐξαλειφθήτωσαν ἐκ βίβλου ζώντων, 
 καὶ μετὰ δικαίων μὴ ἐγγραφήτωσαν. 
 
 
 Τὰ προλεχθέντα πάντα συμβήσεσθαι αὐτοῖς φησιν, οὐ διά τινα
 εἰδω
 
 λολατρείαν, ἀλλ’ 
 
 ὅτι ὃν σὺ ἐπάταξας, κατεδίωξαν. 
 
 
 Σὺ μὲν γὰρ κατὰ τὴν λέγουσαν προφητείαν, πατάξω τὸν
 ποιμένα, καὶ διασκορπισθήσεται τὰ πρόβατα τῆς
 ποίμνης, δι’ οὓς αὐτὸς οἶδας λόγους ἐπάταξας.
 ὅθεν εἴρηται παρὰ τῷ Ἀποστόλῳ· εἰ γὰρ τοῦ ἰδίου υἱοῦ
 οὐκ ἐφείσατο, ἀλλ’ ὑπὲρ ἡμῶν πάντων παρέδωκεν
 αὐτόν. τίνι δὲ παρέδωκεν αὐτὸν, Ἡσαΐας διδάξει
 λέγων· καὶ κύριος παρέδωκεν αὐτὸν ταῖς ἁμαρτίαις
 ἡμῶν· διὸ γέγονεν ὑπὲρ ἡμῶν κατάρα. μὴ γνόντα
 γὰρ αὐτὸν ἁμαρτίαν ὁ θεὸς ὑπὲρ ἡμῶν ἁμαρτίαν ἐποίησεν, ἵνα
 ἡμεῖς γενώμεθα δικαιοσύνη θεοῦ ἐν αὐτῷ. 
 Ἀλλὰ καὶ ἄνθρωπος ἐν πληγῇ ὢν, καὶ εἰδὼς φέρειν
 μαλακίαν γέγονε· καὶ τῷ μώλωπι αὐτοῦ
 ἡμεῖς ἰάθημεν. οὐκοῦν καὶ πληγὰς καὶ μώλωπας
 εἴληφε, καὶ ταῦτα πάντα πέπονθε, τοῦ πατρὸς βουλομένου καὶ
 συγχωροῦντος οὕτω γίγνεσθαι. διὸ ἐν μὲν Ζαχαρίᾳ τῷ προφήτῃ
 λέλεκται· ῥομφαία, ἐξεγέρθητι ἐπὶ τὸν ποιμένα μου,
 καὶ ἐπ’ ἄνδρα πολίτην αὐτοῦ. πάταξον τὸν ποιμένα, καὶ
 διασκορπισθήτω τὰ πρόβατα τῆς ποίμνης· ἐν δὲ τῷ
 εὐαγγελίῳ αὐτὸς ὁ σωτὴρ ἡμῶν πρὸς τῷ πάθει γενόμενος τοῖς
 αὐτοῦ μαθηταῖς διεστέλλετο εἰπών· πάντες ὑμεῖς
 σκανδαλισθήσεσθε ἐν ἐμοί. γέγραπται γάρ· πατάξω τὸν
 ποιμένα, καὶ διασκορπισθήσεται τὰ πρόβατα τῆς
 ποίμνης. καὶ ἐν τῷ μετὰ χεῖρας τοιγαροῦν τούτοις
 συμφώνως εἴρηται τὸ, 
 
 Ὅτι ὃν σὺ
 
 ἐπάταξας, κατεδίωξαν. 
 
 
 Ὁ μὲν οὖν πατὴρ τοῦ ἰδίου υἱοῦ οὐκ ἐφείσατο, ἀλλ’ ὑπὲρ ἡμῶν
 πάντων παρέδωκεν αὐτόν. δυνάμει τε αὐτὸς ἦν ὁ πατάξας διὰ
 τοῦ συγχωρῆσαι τοιαῦτα αὐτὸν παθεῖν. οἱ δὲ οὐκ ἐπάταξαν
 μόνον, ἀλλὰ καὶ ἤλασαν ἐξ ἑαυτῶν καὶ μακρὰν ἀπεδίωξαν
 αὐτόν· δέον καὶ παταχθέντα παραδέξασθαι· γνόντας, ὅτι
 Χριστὸς ὑπὲρ ἡμῶν ἀπέθανε, γενόμενος ὑπὲρ ἡμῶν κατάρα, καὶ
 ὅτι μὴ γνόντα ἁμαρτίαν, αὐτὸν ὁ θεὸς ὑπὲρ ἡμῶν ἁμαρτίαν
 ἐποίησεν· ἵνα ἡμεῖς γενώμεθα δικαιοσύνη θεοῦ ἐν αὐτῷ. 
 Μνημονεῦσαι δὲ χρὴ καὶ τῶν Ἡσαΐου φωνῶν, δι’ ὧν ἐλέγετο·
 ἄνθρωπος ἐν πληγῇ ὢν, καὶ εἰδὼς φέρειν
 μαλακίαν· καὶ κύριος παρέδωκε ταῖς
 ἁμαρτίαις ἡμῶν· καὶ, ὅτι οὗτος τὰς
 ἁμαρτίας ἡμῶν φέρει, καὶ περὶ ἡμῶν ὀδυνᾶται· ὅτι
 τε ἐτραυματίσθη οὐ δι’ ἄλλο τι, ἢ διὰ τὰς ἁμαρτίας ἡμῶν,
 καὶ μεμαλάκισται διὰ τὰς ἀνομίας ἡμῶν. οἱ δὲ τούτων μὲν
 οὐδὲν διενοήθησαν, ἤλασαν δὲ αὐτὸν καὶ ἀπεδίωξαν ἑαυτῶν,
 ἐξαιτησάμενοι μὲν τὸν φονέα, τὸν δὲ ἀρχηγὸν τῆς ζωῆς
 ἀρνησάμενοι. διό φησιν ἐνταῦθα· 
 
 Ὅτι ὃν σὺ ἐπάταξας, κατεδίωξαν, 
 καὶ ἐπὶ τὸ ἄλγος τῶν τραυμάτων μου προσέθηκαν. 
 
 
 Ἐγὼ μὲν γὰρ τὰ ὑπὲρ αὐτῶν ἀνεδεχόμην τραύματα, καθαρμὸς
 αὐτῶν γενόμενος, καὶ ἀντίψυχον διὰ τὰς ἁμαρτίας αὐτῶν· οἱ
 δὲ προσέθηκαν ἐμοὶ τὰ ἑαυτῶν κακά. 
 
 Ἔδωκαν γοῦν εἰς τὸ βρῶμά μου χολὴν, 
 καὶ εἰς τὴν δίψαν μου ἐπότισάν με ὄξος· 
 
 
 Οὐ μόνον καθ’ ὃν
 
 ἔπασχον ὑπ’ αὐτῶν καιρὸν, ἀλλὰ καὶ ἐν τοῖς μετὰ ταῦτα
 χρόνοις ταῖς κατ’ ἐμοῦ βλασφημίαις παραμένοντες. διὸ κατὰ
 τὸν Ἀκύλαν , ἀντὶ τοῦ,
 προσέθηκαν, διηγήσονται, εἴρηται· κατὰ δὲ
 τὸν Σύμμαχον ,
 ἐξηγοῦντο. οὐ γὰρ ἀπήρκει τὸ ἅπαξ ποτὲ
 τραυματίσαι αὐτὸν, καὶ τοιαῦτα κατ’ αὐτοῦ τολμῆσαι· ἀλλ’
 ὥσπερ ἐπὶ κατορθώμασιν ἐγκαυχώμενοι τοῖς ἑαυτῶν τέκνοις, τὰ
 κατ’ αὐτοῦ τολμηθέντα αὐτοῖς διηγοῦντο. ἐπεὶ τοίνυν αὐτοὶ
 ταύτην εἵλαντο τὴν μερίδα, διώξαντες μὲν ὃν σὺ ἐπάταξας,
 ἀνομίας δὲ καὶ ἀσεβείας ἐφ’ ἑαυτοὺς καὶ ἐπὶ τὰ τέκνα αὐτῶν
 σωρεύσαντες· εἰκότως ἐπιλέγεται τούτοις· 
 
 πρόσθες ἀνομίαν ἐπὶ τὴν ἀνομίαν αὐτῶν, 
 
 
 ἀντὶ τοῦ· προσθήσεις. ἔσται γὰρ αὐτοῖς κακῶν προσθήκη. τὰ
 μὲν γὰρ ἐκ τοῦ ἐφ’ ἡμῖν ἀνθρώποις γίγνεται, τὰ δὲ ἐκ τῶν
 ἐπακολουθούντων ἔξωθεν τῷ ἐφ’ ἡμῖν. διὸ λέλεκταί που πρὸς
 τὸν θεόν· μετὰ ὁσίου ὁσιωθήσῃ, καὶ μετὰ στρεβλοῦ
 διαστρέψεις· καὶ ἐν τῷ νόμῳ δὲ εἴρηται ἐκ
 προσώπου αὐτοῦ. καὶ ἐὰν πορευθῆτε πρὸς μὲ πλάγιοι,
 πορεύσομαι κἀγὼ πρὸς ὑμᾶς θυμῷ πλαγίῳ. 
 
 Ἐπεὶ τοίνυν αὐτοὶ ὥσπερ μακρῷ σχοινίῳ τὰς ἀνομίας ἑαυτῶν
 ἐπεσπάσαντο, εἰκότως καὶ σὺ ὁ δίκαιος κριτὴς προσθήσεις
 ἀνομίαν ἐπὶ τὴν ἀνομίαν αὐτῶν· δευτέραν αὐτοῖς πρὸς τῇ
 προτέρᾳ λογιζόμενος. ἀλλὰ καὶ 
 
 μὴ εἰσελθέτωσαν, φησίν, ἐν δικαιοσύνῃ σου. 
 
 
 Ἡ μὲν γὰρ σὴ δικαιοσύνη δικαίους εἰσκαλεῖται, καὶ πάντας
 εἰς τὰ ἐνδοτάτω τῆς σῆς βασι
 
 λείας κατὰ τὰς ἐπαγγελίας ὑποδέχεται· οἱ δὲ τοιαῦτα
 τολμήσαντες οὐκ εἰσελεύσονται μετὰ τῶν τῇ σῇ δικαιοσύνῃ
 συνεισελευσομένων· ἀλλ’ οὐδὲ ἐγγραφήσονται ἐν βίβλῳ ζώντων·
 τοὐναντίον δὲ πείσονται τοῖς ἐγγραφομένοις. εἰ γὰρ καὶ
 πρῶτοι τῆς ἐμῆς χάριτος ἀξιωθέντες ἐνεγράφησάν ποτε ἐν τῇ
 βίβλῳ τῶν ζώντων διὰ τοὺς παρὰ τῷ θεῷ ζῶντας πατέρας αὐτῶν,
 ὡς καὶ αὐτοῖς δεδόσθαι τὰς ἐπαγγελίας· ἀλλ’ ἐπεὶ τοιαῦτα
 τετολμήκασιν, 
 
 ἐξαλειφθήτωσαν ἐκ βίβλου ζώντων. 
 
 
 Διασαφῶν δὲ τὴν ἔννοιαν τῆς βίβλου τῶν ζώντων, ἐπιλέγει
 ἑξῆς· 
 
 καὶ μετὰ δικαίων μὴ γραφήτωσαν. 
 
 
 Ἐκλογῆς γὰρ γιγνομένης τῶν κατὰ τὸν ἀνθρώπινον βίον, οἱ μὲν
 ζωῆς ἄξιοι τῆς παρὰ τῷ θεῷ διὰ τὴν οἰκείαν δικαιοσύνην
 ἀνάγραπτοι γενήσονται παρ’ αὐτῷ· οἱ δὲ ἀπόβλητοι τῆς βίβλου
 ἔσονται οἱ τὸν ἀρχηγὸν τῆς ζωῆς παραιτησάμενοι. καὶ τοῦτο
 μὲν τὸ τέλος τῶν τὰ προλεχθέντα κατὰ τοῦ σωτῆρος ἡμῶν
 τετολμηκότων· τὰ δ’ ἑξῆς ὁ λόγος ἐπὶ τὸ φαιδρότερον
 μεταβάλλει, ἐντεῦθεν λοιπὸν τῆς εὐαγγελικῆς χάριτος
 ἀπαρχόμενος.

Πτωχὸς καὶ ἀλγῶν ἐγώ εἰμι, 
 ἡ σωτηρία σου, ὁ θεὸς, ἀντελάβετό μου. 
 αἰνέσω τὸ ὄνομα τοῦ θεοῦ μετ´ ᾦδῆς· 
 μεγαλυνῶ αὐτὸν ἐν αἰνέσει· 
 καὶ ἀρέσει τῷ θεῷ ὑπὲρ μόσχον νέον, 
 κέρατα ἐφέροντα καὶ ὁπλάς· 
 ἰδέτωσαν πτωχοὶ καὶ εὐφρανθήτωσαν· 
 
 
 Ὁ εἰπὼν ἐν εὐαγγελίοις· μάθετε ἀπ’ ἐμοῦ, ὅτι πρᾶός
 
 εἰμι καὶ ταπεινὸς τῇ καρδίᾳ, διὰ τῶν
 προκειμένων πτωχὸς καὶ ἀλγῶν ἐγώ εἰμι, φησί. πτωχὸς δὲ ἦν
 τὸν πλοῦτον τῆς οὐρανίου βασιλείας ἀποθέμενος· διό φησιν ὁ
 Παῦλος· Ἰησοῦς Χριστὸς πλούσιος ὢν, δι’ ἡμᾶς
 ἐπτώχευσεν, ἵνα ἡμεῖς τῇ αὐτοῦ πτωχείᾳ
 πλουτήσωμεν. ἀλλὰ καὶ ἀλγῶν 
 γέγονε· διὸ ἔλεγεν ἀνωτέρω· 
 
 καὶ ἐπὶ τὸ ἄλγος τῶν τραυμάτων μου προσέθηκαν. 
 
 
 Ἤλγει γὰρ ἐπὶ τοῖς ἀπολλυμένοις, καὶ ὑπερέπασχε τῶν μὴ
 προσιόντων τῇ δι’ αὐτοῦ προξενουμένῃ σωτηρίᾳ. διὸ ὥσπερ
 ἀλγῶν ἐβόα· ὦ γενεὰ ἄπιστε καὶ διεστραμμένη, ἕως
 πότε μεθ’ ὑμῶν εἰμι; ἕως πότε ἀνέχομαι ὑμῶν; διό
 φησι· 
 
 πτωχὸς καὶ ἀλγῶν ἐγώ εἰμι· 
 ἡ σωτηρία σου, ὁ θεὸς, ἀντελάβετό μου. 
 
 
 Αἰνίττεται δὲ διὰ τούτων τὴν μετὰ τὸν θάνατον αὐτοῦ
 σωτηρίαν. εἰ γὰρ ἐνεπάγη εἰς ὕλην βυθοῦ, καὶ ἦλθεν εἰς τὰ
 βάθη τῆς θαλάσσης, διὰ τῶν τῆς προφητείας ἐδήλου, νυνὶ δέ
 φησιν· 
 
 ἡ σωτηρία σου, ὁ θεὸς, ἀντελάβετό μου. 
 
 
 Σαφῶς παρίστησιν ἀντιλήψεως τετυχηκέναι, μετὰ τὸ ἐληλυθέναι
 εἰς τὰ βάθη τῆς θαλάσσης, μετὰ τὸ πεπονθέναι τὰ
 προλεχθέντα. διὸ καὶ ἐν κα ψαλμῷ τὸν ὑπὲρ
 τῆς ἀντιλήψεως τῆς ἑωθινῆς ἀνέπεμπεν ὕμνον. εἶθ’
 ὡς τυχὼν ἀντιλήψεως, μεταβάλλει τοὺς λόγους ἐπὶ τὸ
 φαιδρότερον, ὕμνους ἀναπέμπων τῷ ἑαυτοῦ πατρὶ, ἐν οἷς
 φησιν· 
 
 Αἰνέσω τὸ ὄνομα τοῦ θεοῦ μετ’ ᾠδῆς. 
 
 
 Τὸ δὲ μετὰ μέλους καὶ ᾠδῆς λόγους προσφέρεσθαι σύμβολον ἦν
 θυμηδίας καὶ εὐφροσύνης. 
 Ἀλλὰ καὶ μεγα
 
 λυνῶ αὐτὸν, φησίν· δῆλον δ’ ὅτι τὸν αὐτοῦ
 πατέρα. πῶς δὲ αὐτὸν μεγαλυνεῖ, ἐπιλέγει ἑξῆς, ἐν
 αἰνέσει· ἢ κατὰ τὸν Ἀκύλαν , ἐν εὐχαριστίᾳ. 
 
 Νοήσεις δὲ τὴν εὐχαριστίαν καὶ τὴν αἴνεσιν δι’ ἧς ὁ υἱὸς
 μεγαλύνει τὸν πατέρα, ἐπιστήσας τοῖς μυστηρίοις τῆς καινῆς
 διαθήκης, ἐν οἷς καθ’ ὅλης τῆς οἰκουμένης ἡ ἐκκλησία τοῦ
 θεοῦ τὰς εὐχαριστίας καὶ τὰς λογικὰς καὶ ἀκάπνους λατρείας
 ἀναφέρειν τῷ θεῷ παρείληφεν. αὕτη δὲ ἡ αἴνεσις καὶ ἡ
 εὐχαριστία πολὺ κρείττων τυγχάνει τῶν σωματικῶν θυσιῶν, τῶν
 κατὰ τὸν Μωσέως νόμον πάλαι προσαγομένων. διὸ ἐπιλέγει· 
 
 Καὶ ἀρέσει τῷ κυρίῳ ὑπὲρ μόσχον νέον, 
 κέρατα ἐκφέροντα καὶ ὁπλάς. 
 
 
 Εἰ γὰρ ἐπὶ τούτοις σεμνύνονται Ἰουδαίων παῖδες, ἴστωσαν,
 ὅτι πολὺ βελτίων καὶ τῷ θεῷ προτιμοτέρα ἡ ἐμὴ εὐχαριστία
 καὶ ἡ ἐμὴ αἴνεσις τῶν προλεχθέντων. διὸ κατὰ τὸν Σύμμαχον εἴρηται· 
 
 Καὶ ἀρέσει τῷ κυρίῳ μᾶλλον ἢ βοῦς ταῦρος διχηλῶν,
 κεράστης. 
 
 
 Διὰ τί δὲ ἐνταῦθα μόσχου μνημονεύει καὶ οὐχ ἑτέρου τινὸς
 τῶν προσφέρεσθαι εἰωθότων εἰς θυσίαν ζώων, ἄξιον μὴ
 ἀβασανίστως παρελθεῖν. τῶν γὰρ κατὰ τὸν Μωσέως νόμον
 θύεσθαι προσταττομένων ζώων τὰ μὲν ἐξ ἀγέλης βοῶν
 προσήγετο, τὰ δὲ ἐκ προβάτων, τὰ δὲ ἀπὸ πετεινῶν· καὶ τὰ
 μὲν ἄρρενα, τὰ δὲ θήλεα· καὶ τὰ μὲν ἑκούσια κατὰ
 προαίρεσιν, τὰ δὲ κατὰ ὀφειλήν· καὶ τὰ μὲν ὠνομάζετο θυσία
 σωτηρίου, τὰ δὲ ὑπὲρ ἁμαρτίας· καὶ
 
 τὰ μὲν ὑπὲρ τοῦ ἀρχιερέως προσεφέρετο, τὰ δὲ ὑπὲρ παντὸς
 τοῦ λαοῦ· τὰ δὲ ὑπὲρ ἄρχοντος ἡμαρτηκότος, τὰ δὲ ὑπὲρ
 ἰδιώτου· πολλῆς δὲ οὔσης ἐν τούτοις διαφορᾶς, οὐδὲ πώποτε
 ὑπὲρ τοῦ τυχόντος ἄρχοντος, οὐδ’ ὑπὲρ ἰδιώτου ἀνδρὸς μόσχος
 ἀνεφέρετο. ποτὲ δὲ ὁ μόσχος ὁ ἄρρην ἐθύετο, ἄλλοτε πᾶσα ἡ
 συναγωγὴ ἁμαρτίᾳ περιπεπτώκει, ὑπὲρ ἧς καὶ αὐτὸς ὁ ἱερεὺς
 ὥσπερ κεφαλὴ ὢν τοῦ παντὸς λαοῦ τῆς ἁμαρτίας κοινωνὸν τὸν
 μόσχον προσῆγε. 
 Ταῦτα δὲ ἐν Λευιτικῷ εὕροις ἂν ἐπιστήσας, ἐν ᾧ γέγραπται·
 καὶ ἐλάλησε κύριος πρὸς Μωσῆν λέγων· λάλησον πρὸς
 τοὺς υἱοὺς Ἰσραὴλ λέγων· ἐὰν ὁ ἀρχιερεὺς ὁ κεχρισμένος
 ἁμάρτῃ τοῦ λαὸν ἁμαρτεῖν, καὶ προσάξει περὶ τῆς ἁμαρτίας
 αὐτοῦ ἧς ἥμαρτεν, μόσχον ἐκ βοῶν ἄμωμον τῷ
 κυρίῳ· καὶ ἑξῆς· ἐὰν δὲ πᾶσα συναγωγὴ
 Ἰσραὴλ ἀγνοήσῃ, καὶ λάθῃ ῥῆμα ἐξ ὀφθαλμῶν τῆς συναγωγῆς·
 καὶ ποιήσωσι μίαν ἀπὸ πασῶν τῶν ἐντολῶν τοῦ κυρίου, ἢ οὐ
 ποιηθήσεται, καὶ πλημμελήσωσι, καὶ γνωσθῇ αὐτοῖς ἡ
 ἁμαρτία ἣν ἥμαρτον ἐν αὐτῇ· καὶ προσάξει ἡ συναγωγὴ
 μόσχον ἐκ βοῶν περὶ τῆς ἁμαρτίας. καὶ μετὰ ταῦτα
 ἡ ἱστορία εἰσάγει ὑπὲρ τοῦ ἀρχιερέως θυσίαν μόσχον, ἐν οἷς
 εἴρηται· καὶ προσήγαγε Μωσῆς τὸν μόσχον τὸν περὶ τῆς
 ἁμαρτίας, καὶ ἐπέθηκεν Ἀαρὼν καὶ οἱ υἱοὶ αὐτοῦ τὰς
 χεῖρας ἐπὶ τὴν κεφαλὴν τοῦ μόσχου τοῦ τῆς ἁμαρτίας, καὶ
 ἔσφαξεν αὐτόν. 
 
 Ὁρᾷς ἐπὶ ποίοις ὁ μόσχος προσε
 
 φέρετο ἐπὶ πάσῃ τῇ συναγωγῇ Ἰσραὴλ ἁμαρτούσῃ, καὶ ἐπὶ
 ἀρχιερεῖ ἡμαρτηκότι· καὶ οὐχ ἁπλῶς ἡμαρτηκότι, ἀλλὰ καὶ τῷ
 λαῷ αἰτίῳ γενομένῳ ἁμαρτίας· λέγει γάρ· ἐὰν ὁ
 ἀρχιερεὺς ὁ κεχρισμένος ἁμάρτῃ τοῦ τὸν λαὸν ἁμαρτεῖν,
 ἀνθ’ οὗ ὁ Ἀκύλας ἡρμήνευσεν· εἰς πλημμέλησιν τοῦ λαοῦ. 
 
 Ἐπεὶ τοίνυν κατὰ τὸ σωτήριον πάθος οἱ ἀρχιερεῖς καὶ οἱ
 ἄρχοντες τοῦ Ἰουδαίων ἔθνους συνήχθησαν ἐπὶ τὸ αὐτὸ κατὰ
 τοῦ κυρίου καὶ κατὰ τοῦ Χριστοῦ αὐτοῦ, τῷ τε παντὶ λαῷ
 διαστροφῆς αὐτοὶ γεγόνασιν αἴτιοι· γέγραπται γάρ·
 καὶ οἱ ἀρχιερεῖς καὶ τὸ συνέδριον ὅλον ἐζήτουν
 ψευδομαρτυρίαν κατὰ τοῦ Ἰησοῦ, ὅπως θανατώσωσιν
 αὐτόν· καὶ πάλιν ἑξῆς· οἱ δὲ ἀρχιερεῖς
 καὶ οἱ πρεσβύτεροι ἔπεισαν τοὺς ὄχλους ἵνα αἰτήσωσι τὸν
 Βαραββᾶν, τὸν δὲ Ἰησοῦν ἀπολέσωσιν· 
 
 Χρεία δὲ ἦν καθάρσεως τοῖς ταῦτα τετολμηκόσι, καὶ θυσίας
 οὐκ ἄλλης, ἢ τῆς διὰ τοῦ μόσχου, ὡς μεμαρτύρηται διὰ τῆς
 προτεθείσης γραφῆς· εἰκότως, οὐκ αἰσθητὸν ἐγὼ, φησὶ, μόσχον
 προσφέρω, διὰ τῶν προκειμένων ὁ σωτὴρ ἡμῶν, ἀλλὰ τὴν
 καθαρὰν καὶ ἄναιμον θυσίαν, ἣν αὐτὸς ἐγὼ συνεστησάμην ἐν τῇ
 ἐμαυτοῦ ἐκκλησίᾳ διὰ τῆς ἀναίμου καὶ ἀπύρου λειτουργίας,
 τῆς δι’ αἰνέσεως· ἥτις ἀρέσει τῷ θεῷ μᾶλλον ἢ ὁ παρὰ Μωσεῖ
 νενομοθετημένος μόσχος. διὸ λέλεκται· 
 
 Μεγαλυνῶ αὐτὸν ἐν αἰνέσει. 
 καὶ ἀρέσει τῷ κυρίῳ, ἡ αἴνεσις δηλαδή, ὑπὲρ μό
 
 σχον νέον, 
 κέρατα ἐκφέροντα καὶ ὁπλάς. 
 
 
 Ἔτυχον δ’ ἂν ἀφέσεως καὶ καθάρσεως τῶν ἡμαρτημένων αὐτοῖς
 οἱ ἀρχιερεῖς καὶ οἱ τοῦ παντὸς ἔθνους, εἰ κέχρηντο ταύτῃ τῇ
 θυσίᾳ, τὴν καινὴν καὶ σωτήριον διαθήκην παραδεξάμενοι. 
 Εἶτα εὐχὴν ἀναπέμπει ὁ προλεχθεὶς πτωχὸς ὑπὲρ τῶν
 παραπλησίως αὐτῷ πτωχῶν, περὶ ὧν διδάσκει λέγων·
 μακάριοι οἱ πτωχοὶ τῷ πνεύματι, ὅτι αὐτῶν ἐστιν ἡ
 βασιλεία τῶν οὐρανῶν. καί φησι διὰ τῆς εὐχῆς· 
 
 Ἰδέτωσαν πτωχοὶ καὶ εὐφρανθήτωσαν. 
 
 
 Εὔχεται δὲ ἤδη ποτὲ εἰς ἔργα χωρῆσαι τὰ προλεχθέντα, ὥστε
 ὀφθαλμοῖς αὐτὰ θεάσασθαι τοὺς εἰρημένους πτωχοὺς, δηλαδὴ
 τοὺς μαθητὰς αὐτοῦ καὶ τοὺς ἀποστόλους. ἰδεῖν δὲ τούτοις
 εὔχεται τὴν ἀποδοθεῖσαν αὐτοῦ αἴνεσιν τὴν ὑπὲρ μόσχον νέον
 τὸν κέρατα ἐκφέροντα καὶ ὁπλάς.

Kαὶ δὴ πληρουμένης αὐτοῦ τῆς εὐχῆς μακροῖς ὕστερον
 χρόνοις, ἐμακάριζε τοὺς κατηξιωμένους τῆς τῶν πραγμάτων
 θέας· διὸ ἐν εὐαγγελίοις ἀναγέγραπται τοῖς αὐτοῦ μαθηταῖς
 εἰπών· ὑμῶν δὲ μακάριοι οἱ ὀφθαλμοὶ, ὅτι βλέπουσι,
 καὶ τὰ ὦτα ὑμῶν, ὅτι ἀκούουσι. ταῦτα γὰρ σύμφωνα
 ἦν τῷ φήσαντι λόγῳ· 
 
 Ἰδέτωσαν πτωχοὶ καὶ εὐφρανθήτωσαν· 
 ἐκζητήσατε τὸν θεόν, καὶ ζήσεται ἡ ψυχὴ ὑμῶν, 
 ὅτι εἰσήκουσεν τῶν πενήτων ὁ κύριοϛ· 
 καὶ τοὺς πεπεδημένους αὐτοῦ οὐκ ἐξουδένωσεν. 
 
 
 Εὐξάμενος ὑπὲρ τῶν πτωχῶν, πρὸς αὐτοὺς
 
 λοιπὸν ποιεῖται τὸν λόγον, εὐαγγελίζεταί τε αὐτοῖς ζωὴν οὐ
 σωμάτων, ἀλλὰ ψυχῶν· καὶ ταύτην αὐτοῖς εὑρεθήσεσθαι
 ἐκζητήσασι τὸν θεὸν ἐπαγγέλλεται· διό φησιν· 
 
 Ἐκζητήσατε τὸν θεόν, καὶ ζήσεται ἡ ψυχὴ ὑμῶν. 
 
 
 Πηγὴ γὰρ ζωῆς παρ’ αὐτῷ. 
 Διὸ πάντα δεύτερα θεμένους τοὺς εἰρημένους πτωχοὺς,
 ἐκζητεῖν αὐτὸν προστάττει μετὰ πίστεως καὶ ἀγαθῆς ἐλπίδος·
 ζήσεσθαι γὰρ αὐτοὺς ἐπαγγέλλεται ζωὴν ψυχῆς, περὶ ἧς καὶ ὁ
 ἀπόστολος ἐδίδασκε λέγων· ἡ γὰρ ζωὴ ἡμῶν κέκρυπται
 σὺν τῷ Χριστῷ ἐν τῷ θεῷ. ὅταν ὁ Χριστὸς φανερωθῇ ἡ ζωὴ
 ἡμῶν, τότε καὶ ὑμεῖς σὺν αὐτῷ φανερωθήσεσθε ἐν
 δόξῃ. εἶτ’ ἐπιλέγει· ὅτι εἰσήκουσε τῶν
 πενήτων ὁ κύριος, καὶ τοὺς πεπεδημένους αὐτοῦ οὐκ
 ἐξουδένωσε. 
 
 Πάλιν δὲ κἀνταῦθα τὸ, εἰσήκουσεν, ἀντὶ τοῦ,
 εἰσακούσεται, εἴρηται, καὶ τὸ, οὐκ
 ἐξουδένωσεν, ἀντὶ τοῦ, οὐκ
 ἐξουδενώσει. προειπὼν γάρ· 
 
 ζητήσατε τὸν θεόν, καὶ ζήσεται ἡ ψυχὴ ὑμῶν, 
 
 
 θαρσούντως φησὶ, ζητήσατε, ὅτι εἰσακούσεται τῶν πενήτων. οὐ
 γὰρ τρυφώντων ἐστὶν ὁ θεὸς, οὐδὲ ἐπῃρμένων καὶ
 ἀλαζονευομένων, ἀλλὰ ταπεινῶν καὶ πενήτων. διὸ εἴρηται·
 ἐπὶ τίνα ἐπιβλέψω ἢ ἐπὶ τὸν πρᾶον καὶ ταπεινὸν,
 καὶ ἡσύχιον καὶ τρέμοντά μου τοὺς λόγους; 
 
 Θαρσοῦντες οὖν ζητήσατε τὸν θεὸν, εἰδότες, ὅτι εἰσακούσεται
 ὑμῶν τῶν πενήτων κύριος, καὶ τοὺς πεπεδημένους αὐτοῦ οὐκ
 ἐξουδενώσει· ἢ κατὰ τὸν Σύμμαχον , 
 
 Καὶ τοὺς δεσμώτας τοὺς ἑαυτοῦ οὐκ
 ἐξευτελίσει. 
 
 
 
 Νοήσεις δὲ ὅπως οἱ πτωχοὶ οὗτοι δεσμῶται καὶ πεπεδημένοι
 γεγόνασιν ἀκούων Παύλου λέγοντος· Παῦλος δέσμιος
 Ἰησοῦ Χριστοῦ · ὁ παραπλησίως καὶ οἱ λοιποὶ
 μαθηταὶ δέσμιοι ἦσαν Χριστοῦ. 
 Ἀλλὰ καὶ οἱ ὄντες ἐν τῷ σκήνει ὥσπερ ἐν δεσμοῖς ὄντες
 στένουσι λυθῆναι τῶν δεσμῶν ἱκετεύοντες· διό φασι·
 ταλαίπωρος ἐγὼ ἄνθρωπος, τίς με ῥύσεται ἐκ
 σώματος τοῦ θανάτου τούτου; οἱ μὲν οὖν τὸ
 φθαρτὸν σῶμα βαρούμενοι, καὶ τὴν φθορὰν ἀποστρεφόμενοι,
 στένοντές τε ἐπὶ τῷ φθαρτῷ βίῳ, δεσμῶται τοῦ θεοῦ
 τυγχάνουσι, καὶ πεπεδημένοι αὐτοῦ, ὧν τὰς εὐχὰς οὐκ
 ἐξουδενώσει, οὐδὲ ἀποστραφήσεται. οἱ δὲ τοὺς ἑαυτῶν δεσμοὺς
 πιαίνοντες, καὶ διὰ πολλῆς τρυφῆς περιέποντες, δεσμῶται
 φθορᾶς καὶ θανάτου λεχθεῖεν ἂν εἰκότως.

Αἰνεσάτωσαν αὐτὸν οὐρανοὶ καὶ γῆ, 
 θάλασσα καὶ πάντα τὰ ἕρποντα ἐν αὐτῇ. 
 
 
 Ἐπειδὴ τοῖς πτωχοῖς ἐπηγγείλατο βασιλείαν οὐρανῶν εἰπὼν,
 μακάριοι οἱ πτωχοὶ τῷ πνεύματι, ὅτι αὐτῶν ἐστιν ἡ
 βασιλεία τῶν οὐρανῶν· σφόδρα ἀκολούθως μετὰ τὸν
 περὶ τῶν πενήτων λόγον ἐπιφέρει· 
 
 Αἰνεσάτωσαν αὐτὸν οὐρα νοί. 
 
 
 Ἐπειδὴ κατὰ πᾶσαν τὴν οἰκουμένην κατά τε γῆν καὶ κατὰ
 θάλασσαν ἤμελλον ἐκκλησίαι τῷ θεῷ συνίστασθαι ἐκ τῶν
 προλελεγμένων πτωχῶν, ἀκολούθως ἐπισυνῆπται· καὶ γῆ
 καὶ 
 
 
 θάλασσα καὶ πάντα τὰ ἕρποντα ἐν αὐτοῖς. 
 
 
 Ἕρποντα δὲ ἐπὶ γῆς καὶ θαλάσσης ἐνταῦθα
 
 κελευόμενα σὺν οὐρανῷ καὶ γῇ αἰνεῖν τὰ ἔθνη τυγχάνει τὰ ἐν
 τῷ θνητῷ βίῳ τῶν ἀνθρώπων ἑρπετῶν δίκην τὸ παλαιὸν ἐπὶ τῷ
 στήθει καὶ τῇ κοιλίᾳ πορευόμενα. 
 Καὶ παρὰ τῷ Ἡσαΐᾳ δὲ θηρία καὶ ἑρπετὰ ἀλληγορικῷ τρόπῳ τὰ
 ἔθνη κέκληται, ἐν οἷς εἴρηται· καὶ συμβοσκηθήσεται
 λύκος μετὰ ἀρνὸς, καὶ πάρδαλις συναναπαύσεται ἐρίφῳ, καὶ
 λέων ὡς βοῦς φάγεται ἄχυρα. καὶ παιδίον νήπιον ἐπὶ
 τρώγλην ἀσπίδων καὶ ἐπὶ κοίτην ἐγγόνων ἀσπίδων τὴν χεῖρα
 ἐπιβαλεῖ, καὶ οὐ μὴ ἀδικήσουσιν· ἃ καὶ
 διερμηνεύων ἑξῆς ὁ λόγος ἐπιφέρει· καὶ ἔσται ἡ ῥίζα
 τοῦ Ἰεσσαὶ καὶ ὁ ἀνιστάμενος ἄρχειν ἐθνῶν, ἐπ’ αὐτῷ ἔθνη
 ἐλπιοῦσι. 
 
 Τῆς οὖν μεταβολῆς ταύτης τῶν ἐθνῶν ἐπὶ τῇ τοῦ Χριστοῦ
 παρουσίᾳ γιγνομένης, εἰκότως σὺν οὐρανῷ καὶ τοῖς κατ’
 οὐρανὸν ἀγγέλοις τὰ ἀποδοθέντα ἑρπετὰ αἰνεῖν προστάττεται
 τὸν θεόν. διὸ λέλεκται· 
 
 Αἰνεσάτωσαν αὐτὸν οὐρανοὶ καὶ γῆ, 
 θάλασσα καὶ πάντα τὰ ἕρποντα ἐν αὐτοῖς. 
 
 
 Πῶς δὲ δύναται τὸν θεὸν αἰνεῖν τὰ ἑρπετὰ, εἰ μὴ μετάσχοι
 φρονήσεως καὶ θεοῦ γνώσεως; οὐκοῦν θύσει τὴν θυσίαν τῆς
 αἰνέσεως καὶ τὰ ἑρπετά; ὅτι δὲ ἀνθρώπους διὰ τούτων
 αἰνίττεται, διδάσκει τὸ εὐαγγέλιον, ἐν ᾧ γέγραπται·
 γεννήματα ἐχιδνῶν, τίς ὑπέδειξεν ὑμῖν φυγεῖν ἀπὸ
 τῆς μελλούσης ὀργῆς; ποιήσατε οὖν καρποὺς ἀξίους
 μετανοίας.

Ὅτι ὁ θεὸς σώσει τὴν Σιών, 
 καὶ οἰκοδομηθήσονται αἱ πόλεις τῆς Ἰουδαίας. 
 καὶ κα
 
 τοικήσουσιν ἐκεῖ καὶ κατακληρονομήσουσιν αὐτήν, 
 καὶ τὸ σπέρμα τῶν δούλων σου καθέξουσιν αὐτήν· 
 καὶ οἱ ἀγαπῶντες τὸ ὄνομά σου κατασκηνώσουσιν ἐν αὐτῇ. 
 
 
 Αἰτίαν ἀποδίδωσι δι’ ἣν οὐρανοὶ καὶ γῆ καὶ θάλασσα καὶ
 πάντα τὰ ἕρποντα ἐν αὐτοῖς αἰνέσειν λέγονται τὸν θεόν. ἡ δὲ
 αἰτία ἐστὶν αὕτη, 
 
 Ὅτι ὁ θεὸς σώσει τὴν Σιών, 
 καὶ οἰκοδομηθήσονται αἱ πόλεις τῆς Ἰουδαίας. 
 
 
 Ποίαν δὲ Σιὼν, ἢ δηλονότι τὴν καθ’ ὅλης τῆς οἰκουμένης
 ἱδρυθεῖσαν τοῦ σωτῆρος ἡμῶν ἐκκλησίαν; πόλεις δὲ Ἰουδαίας
 μὴ ὄκνει λέγειν τὰς θεοπνεύστους γραφὰς, δι’ ὧν ἡ Ἰουδαϊκὴ
 πολιτεία διατετύπωται. ἀλλ’ αὗται μὲν αἱ πόλεις καθῄρηντο,
 ὅσον ἐπὶ Ἰουδαίοις, οἰκοδομὴν δὲ εἰλήφασι διὰ τῆς ἐν Χριστῷ
 καινῆς διδασκαλίας· δι’ ἧς καὶ ἡ ἀληθινὴ περιτομὴ
 συνίσταται, καὶ τὰ πνευματικὰ Σάββατα, καὶ αἱ πνευματικαὶ
 θυσίαι καὶ πάντα τούτοις ἀκολούθως κατὰ τὴν ἑρμηνείαν τοῦ
 πνευματικοῦ νόμου. 
 Οὕτως οὖν οἰκοδομοῦνται αἱ πόλεις τῆς Ἰουδαίας, καὶ
 κατοικήσουσιν ἐν αὐταῖς οἱ πολῖται καὶ οἱ κληρονόμοι τῶν ἐν
 ταῖς θείαις γραφαῖς ἐπηγγελμένων· διὸ λέλεκται· 
 
 Καὶ κληρονομήσουσιν αὐτήν, 
 ἀλλὰ καὶ τὸ σπέρμα τῶν δούλων αὐτοῦ καθέξουσιν αὐτήν. 
 
 
 Δοῦλοι δὲ αὐτοῦ τίνες ἂν εἶεν, ἢ πάντως οἱ τοῦ σωτῆρος ἡμῶν
 μαθηταὶ, καὶ τὸ σπέρμα τὸ καθ’ ὅλης τῆς οἰκουμένης
 κατασπαρὲν, ὅπερ τὴν κληρονομίαν τὴν ἐπηγγελμένην ἐν ταῖς
 θείαις γραφαῖς καθέξει; 
 
 
 
 Ἀλλὰ καὶ οἱ ἀγαπῶντες τὸ ὄνομα αὐτοῦ κατασκηνώσουσιν ἐν
 αὐτῇ, 
 
 
 δῆλον δ’ ὅτι τῇ κληρονομίᾳ· οἷς λεχθήσεται· δεῦτε οἱ
 εὐλογημένοι τοῦ πατρός μου τὴν ἡτοιμασμένην ὑμῖν
 βασιλείαν ἀπὸ καταβολῆς κόσμου. 
 
 Εἰ δὲ ἐπουράνιός ἐστι τοῦ θεοῦ πόλις Σιὼν, περὶ ἧς ὁ
 ἀπόστολος ἐδίδαξεν εἰπών· ἡ δὲ ἄνω Ἱερουσαλὴμ
 ἐλευθέρα ἐστὶν, ἥτις ἐστὶ μήτηρ ἡμῶν· καὶ,
 προσεληλύθατε Σιὼν ὄρει, καὶ πόλει θεοῦ ζῶντος
 Ἱερουσαλὴμ ἐπουρανίῳ, εἶεν ἂν πόλις τῆς
 Ἰουδαίας; δι’ ἃς ἀκολούθως τῇ ἐπουρανίῳ Σιὼν αἱ πολλαὶ παρὰ
 τῷ πατρὶ μοναὶ, ἐν αἷς κατοικήσουσι, καὶ ἃς κληρονομήσουσι
 πάντες οἱ δοῦλοι αὐτοῦ· οἵ τε πάλαι γενόμενοι προφῆται καὶ
 θεοφιλεῖς ἄνδρες, καὶ οἱ μετὰ ταῦτα ὑπηρέται καὶ διάκονοι
 τοῦ εὐαγγελίου αὐτοῦ. ἀλλὰ καὶ τὸ σπέρμα αὐτῶν, οἱ ἐξ αὐτῶν
 δηλαδὴ κατὰ θεὸν γεγενημένοι, προκόψαντες καὶ εἰς τὸ
 τέλειον ἐλθόντες τῆς τοῦ θεοῦ ἀγάπης, τοῦτο γέρας ἕξουσι
 καὶ μισθὸν ἐπάξιον παρ’ αὐτοῦ, τὸ κατασκηνῶσαι ἐν τῇ
 ἐπηγγελμένῃ αὐτοῖς κληρονομίᾳ.

Εἰς τὸ τέλος τῷ Δαυίδ εἰς ἀνάμνησιν. 
 Ὁ θεός, εἰς τὴν βοήθειάν μου πρόσχες. κύριε εἰς τὸ
 βοηθῆσαί μοι σπεῦσον· 
 αἰσχυνθήτωσαν καὶ ἐντραπήτωσαν οἱ ζητοῦντες τὴν ψυχήν
 μου· 
 ἀποστραφείησαν εἰς τὰ ὀπίσω καὶ καταισχυνθείησαν οἱ
 βουλόμενοί μοι κακά· 
 ἀποστραφήτωσαν παραυτίκα αἰσχυνόμενοι οἱ λέγοντές μοι
 εὖγε εὖγε. 
 
 
 
 
 Οὔτε ᾠδὴ οὔτε ψαλμὸς οὔτε τι τῶν τοιούτων οἱ προκείμενοι
 τυγχάνουσι λόγοι· πλὴν ἀναπέμπουσιν εἰς τὸ τέλος, ἐπεὶ περὶ
 μελλόντων τὴν ἱκετηρίαν ποιοῦνται. εἴρηνται δὲ τῷ Δαυὶδ εἰς ἀνάμνησιν, ὡς ἂν εἰς
 αὐτὸ τοῦτο λεχθέντες, ἵν’ ἔχοι προχείρως διὰ στόματος
 ἀπομνημονεύειν αὐτοὺς καὶ ἀντὶ ἐπῳδῆς αὐτοῖς ἐν ταῖς
 περιστάσεσι χρῆσθαι. 
 Δύο δέ εἰσιν οἱ εἰς ἀνάμνησιν 
 ἐπιγεγραμμένοι, ὅ τε μετὰ χεῖρας καὶ ὁ λζ 
 ἐπιγεγραμμένος καὶ αὐτὸς εἰς ἀνάμνησιν. 
 ἀλλ’ ἐκεῖνος μὲν οὐκ εἰς τὸ
 τέλος ἀνέπεμπεν, ἀλλ’ ἦν ψαλμὸς τῷ Δαυὶδ
 εἰς ἀνάμνησιν· οὗτος δὲ εἰς
 τὸ τέλος ἐπιγράφει. ὁ μὲν οὖν λζ οὐ
 μελλόντων ἦν προαγορευτικός, ἀλλὰ παρῳχηκότων πραγμάτων
 ὑπομνηστικός· διὸ τὴν αὐτὴν ἀρχὴν εἶχε τῷ ς 
 λέγων· 
 
 Κύριε, μὴ τῷ θυμῷ σου ἐλέγξῃς με, 
 μηδὲ τῇ ὀργῇ σου παιδεύσῃς με. 
 
 
 Μίαν τε οἱ ἀμφότεροι ὑπόθεσιν περιεῖχον. ὁ μὲν γὰρ ἕκτος
 προϊὼν ἐπιλέγει· 
 
 Ἐκοπίασα ἐν τῷ στεναγμῷ μου· 
 λούσω καθ’ ἑκάστην νύκτα τὴν κλίνην μου· 
 ἐν δάκρυσί μου τὴν στρωμνήν μου βρέξω· 
 
 
 Ὁ δὲ λζ τὰ ὅμοια διδάσκει λέγων· 
 
 Οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν
 ἁμαρτιῶν μου· 
 ὅτι αἱ ἀνομίαι μου ὑπερῇραν τὴν κεφαλήν μου 
 ὡσεὶ φορτίον βαρὺ ἐβαρύνθησαν ἐπ’ ἐμέ. 
 προσώζεσαν καὶ ἐσάπησαν οἱ μώλωπές μου 
 ἀπὸ προσώπου τῆς ἀφροσύνης μου. 
 
 
 Ταῦτα δὲ καὶ τὰ τοιαῦτα ἐπὶ τὴν μνήμην τοῦ πραχθέντος αὐτῷ
 πλημμελήματος ἀνέφερε. διόπερ εἰς ἀνά 
 
 μνησιν ἐπέγραφεν ἐπαναλαμβάνων τὰ παρελθόντα
 διὰ τῆς συνεχοῦς ἐξομολογήσεως. διὸ οὐκ ἐπέγραφεν εἰς τὸ τέλος. 
 
 Ὁ δὲ παρὼν εἰς τὸ τέλος 
 εἴρηται, ἐπειδήπερ ἱκετηρία ἐστὶ προσδοκωμένων πραγμάτων,
 τοῦ προφήτου προλαμβάνοντος καὶ εὐχομένου· ἵν’, εἴ ποτε
 συμβαῖεν ἐχθρῶν ἐπαναστάσεις καὶ ἐπιβουλαὶ κατ’ αὐτοῦ, ταῖς
 προκειμέναις ἐπῳδαῖς χρώμενος ἀλεξιφάρμακα ὥσπερ ἀποτρόπαια
 παντὸς πονηροῦ ἀντιπεριάμματος ἐπάγοιτο. μήποτε δὲ καὶ
 προφητικῶς εἰς πρόσωπον ἀναφέρεται τὰ λεγόμενα τοῦ σωτῆρος;
 ἐπειδήπερ ἐν μὲν τῷ πρὸ τούτου σαφῶς θεσπίζοντι τὸ πάθος
 αὐτοῦ ἐλέγετο ἐξ αὐτοῦ προσώπου· 
 
 Πτωχὸς καὶ 
 ἀλγῶν ἐγώ εἰμι, 
 
 
 ἡ σωτηρία σου, ὁ θεὸς, ἀντελάβετό μου· 
 
 
 ὡσαύτως δὲ καὶ ἐν τῷ μετὰ χεῖρας προϊὼν φάσκει· 
 
 Ἐγὼ δὲ πτωχὸς καὶ πένης, ὁ θεός, βοήθησόν μοι. 
 
 
 Ὥστε καὶ διὰ τοῦτο ἀναγκαίως ἐπιγράφειν εἰς τὸ τέλος. ἐὰν μὲν οὖν ἐκ προσώπου τοῦ Δαυὶδ
 λέγοιτο, εἴποις ἂν ὅτι μεγάλου βασιλεύων ἔθνους, σφόδρα
 πλουσιώτατος ὢν, οὐκ ἠγνόει τὸ φάσκον λόγιον· ὅσῳ
 μέγας εἶ, τοσούτῳ ταπεινοῦ σεαυτόν, καὶ ἐνώπιον κυρίου
 εὑρήσεις χάριν. διὸ μετριοφρονῶν καὶ
 ταπεινοφρονῶν καὶ ἀληθῶς σμικρύνων ἑαυτὸν, καὶ πρὸς τὸ
 μέγεθος ἀφορῶν τοῦ πλούτου τῆς χρηστότητος τοῦ θεοῦ, πτωχὸν
 καὶ πένητα ἑαυτὸν διὰ τῶν προκειμένων ὠνόμαζεν· καὶ
 ἀρχόμενος δὲ τοῦ λόγου, ὡς μηδὲν αὐτῷ συμβαλλομένου, μήτε
 πλούτου, μήτε βασιλείας,
 
 μήτε τῆς τοῦ παντὸς ἔθνους βοηθείας, μήτε τῆς ἐξ ἀσκήσεως
 πορισθείσης αὐτῷ δικαιοσύνης, τὴν παρὰ μόνου τοῦ θεοῦ
 βοήθειαν ἐξῄτει λέγων· 
 
 Ὁ θεός, εἰς τὴν βοήθειάν μου πρόσχες. κύριε, εἰς τὸ
 βοηθῆσαί μοι σπεῦσον. 
 
 
 Ὁρῶν δὲ πολλοὺς διαφθονουμένους τῇ κατὰ θεὸν αὐτοῦ προκοπῇ
 καὶ βασκαίνοντας αὐτοῦ τῇ σωτηρίᾳ τῆς ψυχῆς, προσετίθει τό· 
 
 αἰσχυνθήτωσαν καὶ ἐντραπήτωσαν οἱ ζητοῦντες τὴν ψυχήν
 μου. 
 ἀποστραφήτωσαν εἰς τὰ ὀπίσω καὶ καταισχυνθήτωσαν οἱ
 βουλόμενοί μοι κακά. 
 ἀποστραφήτωσαν παραυτίκα αἰσχυνόμενοι οἱ λέγοντές μοι,
 εὖγε, εὖγε. 
 
 
 Διὰ τούτων γὰρ ὁμολογεῖ αὐτὸς μὲν ἑαυτῷ μὴ δύνασθαι
 ἐπαρκεῖν, δεῖσθαι δὲ τῆς παρὰ τοῦ κρείττονος βοηθείας· ὡς,
 εἰ μὴ τύχοι ταύτης, ἔρημος ἐσόμενος καὶ ἐλεγχθησόμενος
 ἀσθενὴς καὶ πλέον οὐδὲν ἢ θνητὸς ἄνθρωπος· καὶ ὡς οἱ ἐχθροὶ
 αὐτοῦ ἐπιχαιρεσίκακοί τινες ὄντες πεσόντι αὐτῷ
 ἐπαναβήσονται. εἰ δὲ βοηθοῦ τύχοι τοῦ θεοῦ, αὐτὸς μὲν ἔσται
 ἀνώτερος· αἰσχύνην δὲ καταχεοῦνται οἱ τῆς αὐτοῦ ψυχῆς
 ἐπίβουλοι· οἵτινες ἐφ’ ἑκάστῃ πράξει κατὰ πόδας αὐτοῦ
 βαίνοντες καὶ πειρώμενοι ἐπιλαμβάνεσθαι αὐτοῦ λέγειν
 εἰώθασιν, «εὖγε, εὖγε,» ὡς ἂν ἐπιτυγχάνοντες καὶ κατ’ εὐχὰς
 πράττοντες ἐν οἷς αὐτὸν σφάλλεσθαι ἐνόμιζον. 
 Εἰ δὲ ἐπὶ τὸν σωτῆρά τις ἀναφέροι ταῦτα διὰ τὴν ἀποδοθεῖσαν
 αἰτίαν, ἐρεῖ, ὅτι τοὺς ἐπιβουλεύοντας αὐτοῦ τῷ λόγῳ καὶ τῇ
 διδασκαλίᾳ, τῷ τε μεγάλῳ σώματι τῆς ἐκκλησίας
 
 αὐτοῦ θεωρῶν ἐπανισταμένους, καὶ τοὺς διωγμοὺς συνεχῶς
 κατ’ αὐτῆς ἐνεργοῦντας, ἀποτροπιαζόμενος αὐτῶν τὴν κακίαν,
 ταύτην προφητικῶς ἀνέπεμπε τὴν εὐχὴν, οὕτω δεῖν εὔχεσθαι
 διδάσκων τὴν ἐκκλησίαν αὐτοῦ.

Ἀγαλλιάσθωσαν καὶ εὐφρανθήτωσαν ἐπὶ σὲ πάντες οἱ
 ζητοῦντές σε. 
 καὶ λεγέτωσαν διαπαντός· μεγαλυθήτω ὁ θεός, οἱ
 ἀγαπῶντες τὸ σωτήριόν σου. 
 
 
 Τὰ μὲν πρῶτα ἀνατρεπτικὰ ἦν τῶν ἐναντίων· ἀκολούθως δὲ τὰ
 δεύτερα ὑπὲρ τῶν οἰκείων πρεσβεύει. καὶ εἰ μὲν ὁ Δαυὶδ
 δικαίῳ πρέπουσαν εὐχὴν ἐποιεῖτο, ὡς ἂν πάντες οἱ τὸν θεὸν
 ζητοῦντες, ὧν εἷς καὶ αὐτὸς ἦν, ἀγαλλιάσεως καὶ εὐφροσύνης
 μετέχοιεν τῶν ἐχθρῶν καταισχυνομένων· οἱ δὲ ἀγαπῶντες τὸ
 σωτήριον τοῦ θεοῦ λέγοιεν ἂν, «μεγαλυνθήτω ὁ θεός·» καὶ
 τοῦτο μὴ εἰσάπαξ, μηδὲ ἑνί ποτε καιρῷ, ἀλλὰ διαπαντὸς
 λέγοιεν, νικῶντος ἐν αὐτοῖς καὶ δι’ αὐτῶν πᾶν τὸ τῶν
 πολεμίων γένος τοῦ θεοῦ. 
 Εἰ δὲ ὁ σωτὴρ τοῖς προλεχθεῖσιν ἀκολούθως εἴη ὑπὲρ τῶν ἐξ
 ἁπάντων τῶν ἐθνῶν εἰς αὐτὸν πεπιστευκότων, λέγοι ἂν τό· 
 
 ἀγαλλιάσθωσαν καὶ εὐφρανθήτωσαν ἐπὶ σοὶ
 πάντες οἱ ζητοῦντές σε. 
 
 Μὴ γὰρ μόνοι Ἰουδαῖοι, μηδὲ οἱ τὸν Ἀβραὰμ αὐχοῦντες, ἀλλὰ
 καθόλου καὶ ἀορίστως πάντες ὅσοι δήποτε καὶ ἐξ οἵου γένους
 εἶεν οἱ ζητοῦντές σε, ἀγαλλιάσθωσαν καὶ
 εὐφρανθήτωσαν ἐπὶ σοὶ 
 καὶ λεγέτωσαν· μεγαλυνθήτω ὁ
 θεός. καὶ τοῦτο λεγέτωσαν
 διαπαντὸς οἱ ἀγαπῶντες τὸ σωτήριόν σου · αὐτὸν
 δηλαδὴ τὸν σωτῆρα σωτήριον πολλαχοῦ τῶν γραφῶν
 
 ὠνομασμένον, ὃν ἀγαπῶσιν οἱ δι’ ἔργων τὴν διδασκαλίαν
 αὐτοῦ ἐν ἀγάπῃ καθαρᾷ περιέποντες.

Ἐγὼ δὲ πτωχὸς καὶ πένης· ὁ θεός, βοήθησόν μοι. 
 βοηθός μου καὶ ῥύστης μου σὺ εἶ· κύριε, μὴ χρονίσῃς. 
 
 
 Kαὶ Δαυὶδ πλούσιος ὢν ἐταπεινοφρόνει, ἅτε γνῶσιν ἔχων τοῦ
 μεγέθους τοῦ θεοῦ, καὶ τὸ μηδὲν ἑαυτὸν ὁρῶν. διὸ τὴν παρὰ
 μόνου τοῦ ἰσχυροῦ βοήθειαν ἐξῃτεῖτο λέγων· 
 
 ... ὁ θεός, βοήθησόν μοι· 
 βοηθός μου καὶ ῥύστης μου εἶ σύ· κύριε, μὴ χρονίσῃς. 
 
 
 Καὶ ὁ Χριστὸς δὲ πλούσιος ὢν δι’ ἡμᾶς ἐπτώχευσεν,
 ὡς ἐδίδαξεν ὁ θεῖος ἀπόστολος. διὸ καὶ ἑαυτὸν
 ἀνετίθει τῇ τοῦ πνεύματος βοηθείᾳ, πρεσβεύων ὑπὲρ τοῦ λαοῦ
 αὐτοῦ καὶ τῆς ἐκκλησίας, ὡς ἂν μὴ, εἰς μακροὺς χρόνους
 πολεμουμένη ἐν τοῖς καιροῖς τῶν διωγμῶν, μεγάλην
 ἀπενέγκοιτο βλάβην. διό φησι· 
 
 βοηθός μου καὶ ῥύστης μου εἶ σύ· κύριε, μὴ χρονίσῃς. 
 
 
 Εἰ δὲ καὶ ταῦτα ἀναφέροιτο ἐπὶ τὸν καιρὸν τοῦ πάθους τοῦ
 σωτῆρος ἡμῶν, καὶ αὐτὸς ἐπιστήσεις. ἐπειδὴ γὰρ διέγραψεν ἐν
 τῷ πρὸ τούτου τὰς κατ’ αὐτοῦ ἐπαναστάσεις· ὅπως τε
 εἰσέλθοσαν ὕδατα ἕως τῆς ψυχῆς αὐτοῦ, καὶ ἐνεπάγη εἰς ὕλην
 βυθοῦ, καὶ ὡς ἦλθεν εἰς τὰ βάθη τῆς θαλάσσης· ἐπληθύνθησάν
 τε ὑπὲρ τὰς τρίχας τῆς κεφαλῆς αὐτοῦ οἱ μισοῦντές αὐτὸν
 δωρεάν· πέπονθέ τε ὅσα καὶ εἴρηται· εἰκότως τὴν παροῦσαν
 δέησιν ἀναπέμπει πρὸς τὸν πατέρα λέγων· 
 
 ὁ θεός, εἰς τὴν βοήθειάν μου πρόσχες· κύριε, εἰς τὸ
 βοηθῆσαί μοι σπεῦσον, καὶ τὰ τούτοις ἀκόλουθα. 
 
 
 Ἐπειδὴ ἑώρα τὸ τάγμα τῶν ἀποστόλων αὐτοῦ
 
 ἐν πολλῇ συγχύσει γεγενημένον διὰ τὴν περὶ αὐτὸν ἀγάπην,
 τὰς δευτέρας ὑπὲρ αὐτῶν προΐετο φωνὰς, ὅπως, ἀπολαβόντες
 αὐτοῦ τὴν ἀνάστασιν ἣν περιέμενον ποθοῦντες ἰδεῖν,
 πληρωθεῖεν ἀγαλλιάσεως καὶ εὐφροσύνης, λέγοντες διαπαντός·
 μεγαλυνθήτω ὁ θεός , αὐτοὶ
 ὄντες οἱ ἀγαπῶντες τὸ σωτήριον αὐτοῦ.

Ἐπὶ σοί, κύριε, ἤλπισα, μὴ καταισχυνθείην εἰς τὸν
 αἰῶνα, 
 ἐν τῇ δικαιοσύνῃ σου ῥῦσαί με, καὶ ἐξέλου με. 
 κλῖνον πρός με τὸ οὖς σου καὶ σῶσού με· 
 γενοῦ μοι εἰς θεὸν ὑπερασπιστὴν 
 καὶ εἰς τόπον ὀχυρὸν του; σῶσαί με. 
 
 
 Τὰ ἰσοδυναμοῦντα τούτοις καὶ ὁ λ περιέχει
 ψαλμὸς, τοῦτον καὶ αὐτὸς ἀρχόμενος τὸν τρόπον· 
 
 ἐπὶ σοί, κύριε, ἤλπισα, μὴ καταισχυνθείην εἰς τὸν
 αἰῶνα, 
 ἐν τῇ δικαιοσύνῃ σου ῥῦσαί με. 
 κλῖνον πρὸς μὲ τὸ οὖς σου. 
 τάχυνον τοῦ ἐξελέσθαι με· 
 γενοῦ μοι εἰς θεὸν ὑπερασπιστήν. 
 καὶ εἰς οἶκον καταφυγῆς τοῦ σῶσαί με. 
 
 
 Ἀλλ’ ἐκεῖνος μὲν, «εἰς τὸ τέλος,» καὶ «ψαλμὸς τῷ Δαυῒδ,»
 ἐπεγέγραπτο· ὁ δὲ παρὼν ἀνεπίγραπτος τυγχάνει. κἀκεῖνος μὲν
 ἐξομολόγησιν σὺν ἱκετηρίᾳ περιεῖχεν, ὁ δὲ προφητεία ἔοικεν
 ἐκ προσώπου τοῦ σωτῆρος προενηνεγμένη. διὸ οὐδὲ
 ἐπιγέγραπται συνήθως, «τοῦ Δαυΐδ.» εἴποι δ’ ἄν τις
 προσήκειν συμπεριλαμβάνειν αὐτὸν τοῖς πρὸ αὐτοῦ
 τεταγμένοις, διὰ τὸ πολλὴν πρὸς αὐτὰ σώζειν ἀκολουθίαν· ἐν
 γοῦν τῷ πρὸ τούτου ἐλέγετο· 
 
 ὁ θεός, εἰς τὴν βοήθειάν μου πρόσχες. 
 αἰσχυνθήτωσαν καὶ ἐντραπήτωσαν οἱ ζητοῦντες τὴν ψυχήν
 μου. 
 ἀποστραφείησαν
 
 εἰς τὰ ὀπίσω καὶ καταισχυνθείησαν οἱ βουλόμενοί μοι
 κακά. 
 
 
 Καὶ ἐν τοῖς μετὰ χεῖρας δὲ προϊὼν ὁ λόγος ταῖς αὐταῖς
 κέχρηται φωναῖς λέγων· 
 
 Ὁ θεός μου, εἰς τὴν βοήθειάν μου πρόσχες, 
 αἰσχυνθήτωσαν καὶ ἐκλειπέτωσαν οἱ ἐνδιαβάλλοντες τὴν
 ψυχὴν μου· 
 περιβαλέσθωσαν αἰσχύνην καὶ ἐντροπὴν οἱ ζητοῦντες τὰ
 κακά μοι· 
 
 
 Καὶ τὰ λοιπὰ δὲ τῆς αὐτῆς ἔχεται διανοίας, εἰς πλάτος
 ἐκτεινομένου τοῦ λόγου διὰ τῶν προκειμένων, ἅπερ οὐκ ἀπὸ
 σκόπου ἄν τις εἴποι ἁρμόζειν τῷ πατρί· διά τε τὸ λέγεσθαι
 ἐν αὐτῷ· 
 
 Ὅτι σὺ εἶ ἡ ὑπομονή μου, κύριε, 
 ἡ ἐλπίς μου ἐκ νεότητός μου· 
 ἐπὶ σὲ ἐπεστερήχθην ἀπὸ γαστρός, 
 ἐκ κοιλίας μητρός μου σύ μου εἶ σκεπαθής. 
 
 
 Αὐτὰ γὰρ ταῦτα καὶ ἐν τῷ κα ψαλμῷ ἐξ αὐτοῦ
 προσώπου ἐλέγετο ἐν τούτοις· 
 
 ὅτι σὺ εἶ ὁ ἐκσπάσας με ἐκ γαστρός· 
 ἡ ἐλπίς μου ἀπὸ μαστῶν τῆς μητρός μου· 
 ἐπὶ σὲ ἐπερρίφην ἐκ μήτρας, 
 ἐκ κοιλίας μητρός μου θεός μου εἶ συ. 
 
 
 Ἀλλὰ καὶ τὸ ἑξῆς ἐπιλεγόμενον ἐν τῇ μετὰ χεῖρας προφητείᾳ
 ἐν τῷ, 
 
 Ὁ θεός μου, μὴ ἐγκαταλίπῃς με, 
 ἕως ἂν ἀπαγγελῶ τὸν βραχίονά σου τῇ γενεᾷ πάσῃ τῇ
 ἐρχομένῃ, 
 
 
 ἰσοδυναμεῖν ἔοικε τῷ ἐν κα ψαλμῷ φάσκοντι λόγῳ· 
 
 Ἀναγγελήσεται τῷ κυρίῳ γενεὰ ἡ ἐρχομένη. 
 
 
 Πρόσχες γὰρ ἀκριβῶς ὅπως ἐν ἐκείνῳ μὲν ἐλέγετο, 
 
 Ἀναγγελήσεται τῷ κυρίῳ γενεὰ ἡ ἐρχομένη, 
 
 
 ἐν δὲ τῷ προκειμένῳ· 
 
 ἕως ἂν ἀπαγγελῶ τὸν βραχίονά σου τῇ γενεᾷ πάσῃ τῇ
 ἐρχομένῃ. 
 
 
 Ἀλλὰ καὶ τὴν ἐκ νεκρῶν ἀνάστασιν αὐτοῦ σαφῶς
 
 παρίστησιν ἡ μετὰ χεῖρας προφητεία λέγουσα ἐξ αὐτοῦ
 προσώπου· 
 
 Ὁ θεός, τίς ὅμοιός σοι; 
 ὅσας ἔδειξάς μοι θλίψεις πολλὰς καὶ κακάς, 
 καὶ ἐπιστρέψας ἐζῳοποίησάς με, 
 καὶ τῶν ἀναγκῶν τῆς γῆς πάλιν ἀνήγαγές με; 
 
 
 Εἴτ’ οὖν ἐκ προσώπου τοῦ σωτῆρος, εἴτε ἐκ προσώπου παντὸς
 δικαίου, τῶν προκειμένων ἀκουστέον. περιέχει γὰρ
 διδασκαλίαν παιδεύουσαν ἡμᾶς μετὰ διαθέσεως ὑγιοῦς πάντα
 μὲν δεύτερα τίθεσθαι, ἐπὶ μόνον δὲ τὸν κύριον τὰς ἑαυτῶν
 ἀναρτᾷν ἐλπίδας, ὥστε λέγειν αὐτῷ διαθέσει γνησίᾳ. 
 
 Ἐπὶ σοί, κύριε, ἤλπισα, μὴ καταισχυνθείην εἰς τὸν
 αἰῶνα. 
 
 
 Οἱ γὰρ ἐπὶ πλούτῳ καὶ πολλῇ περιουσίᾳ βίου, ἢ ἐπὶ ἀξιώμασι
 κοσμικοῖς, ἢ ἐπὶ ἀρχόντων οἰκειότητι καὶ προστασίᾳ, ἢ ἐφ’
 ἑτέρῳ τινὶ τῶν θνητῶν καὶ ἐπικήρων τὰς ἑαυτῶν ἀνατιθέντες
 ἐλπίδας, αἰσχύνην ὀφλήσουσιν. «ἐπικατάρατος γὰρ ἄνθρωπος ὃς
 τὴν ἐλπίδα ἔχει ἐπ’ ἄνθρωπον, καὶ στηρίζει σάρκα βραχίονος
 αὐτοῦ.» κέκραγέ τε βοῶν ὁ λόγος· 
 
 Μὴ πεποίθατε ἐπ’ ἄρχοντας, 
 μηδὲ ἐφ’ υἱοὺς ἀνθρώπων, οἷς οὐκ ἔστι σωτηρία, 
 
 
 καὶ πάλιν· 
 
 πλοῦτος ἐὰν ῥέῃ, μὴ προστίθεσθε καρδίαν. 
 
 
 καὶ ἐν ἑτέροις δὲ λέγειν διδασκόμεθα· 
 
 Κύριος ἐμοὶ βοηθός, 
 οὐ φοβηθήσομαι τί ποιήσει μοι ἄνθρωπος. 
 ἀγαθὸν πεποιθέναι ἐπὶ κύριον, 
 ἢ πεποιθέναι ἐπὶ ἄνθρωπον. 
 ἀγαθὸν ἐλπίζειν ἐπὶ κύριον, 
 ἢ ἐλπίζειν ἐπὶ ἄρχοντας. 
 
 
 Ὁ δὲ ἀγαθὰ ἑαυτῷ συνειδὼς εἴποι ἂν τῷ κυρίῳ καὶ τὸ, «ἐν
 δικαιοσύνῃ σου ῥῦσαί με καὶ ἐξέλου με.» πολλῇ γὰρ
 πεποιθήσει τεθάρρηκεν, ὅτι, κατὰ τὸ δικαιότατον κρίνας ὁ
 
 θεὸς, εὑρήσει αὐτὸν οὐ κατακρίσεως, οὐδὲ ἀποβολῆς ἄξιον,
 ἀλλὰ βοηθείας καὶ ἀντιλήψεως· διό φησιν· 
 
 Ἐν τῇ δικαιοσύνῃ σου ῥῦσαί με καὶ ἐξέλου με. 
 
 
 Συνειδήσει δὲ κεκαθαρμένῃ τὰς ἱκετηρίους φωνὰς πρὸς τὸν
 θεὸν ἀναπέμπων, καὶ τό· 
 
 Κλῖνον πρὸς μὲ τὸ οὖς σου, καὶ σῶσόν με, 
 
 
 ἔλεγεν. ἀλλὰ καὶ ὡς ἀναγκαίως τῷ θεῷ παρεκάλει λέγων· 
 
 Γενοῦ μοι εἰς θεὸν ὑπερασπιστὴν 
 καὶ εἰς τόπον ὀχυρὸν τοῦ σῶσαί με. 
 
 
 Προασπίζων γὰρ ὁ θεὸς καὶ ὑπερμαχῶν, οὐκ ἂν περὶ μικροῦ
 τινος τοῦτ’ ἐποίησε· μόνος δὲ ὁ τέλειος εἴποι ἂν τῷ θεῷ· 
 
 Ὅτι στερέωμά μου καὶ καταφυγή μου σὺ εἶ. 
 
 
 Ἀνθ’ οὗ ὁ μὲν Ἀκύλας · 
 
 Ὅτι πέτρα μου καὶ ὀχύρωμά μου σύ, 
 
 
 ἡρμήνευσεν, ὁ δὲ Σύμμαχος · 
 
 Ὅτι πέτρα μου καὶ καταφυγή μου σὺ εἶ.

Ὁ θεός μου, ῥῦσαί με ἐκ χειρὸς ἁμαρτωλοῦ, 
 ἐκ χειρὸς παρανομοῦντος καὶ ἀδικοῦντος. 
 ὅτι σὺ εἶ ἡ ὑπομονή μου, κύριε, 
 ἡ ἐλπίς μου ἐκ νεότητός μου. 
 
 
 Ὁ τέλειος ὥσπερ ἴδιον κτῆμα τὸν θεὸν ἐπικαλεῖται λέγων· «ὁ
 θεός μου·» ἐπειδήπερ ἐπαγγελία ἐστὶ τοῦ θεοῦ περὶ τῶν ἀξίων
 λέγουσα· «ἔσομαι αὐτῶν θεὸς, καὶ αὐτοὶ ἔσονταί μοι λαός.» ὁ
 δὴ λέγων, «ἐπὶ σοὶ, κύριε, ἤλπισα,» καὶ πάντα μὲν δεύτερα
 θέμενος, ἐπὶ μόνον δὲ τὸν θεὸν ἑαυτὸν ἐπιρρίψας, εἰκότως
 εἴποι ἂν, «ὁ θεός μου.» 
 Ῥυσθῆναι δὲ ἐκ χειρὸς ἁμαρτωλοῦ εὔχεται, ἵνα μὴ ταῖς
 πράξεσιν ὅμοιος γένηται τῷ ἁμαρτωλῷ, μηδὲ τῷ παρανομοῦντι·
 διὸ ἐπιλέγει· 
 
 Ἐκ χειρὸς ἁμαρτωλοῦ, 
 καὶ ἐκ χειρὸς παρανομοῦντος καὶ ἀδικοῦντος. 
 
 
 Ἀλλὰ καὶ ὅπως μὴ ὑποχείριος γένηται τοῖς τοιούτοις, εὐλόγως
 δὲ τὸν θεὸν ἑαυ
 
 τοῦ θεὸν ὀνομάζοι ἂν, οὐ μόνον διὰ τὰ ἔμπροσθεν λελεγμένα,
 ἀλλὰ καὶ διὰ τὰς ἑξῆς ἐπιλεγομένας αἰτίας. σὺ γάρ μου,
 φησὶ, τυγχάνεις ὑπομονὴ, καὶ σύ μου ἐλπὶς ἐκ νεότητος. οὐ
 γὰρ πώποτε διέλειπόν σε ὑπομένων, οὐδὲ γέγονέ τις καιρὸς,
 ἐν ᾧ οὐχί σε προεθέμην ἐμαυτοῦ ἐλπίδα. ὧν χάριν ἱκετεύω ἐκ
 χειρὸς ἁμαρτωλῶν καὶ παρανομούντων ῥυσθῆναι.

Ἐπὶ σὲ ἐπεστηρίχθην ἀπὸ γαστρός, 
 ἐκ κοιλίας μητρός μου σύ μου εἶ σκεπαστής. 
 ἐν σοὶ ἡ ὕμνησίς μου διαπαντός· 
 ὡσεὶ τέρας ἐγενήθη τοῖς πολλοῖς 
 σὺ βοηθὸς κραταιός· 
 
 
 Τὸ μὲν ἐκ νέας ἡλικίας ἐπὶ τὸν θεὸν ἐλπίζειν λέγοιτ’ ἂν καὶ
 ἐπὶ τοῦ Δαυΐδ. ἐπείπερ, νέος ὢν καὶ ποιμαίνων τὰ πρόβατα
 Ἰεσσαὶ τοῦ πατρὸς, πίστει καὶ ἐλπίδι τῇ εἰς τὸν θεὸν καὶ
 λέουσι καὶ ἄρκτοις ἐπῄει τῆς τῶν προβάτων σωτηρίας ἕνεκα·
 τὸν καλὸν μιμούμενος ποιμένα, περὶ οὗ εἴρηται· «ὃν τρόπον
 ὅταν ἐκσπάσῃ ὁ ποιμὴν ἐκ στόματος τοῦ λέοντος δύο σκέλη, ἢ
 λoβὸν ὠτίου.» 
 Ἀλλὰ καὶ παιδάριον ὢν ἤλαυνε τὸ πνεῦμα τὸ πονηρὸν ἀπὸ τοῦ
 Σαοὺλ δυνάμει πίστεως καὶ ἐλπίδος τῆς εἰς τὸν θεόν. ἐπειδὰν
 καὶ πᾶς ὁ ἐκ νέας ἡλικίας τῆς κατὰ θεὸν ἐκλογῆς
 κατηξιωμένος, οἷος ἦν Τιμόθεος ἐκ παιδὸς ἅγια γράμματα
 μεμαθηκὼς τὸ, 
 
 Ἡ ἐλπίς μου ἐκ νεότητός μου. 
 
 
 Τὸ δὲ, 
 
 Ἐπὶ σὲ ἐπεστηρίχθην ἀπὸ γαστρὸς, 
 ἐκ κοιλίας μητρός μου, σύ μου εἶ σκεπαστής, 
 
 
 μόνῳ ἂν ἁρμόζοι τῷ σωτῆρι ἡμῶν ἀθολώτῳ καὶ ἀσυγχύτῳ
 γενομένῳ καθ’ ὃν ἐκυοφορεῖτο καιρόν. οἱ μὲν γὰρ λοιποὶ
 πάντες ἄνθρωποι ἐν
 
 τῷ κυΐσκεσθαι, καὶ πρώτην λαμβάνειν σύστασιν τοῦ σώματος,
 φυτικὴν ὥσπερ ζωὴν ζῶντες, οὔτε τοῖς τοῦ σώματος
 αἰσθητηρίοις, οὔτε τῇ διανοίᾳ παρακολουθούσῃ κέχρηνται·
 ἀλλὰ καὶ τὸ ἡγεμονικὸν αὐτὸ καὶ τὸν νοῦν βεβαπτισμένοι,
 οὐδὲν σκώληκος διενέγκoιεν ἄν. ὁ δὲ λέγων τῷ θεῷ, 
 
 Ἐπὶ σὲ ἐπεστηρίχθην ἀπὸ γαστρός, 
 
 
 οὐ μόνον γνῶσιν ἐμφαίνει κεκτῆσθαι θεοῦ, ἀλλὰ καὶ μεγίστην
 ἀρετὴν φιλοθέου δυνάμεως, δι’ ἧς ἐπ’ αὐτὸν τὸν θεὸν
 ἐστηρίζετο. καὶ τοιοῦτος ἦν κυϊσκόμενος καὶ ἐν γαστρὶ τῆς
 μητρὸς συλλαμβανόμενος. τὸ δὲ, 
 
 Ἐκ κοιλίας μητρός μου εἶ σκεπαστής, 
 
 
 δύναται καὶ ἐπὶ πάντων ἁρμόζειν. εἰ γὰρ μὴ θεοῦ δύναμις
 ἐφρούρει καὶ ἐφύλαττε τὸ κατὰ γαστρὸς κυϊσκόμενον, οὐδ’ ἂν
 συνέστη, οὐδ’ ἂν μετέσχε ζωῆς, μήτε πνεῖν δυνάμενον, μήτε
 τοῖς λοιποῖς κεχρῆσθαι αἰσθητηρίοις. 
 Πάλιν δὲ καὶ ἐν τούτῳ λέγων, «σύ μου εἶ σκεπαστὴς,»
 ἐνέφαινεν ἐξαίρετόν τι ἐσχηκέναι παρὰ τοὺς λοιποὺς τοὺς ἐν
 κοιλίᾳ μητρὸς συλληφθέντας. τάχα γὰρ ἐπὶ μὲν τῆς τῶν λοιπῶν
 ἀνθρώπων γενέσεως ἄλλοι τινὲς ἐφεστήκασιν ἄγγελοι
 διακονούμενοι τῇ ἑκάστου εἰς τὸν βίον παρόδῳ· ἐπὶ δὲ τῆς
 γενέσεως τοῦ σωτῆρος, αὐτὸς ἦν ὁ πατὴρ σκεπαστὴς αὐτοῦ
 γιγνόμενος· διὸ καὶ ἐπὶ αὐτὸν ἐπεστηρίζετο. οὕτως διὰ
 πάντων «ὕμνησιν» ἑαυτοῦ εἶχε τὸν πατέρα. διὸ ἐπιλέγει· 
 
 Ἐν σοὶ ἡ ὕμνησίς μου διαπαντός. 
 
 
 Οὐ γὰρ διέλιπέ τινα καιρὸν ὑμνῶν τὸν πατέρα, ἢ καὶ
 ὑμνούμενος ὑπ’ αὐτοῦ ἐπὶ τῇ τοσαύτῃ ὑπακοῇ. ἀλλ’, ἡ μὲν
 ἐμὴ, φησὶν, αἴνεσις,
 
 ἢ καὶ ὕμνησις ἐν σοὶ γέγονε διαπαντός. οἱ δὲ πολλοὶ τῶν
 ἀνθρώπων, μηδὲν τούτων ἐπιστάμενοι, ὡς περὶ τέρας ἐκτήσαντό
 με. τεράστιον γοῦν τι πρᾶγμα τοῖς πολλοῖς ἐγενόμην, ὡς
 διάφορα περὶ ἐμοῦ δοξάζειν αὐτούς· καί τινας μὲν θεὸν εἶναι
 ἄσαρκον καὶ ἀσώματον, δοκήσει μόνον ὀφθέντα ἐπὶ γῆς,
 ἡγεῖσθαι, τινὰς δὲ ψιλὸν ἄνθρωπον, ὡς μηδὲν πλέον παρὰ τοὺς
 λοιποὺς ἐσχηκότα· καὶ ἄλλους μὲν ἀραῖς καὶ δυσφημίαις
 ὑποβάλλειν, ἑτέρους δὲ σέβειν καὶ προσκυνεῖν. 
 Τέρας δὲ τοῖς πᾶσιν ἀληθῶς γέγονεν ὁ ἐμὸς θάνατος. τὸ γὰρ
 σταυρὸν ὑπομεῖναι θεὸν ὄντα, καὶ τοιαῦτα παθεῖν τὸν ἑτέροις
 ζωὴν κεχαρισμένον, τέρας ἦν ἀληθῶς. διό φησιν· 
 
 Ὡσεὶ τέρας ἐγενήθην τοῖς πολλοῖς. 
 
 
 Ἀλλ’ ἐν πᾶσι τούτοις σὺ, φησὶ, «βοηθός» μου γέγονας
 «κραταιός·» οὐδὲ γὰρ ἄλλον ἐκτησάμην βοηθόν. πάντα γὰρ ἦν
 δεύτερα καὶ ὑποβεβηκότα τὴν ἐμὴν δύναμιν· σὺ δὲ μόνος, ὃν
 ἐλπίδα ἐμαυτοῦ ἐπεγραψάμην, «βοηθός» μου γέγονας
 «κραταιός.» καὶ κατὰ τὸν Σύμμαχον δὲ ὁμοίως εἴρηται· 
 
 Σὺ ἐπεστηρίχθην ἀπὸ γαστρός, 
 ἀπὸ τῶν ἐνδοσθίων τῆς μητρός μου σὺ ἐπεῖδές με. 
 εἰς σὲ ἡ ἀναμονή μου ἐνδελεχῶς, 
 ὡσεὶ τέρας ἐγενόμην τοῖς πολλοῖς· 
 σὺ δὲ πεποίθησίς μου ἰσχυρά.

Πληρωθήτω τὸ στόμα μου αἰνέσεως, 
 ὅλην τὴν ἡμέραν τῆς μεγαλοπρεπείας σου. 
 μὴ ἀπορρίψῃς με εἰς καιρὸν γήρως, 
 ἐν τῷ ἐκλείπειν τὴν ἰσχύν μου μὴ ἐγκαταλίπῃς με· 
 ὅτι εἶπαν οἱ ἐχθροί μου ἐμοί· 
 καὶ οἱ φυλάσσοντες τὴν ψυχήν μου
 
 ἐβουλεύσαντο ἐπὶ τὸ αὐτὸ 
 λέγοντες· ὁ θεὸς ἐγκατέλιπεν αὐτόν· 
 καταδιώξατε καὶ καταλάβετε αὐτὸν 
 ὅτι οὐκ ἔστιν ὁ ρυόμενος. 
 
 
 Ἤδη μὲν καὶ τὸν παρελθόντα χρόνον ὕμνησίς μου, φησὶν, ἐν
 σοὶ γέγονε διὰ παντός· πλὴν ἀλλὰ καὶ περὶ τοῦ μέλλοντος
 δέομαι, ὡς ἂν μέχρις ἐσχάτης ὥρας τοῦ βίου τὸ στόμα μου τῆς
 σῆς αἰνέσεως πληρῷτο, καὶ οὕτω γε πληρῷτο, ὡς μηδένα χώραν
 σχολάζουσαν ἔχειν πρὸς τὸ ἄλλο τι φθέγγεσθαι, μηδὲ
 ἀνθρώποις ὁμιλεῖν· καὶ τοῦτό μοι ὑπάρξαι ἀξιῶ κατὰ πᾶσαν
 ἡμέραν, καὶ ἐν τῷ παντὶ χρόνῳ τῆς ἐμῆς ζωῆς μὴ
 ἀποστερηθῆναι καὶ ἀπορριφῆναι ταύτης τῆς χάριτος, κἂν ἐπὶ
 γήραος οὐδῷ δέοι φθάσαι, μηδὲ μέχρις ἐσχάτης τελευτῆς ἄλλο
 τί με πράττειν ἢ πληροῦσθαι τὸ στόμα μου τῆς σῆς αἰνέσεως
 καὶ τῆς σῆς μεγαλοπρεπείας. 
 Ἀντὶ δὲ τοῦ, «ὅλην τὴν ἡμέραν,» ὁ Σύμμαχος , «κατὰ πᾶσαν
 ἡμέραν» ἐξέδωκε· 
 
 Πλησθείη τὸ στόμα μου αἴνου σου 
 κατὰ πᾶσαν ἡμέραν, ἐν τῇ εὐπρεπείᾳ σου 
 μὴ ἀποβάλῃς με καιρῷ γήρως. 
 
 
 Εἰ γὰρ δέοι καὶ μέχρι γήρως παρατεῖναι τὴν ἡλικίαν, τοῦτο
 μὲν οὐ παραιτητέον, ἱκετεύω δὲ μὴ ἀποστερηθῆναί ποτε τοῦ
 πεπληρῶσθαι τὸ στόμα μου τῆς σῆς αἰνέσεως καὶ τῆς σῆς
 μεγαλοπρεπείας. εἰ δὲ καιρῷ τινι διὰ γῆρας ἐκλίποι ἡ ἰσχύς
 μου, μηδὲ τότε με σὺ ἐγκαταλίποις. 
 Ταῦτα μὲν οὖν ἁρμόζοι ἂν λέγειν καὶ τῷ Δαυῒδ καὶ παντὶ
 ἀνθρώπῳ θεοφιλεῖ ἐν ταῖς πρὸς τὸν θεὸν ἱκετηρίαις. ἐπὶ δὲ
 τοῦ σωτῆρος ἐπίστησον ὅπως εἴρηται τῷ Ἀποστόλῳ τὸ,
 «ἐσταυρώθη δὲ ἐξ ἀσθενείας, ἀλλὰ ζῇ
 
 ἐκ δυνάμεως θεοῦ.» εἰ γὰρ καὶ ἐξ ἀσθενείας ἐσταυρώθη, ἀλλ’
 οὔτι γε νικηθεὶς ὑφ’ ἑτέρων, αὐτὸς δὲ ἑαυτὸν ἀσθενῆ
 ποιήσας, καὶ ἑαυτὸν παραδοὺς ὑποχείριον ἀνθρώποις· ὃ δὴ
 διδάσκει φάσκων· «οὐδεὶς αἴρει τὴν ψυχήν μου ἀπ’ ἐμοῦ· ἀλλ’
 ἐγὼ τίθημι αὐτὴν ἀπ’ ἐμαυτοῦ. ἐξουσίαν ἔχω θεῖναι αὐτὴν,
 καὶ ἐξουσίαν ἔχω λαβεῖν αὐτήν.» ὥσπερ οὖν ἐκένωσεν αὐτὸς
 ἑαυτὸν μορφὴν δούλου λαβὼν, οὕτως ἀσθενῆ ἑαυτὸν εἰργάσατο,
 ὅπως ἁλωτὸς γένηται ἀνθρώποις, καὶ ἵνα σταυρὸν ὑπομένῃ
 «ὑπήκοος γιγνόμενος» τῷ πατρὶ «μέχρι θανάτου, καὶ θανάτου
 σταυροῦ.» διό φησιν· 
 
 Ἐν τῷ ἐκλείπειν τὴν ἰσχύν μου μὴ ἐγκαταλίπῃς με. 
 
 
 Εἶτα ἐπειδὴ τοῦ πάθους ἑαυτοῦ ἐμνημόνευσε καὶ τῶν τὸ πάθος
 ἐργασαμένων ἀκολούθως ποιεῖται μνήμην λέγων· 
 
 Ὅτι εἶπαν οἱ ἐχθροί μου ἐμοὶ, 
 καὶ οἱ φυλάσσοντες τὴν ψυχήν μου· 
 
 
 ἢ κατὰ τὸν Σύμμαχον , 
 
 Καὶ οἱ ἐπιτηροῦντες τὴν ψυχήν μου ἐβουλεύσαντο ἐπὶ τὸ
 αὐτὸ 
 λέγοντες· ὁ θεὸς ἐγκατέλιπεν αὐτόν· 
 καταδιώξατε καὶ καταλάβετε αὐτόν, 
 ὅτι οὐκ ἔστιν ὁ ῥυόμενος. 
 
 
 Ταῦτα γὰρ ἔλεγον οἱ ἀρχιερεῖς καὶ οἱ σὺν αὐτοῖς κατὰ τὸν
 καιρὸν τοῦ πάθους, κινοῦντες αὐτῶν τὰς κεφαλὰς καὶ
 λέγοντες· «ὁ καταλύων τὸν ναὸν καὶ ἐν τρισὶν ἡμέραις
 ἐγείρων αὐτὸν, ἄλλους ἔσωσεν, ἑαυτὸν οὐ δύναται σῶσαι. εἰ
 βασιλεύς ἐστι τοῦ Ἰσραὴλ, καταβάτω νῦν ἀπὸ τοῦ σταυροῦ, καὶ
 πιστεύσωμεν αὐτῷ.»

Ὁ θεός, μὴ μακρύνῃς ἀπ’ ἐμοῦ· 
 ὁ θεὸς, εἰς τὴν βοήθειάν μου πρόσχες. 
 αἰσχυνθήτωσαν καὶ ἐκλειπέτωσαν οἱ ἐνδιαβάλλοντες τὴν
 ψυχήν μου· 
 περιβαλέσθωσαν αἰσχύνην καὶ ἐντροπὴν οἱ ζητοῦντες
 
 τὰ κακά μοι· 
 ἐγὼ δὲ διαπαντὸς ἐλπιῶ· 
 καὶ προσθήσω ἐπὶ πᾶσαν τὴν αἴνεσίν σου 
 τὸ στόμα μου ἀναγγελεῖ τὴν δικαιοσύνην σου· 
 ὅλην τὴν ἡμέραν τὴν σωτηρίαν σου· 
 ὅτι οὐκ ἔγνων γραμματείας. 
 εἰσελεύσομαι ἐν δυναστείᾳ κυρίου· 
 μνησθήσομαι τῆς διακαιοσύνης σου μόνου. 
 
 
 Οἱ μὲν προλεχθέντες ἐχθροί μου ἔλεγον· «ὁ θεὸς ἐγκατέλιπεν
 αὐτόν·» ἐγὼ δὲ ἀντιβολῶ καὶ δέομαί σε τὸν ἐμαυτοῦ θεὸν
 παρεῖναί μοι διαπαντὸς, μηδὲ μακράν μου ἵστασθαι, προσέχειν
 δὲ εἰς τὴν βοήθειάν μου. σὲ γὰρ βοηθὸν κτώμενος, οἶδ’ ὅτι
 ὄψομαι καταισχυνομένους πάντας μου τοὺς ἐχθρούς. 
 Τὸ δὲ, «αἰσχυνθήτωσαν,» συνήθως τῇ θείᾳ γραφῇ καὶ νῦν ἀντὶ
 τοῦ, «αἰσχυνθήσονται» εἴρηται· καὶ τὸ, «ἐκλειπέτωσαν,» ἀντὶ
 τοῦ, «ἐκλείψουσιν οἱ ἐνδιαβάλλοντες τὴν ψυχήν μου·» ἢ κατὰ
 τὸν Σύμμαχον · οἱ ἀντικείμενοι τῇ ψυχῇ μου. 
 « 
 
 Ὅπως δὲ ἐκλελοίπασιν αἰσχύνην καταχεάμενοι οἱ τὸν θάνατον
 αὐτῷ τυρεύσαντες, οὐ μακρῶν ἡμῖν δεῖ λόγων· ὁπότε ἐξ
 ἐκείνου ἐκλέλοιπε πᾶς ἀρχιερεὺς παρ’ αὐτοῖς, Φαρισαίων δὲ
 οὐδὲ ὄνομα ἔτι λείπεται, οὐδὲ μνήμη τῶν παρ’ αὐτοῖς
 ἀξιωμάτων. ἐξέλιπον γὰρ ἄρχοντες ἐξ Ἰούδα καὶ ἡγούμενοι ἐκ
 τῶν μηρῶν αὐτοῦ, τῆς προσδοκίας τῶν ἐθνῶν ἐπιστάσης κατὰ
 τὴν τοῦτο θεσπίζουσαν προφητείαν. καὶ οὔτε βασιλεῖς, οὔτε
 ἡγεμόνες, οὔτε τινὲς παρ’ αὐτοῖς δυνάσται εἰσὶν, οὐδέ τι
 τάγμα τῶν πάλαι παρ’ αὐτοῖς ὄντων περιλέλειπται·
 καταισχυνθέντες δὲ πάντες ἐκ
 
 λελοίπασιν οἱ τότε ἐνδιαβάλλοντες αὐτοῦ τὴν ψυχήν. 
 Ἐν ὁποίᾳ δὲ αἰσχύνῃ τυγχάνουσιν εἰσέτι καὶ νῦν οἱ τῶν
 Ἰουδαίων προεστάναι νομιζόμενοι, ὁρῶντες ἑαυτοὺς μὲν διὰ
 πάσης γραφῆς ἐπὶ εἰδωλολατρείαις διαβεβλημένους, πάντα δὲ
 τὰ καθ’ ὅλης τῆς οἰκουμένης ἔθνη διὰ τῆς τοῦ Χριστοῦ
 διδασκαλίας τῆς πατροπαραδότου πλάνης μεταβεβληκότα· ἐν οἷς
 ἤδη τυγχάνουσιν, ἐντροπῇ ὁρῶντες ἑαυτοὺς μὲν τῆς βασιλικῆς
 αὐτῶν μητροπόλεως καὶ ἀποβλήτους, Ἕλληνας δὲ ἄνδρας
 ἀλλογενεῖς καὶ ἀλλοφύλους τὸν τόπον αὐτῶν οἰκοῦντας, κατὰ
 πάσας τε ἐπαρχίας καὶ χώρας, καὶ πόλεις τοὺς ἐξ ἐθνῶν τὰς
 περὶ τοῦ σωτῆρος προφητικὰς φωνὰς κηρύττοντας; αἰσχύνη δὲ
 ἀληθῶς καὶ ἐντροπὴ κατείληφεν αὐτῶν τὰς ψυχὰς, τῶν χθὲς
 αὐτῶν σταυρῷ παραδοθέντα καθ’ ὅλης τῆς οἰκουμένης
 προσκυνούμενον καὶ θεολογούμενον ὁρῶντας· ἃ δὴ ἐπληροῦτο
 ἀκολούθως τῇ μετὰ χεῖρας προρρήσει λεγούσῃ· 
 
 Περιβαλέσθωσαν αἰσχύνην καὶ ἐντροπὴν οἱ ζητοῦντες τὰ
 κακά μοι. 
 
 
 Καὶ οὗτοι μὲν τάδε πείσονται· «ἐγὼ δὲ,» ὑπ’ αὐτῶν τὰ
 τοσαῦτα πεπονθὼς, «διαπαντὸς, φησὶν, ἐλπιῶ, καὶ προσθήσω
 ἐπὶ πᾶσαν τὴν αἴνεσίν σου.» ἐπεὶ δὲ κατὰ πάντας τοὺς
 ἑρμηνεύσαντας τὸ, «προσθήσω,» λέλεκται ὅ τε Ἀκύλας φησίν· 
 
 Καὶ προσθήσω ἐπὶ πάσας ὑμνήσεις σου , 
 
 
 καὶ ὁ Σύμμαχος · 
 
 καὶ προσθήσω τοῖς ὕμνοις σου·« 
 
 
 Ὅρα εἰ μὴ προσθή
 
 κην ἐποιήσατο τοῖς τοῦ πατρὸς ὕμνοις, τὴν καινὴν διαθήκην
 πρὸς τῇ παλαιᾷ παραδούς. οὐ γὰρ ἀνεῖλε τὰ πρῶτα, εἰσαγαγὼν
 τὰ δεύτερα, προσθήκην δὲ ἐποιήσατο· καὶ τοῦτό ἐστιν εὑρεῖν
 ἐν ταῖς αὐτοῦ διδασκαλίαις, δι’ ὧν φησιν· «ἐρρέθη τοῖς
 ἀρχαίοις, οὐ φονεύσεις· ἐγὼ δὲ λέγω, μηδὲ ὀργίζεσθαι.
 ἐρρέθη τοῖς ἀρχαίοις, οὐ μοιχεύσεις· ἐγὼ δὲ λέγω, μηδὲ
 ἐπιθυμεῖν·» καὶ ὅσα ἄλλα τοιαῦτα προσθήκην ἔχοντα διὰ τῆς
 πνευματικῆς θεωρίας τε καὶ ἑρμηνείας τοῦ νόμου ἐν τῇ
 ἐκκλησίᾳ αὐτοῦ παραδέδοται. ἀλλὰ καὶ «τὸ στόμα μου, φησὶν,
 ἀναγγελεῖ τὴν δικαιοσύνην σου.» 
 Τὸ γὰρ εὐαγγέλιον δικαιοσύνην ἐμφαίνει θεοῦ, οὐκ Ἰουδαίοις
 μόνοις ἀφωρισμένον ὥσπερ ὁ διὰ Μωϋσέως Μωϋσέως]
 vereinhetilichen! νόμος. διό φησιν ὁ ἀπόστολος· «οὐ γὰρ
 ἐπαισχύνομαι τὸ εὐαγγέλιον. δύναμις γὰρ θεοῦ ἐστιν εἰς
 σωτηρίαν παντὶ τῷ πιστεύοντι, Ἰουδαίῳ τε πρῶτον καὶ Ἕλληνι.
 δικαιοσύνη γὰρ θεοῦ ἐν αὐτῷ ἀποκαλύπτεται.» διὸ ἐνταῦθα
 λέλεκται· 
 
 Τὸ στόμα μου ἀναγγελεῖ τὴν δικαιοσύνην σου, 
 ὅλην τὴν ἡμέραν τὴν σωτηρίαν σου, 
 
 
 ἢ κατὰ τὸν Σύμμαχον · 
 
 Κατὰ πᾶσαν ἡμέραν τὴν σωτηρίαν σου. 
 
 
 Καὶ τοῦτο δέ ἐστι πληρούμενον θεωρεῖν καθ’ ὅλης τῆς
 οἰκουμένης· ἐν ᾗ τὸ στόμα τοῦ σωτῆρος ἡμῶν διὰ τῶν θείων
 γραφῶν πᾶσιν ἀνθρώποις ἐφ’ ἑκάστης ἡμέρας τὴν δι’ αὐτοῦ
 προξενηθεῖσαν ἅπασι σωτηρίαν κηρύττει. ἐπιλέγει δὲ τούτοις,
 «ὅτι οὐκ ἔγνων γραμματείας.» τὰς κλεῖς εἰληφότες τῆς
 βασιλείας, καὶ μήτε αὐτοὶ εἰσερχόμενοι μήτε ἑτέροις
 συγχωροῦντες, τὰς γραμματείας
 
 κατεῖχον. ἐγὼ δὲ, φησὶ, μὴ τῷ Μωϋσέως Μωϋσέως]
 vereinheitlichen! συγγράμματι προσέχων, μηδὲ τὰς τοῦ νόμου
 σωματικὰς γραμματείας τοῖς ἐμαυτοῦ παραδοὺς μαθηταῖς, οὐκ
 ἔγνων γραμματείας. τί δὲ ἔγνως; ἑξῆς διασαφεῖ λέγων· 
 
 Εἰσελεύσομαι ἐν δυναστείαις κυρίου 
 κυρίου, καὶ μνησθήσομαι τῆς δικαιοσύνης σου μόνου. 
 
 
 Αἱ μὲν γὰρ γραμματεῖαι Ἰουδαίοις μόνοις ἥρμοττον, τρὶς τοῦ
 ἐνιαυτοῦ παρακελευόμεναι ἀπαντᾷν εἰς τὰ Ἱεροσόλυμα, πολλά
 τε ἄλλα δυσχερῆ καὶ οὐκ ἀναγκαῖα περιεῖχον. ἐγὼ δὲ ἐν
 δυναστείᾳ κυρίου κυρίου, εἰς τὰς ἐμαυτοῦ ἐκκλησίας
 εἰσελεύσομαι, καὶ μνησθήσομαι τῆς δικαιοσύνης σου μόνου.
 δικαιοσύνη γὰρ τοῦ πατρὸς ἦν τὸ πάντας ἀνθρώπους Ἕλληνας
 ἅμα καὶ βαρβάρους τῆς αὐτοῦ καταξιωθῆναι γνώσεως, καὶ τὸ ἐν
 παντὶ τόπῳ, ἀλλὰ μηκέτι ἐν ἑνὶ ἐπιτρέψαι λατρεύειν αὐτῷ·
 ὥστε ἀπὸ ἀνατολῶν ἡλίου μέχρι δυσμῶν δοξάζεσθαι αὐτοῦ τὸ
 ὄνομα ἐν τοῖς ἔθνεσιν.

Ὁ θεός, ἐδίδαξάς με ἐκ νεότητός μου, 
 καὶ μέχρι τοῦ νῦν ἀναγγελῶ τὰ θαυμάσιά σου. 
 καὶ ἕως γήρους καὶ πρεσβείου, ὁ θεός, μὴ ἐκγακαταλίπῃς
 με· 
 ἕως ἂν ἀπαγγελῶ τὸν βραχίονά σου τῇ γενεᾷ πάσῃ τῇ
 ἐρχομένῃ 
 τὴν δικαιοσύνην σου· καὶ τὴν δυναστείαν σου, 
 ὁ θεός, ἕως τῶν ὑψίστων ἃ ἐποίησας μεγαλεῖα. 
 
 
 Μόνος ὁ σωτὴρ τὸν πατέρα διδάσκαλον ἐπιγράφεται· διόπερ οἱ
 ἐν τῇ πατρίδι αὐτοῦ ἔλεγον· «πόθεν τούτῳ πᾶσα ἡ σοφία αὕτη
 καὶ αἱ δυνάμεις; οὐχ οὗτός ἐστιν ὁ τοῦ τέκτονος υἱός;»
 ᾔδεσαν γὰρ ἀκριβῶς μὴ διδασκάλοις ἀνθρώποις προσεσχηκότα
 αὐτόν. ἐπεὶ τοίνυν, μορφὴν δούλου λαβὼν,
 
 καὶ σχήματι εὑρεθεὶς ὡς ἄνθρωπος, τὴν παιδικὴν διῆλθεν
 ἡλικίαν, καὶ τῆς νεότητος τὴν ὥραν ὁμοίως ἡμῖν ὑπέμεινεν·
 οὔτε δὲ διατριβαῖς προσέσχεν, οὔτε διδασκάλοις κατὰ τοῦτον
 τὸν χρόνον, δυνάμει δὲ θεϊκῇ προέκοπτεν ἡλικίᾳ καὶ σοφίᾳ,
 καὶ χάριτι παρὰ θεῷ καὶ ἀνθρώποις· εἰκότως ἐνταῦθά φησιν· 
 
 Ὁ θεός, ἐδίδαξάς με ἐκ νεότητός μου, 
 καὶ μέχρι τοῦ νῦν ἀναγγελῶ τὰ θαυμάσιά σου. 
 
 
 Καὶ τοῖς ἐμοῖς φυλαχθείη μαθηταῖς μέχρι τῆς συντελείας τοῦ
 αἰῶνος· καὶ ὡς ἄν τις εἴποι, μέχρι γήρως καὶ τῆς εἰς ἄκρον
 τελειώσεως, σὲ πάλιν τὸν θεὸν ἱκετεύω μή με ἐγκαταλιπεῖν,
 συνεῖναι δέ μοι καὶ τὰ θαυμάσιά σου ἐνεργεῖν δι’ ἐμοῦ, 
 
 Ἕως ἀπαγγείλω τὸν βραχίονά σου τῇ γενεᾷ πάσῃ τῇ
 ἐρχομένῃ. 
 
 
 Ἡ γὰρ νῦν, φησὶ, παροῦσα γενεὰ σκολιὰ τυγχάνει καὶ
 διεστραμμένη, καὶ γενεὰ πονηρὰ καὶ μοιχαλίς. διὸ τῇ γενεᾷ
 τῇ ἐρχομένῃ ἀπαγγελῶ 
 
 Τὴν δυναστείαν σου καὶ τὴν δικαιοσύνην σου, 
 ὁ θεὸς, ἕως τῶν ὑψίστων, ἅ τε ἐποίησας μεγαλεῖα. 
 
 
 Σὺ αὐτὸς ὁ πατὴρ, δι’ ἐμοῦ ταῦτα πᾶσι τοῖς μετὰ ταῦτα
 γενησομένοις ἀνθρώποις καὶ τῇ γενεᾷ τῇ ἐρχομένῃ ἀπαγγελῶ,
 καὶ κηρυχθήσεται ἡ δικαιοσύνη σου ἕως τῶν ὑψίστων.
 σωζομένων γὰρ τῶν ἐπὶ γῆς, χαρὰ ἔσται ἐν οὐρανοῖς,
 συγχαιρόντων τῶν ἐν τοῖς ὑψίστοις οἰκούντων ἀγγέλων τῇ τῶν
 ἀνθρώπων σωτηρίᾳ. γῆρας δὲ καὶ πρεσβεία μὴ ὄκνει λέγειν τὴν
 τελειότητα τῶν αὐτοῦ μαθητῶν καὶ τῆς ἐκκλησίας αὐτοῦ. 
 Εἰ γὰρ σῶμα αὐτοῦ ἡ ἐκκλησία τυγχάνει, ὡς ἐδίδαξεν ὁ
 Ἀπόστολος εἰπών· «ὑμεῖς δέ ἐστε σῶμα Χριστοῦ καὶ μέλη ἐκ
 μέρους·»
 
 μέρος τῆς ἐκκλησίας καὶ πρεσβεῖον αὐτῆς λέγοιτ’ ἂν εἰκότως
 ἡ κατ’ ἀρετὴν τὴν ἐν τῷ παρόντι βίῳ τελείωσις, μεθ’ ἣν,
 ὥσπερ ἀποδυσαμένη τὸν ἐπὶ γῆς θνητὸν βίον, ἀνακαινισθήσεται
 τῆς οὐρανίου διατριβῆς καταξιωθησομένη, συναπτομένη τε τῇ
 ἐκκλησίᾳ τῶν πρωτοτόκων τῶν ἀπογεγραμμένων ἐν οὐρανοῖς.
 οὕτω νοήσεις καὶ τὸ ἀνώτερον λελεγμένον ἐν τῷ, 
 
 Μὴ ἀπορρίψῃς με εἰς καιρὸν γήρως, 
 ἐν τῷ ἐκλείπειν τὴν ἰσχύν μου μὴ ἐγκαταλίπῃς με. 
 
 
 Κατὰ γὰρ ἑτέραν ἐκδοχὴν ὑπερεύχεται τῆς σωτηρίας αὐτοῦ, ἵνα
 ἐν καιρῷ τῆς κατὰ γῆν μακρότητος μὴ ἀπορριφθείη· εἰ δὲ καί
 ποτε ἐκλείπει ἡ ἰσχὺς αὐτῆς, μηδὲ τότε ἐγκαταλειφθείη.
 συμβαίνει γὰρ πολλάκις ἐκλείπειν κατὰ τοὺς καιροὺς τῶν
 διωγμῶν, ἐπειδὰν οἱ πολλοὶ τοῦ σώματος τῆς ἐκκλησίας δι’
 ἀσθένειαν πίστεως ἐξομνύονται τὴν πίστιν. 
 Καὶ μήποτε ταῦτα ἀναπέμπεται ἐπὶ τὸν καιρὸν τῆς ἀποστασίας,
 περὶ οὗ καιροῦ ὁ ἀπόστολος ἐδίδασκε λέγων· «ἐὰν μὴ ἔλθῃ ἡ
 ἀποστασία πρῶτον, καὶ ἀποκαλυφθῇ ὁ ἄνθρωπος τῆς ἁμαρτίας, ὁ
 υἱὸς τῆς ἀπωλείας.» τοῦτον δὲ τὸν καιρὸν ὁ σωτὴρ ἐδήλου
 λέγων· «ἆρα ἐλθὼν ὁ υἱὸς τοῦ ἀνθρώπου εὑρήσει τὴν πίστιν
 ἐπὶ τῆς γῆς;» καὶ πάλιν· «διὰ δὲ τὸ πληθυνθῆναι τὴν
 ἀνομίαν, ψυγήσεται ἡ ἀγάπη τῶν πολλῶν.» τότε γὰρ ἔσται
 γηραλέον καὶ ἀσθενὲς τὸ σῶμα τῆς ἐκκλησίας. ἀλλ’ ἵνα μηδὲ
 τότε ἔρημος καταλειφθείη ὁ λαὸς αὐτοῦ, ἀναγκαίως τὰς
 προκειμένας ἀναπέμπει φωνάς· 
 
 Ὁ θεός, τίς ὅμοιός σοι; 
 ὅσα ἔδειξάς μοι θλίψεις πολλὰς καὶ
 
 κακά; 
 καὶ ἐπιστρέψας ἐζῳοποίησάς με· 
 καὶ ἐκ τῶν ἀβύσσων τῆς γῆς πάλιν ἀνήγαγές με· 
 ἐπλεόνασας τὴν μεγαλοσύνην σου 
 καὶ ἐπιστρέψας παρεκάλεσάς με. 
 
 
 Τοὺς ἀκριβεῖς λόγους καθ’ οὓς ὁ θεὸς τοῦ ἰδίου υἱοῦ οὐκ
 ἐφείσατο, ἀλλ’ ὑπὲρ ἡμῶν πάντων παρέδωκεν αὐτὸν, μὴ γνόντα
 τε αὐτὸν ἁμαρτίαν ὑπὲρ ἡμῶν ἁμαρτίαν ἐποίησεν, οὐδεὶς
 δύναται διελθεῖν ἢ μόνος αὐτός. «τίς γὰρ ἔγνω νοῦν κυρίου,
 ὃς συμβιβάσει αὐτόν;» 
 Οὐδ’ ἂν ἐπιβάλοι τις τῇ τοῦ θεοῦ κρίσει, οὐδ’ ἂν ἐξεύροι
 τοὺς λογισμοὺς, δι’ οὓς ἐνεδείξατο τῷ μονογενεῖ αὐτοῦ
 θλίψεις πολλὰ καὶ κακά· οὐ μὲν εἴασεν αὐτὸν ἐν αὐταῖς· ἀλλ’
 ἐπιστρέψας ἐζῳοποίησεν αὐτὸν καὶ ἐκ τῶν ἀβύσσων τῆς γῆς
 πάλιν ἀνήγαγεν αὐτόν. σφόδρα δὲ ἀκριβῶς εἴρηται τὸ, 
 
 Ἔδειξάς μοι θλίψεις πολλὰς καὶ κακά. 
 
 
 Ἰδὼν γὰρ τὰς θλίψεις καὶ τὰ ὀνομαζόμενα κακὰ, οὐχ ἑάλω ὑπ’
 αὐτῶν, οὐδὲ ἡττήθη· κρείττων δὲ πάντων γενόμενος, θεωρὸς ἦν
 αὐτῶν· ὡς πάντων μᾶλλον εἰπεῖν ἂν τὸ, «ἐν παντὶ θλιβόμενοι,
 ἀλλ’ οὐ στενοχωρούμενοι· ἀπορούμενοι, ἀλλ’ οὐκ
 ἐξαπορούμενοι· καταβαλλόμενοι, ἀλλ’ οὐκ ἐγκαταλειπόμενοι.»
 ταῦτα γὰρ Παῦλος καὶ οἱ παραπλήσιοι ὠφελημένοι τὸν
 διδάσκαλον ἔλεγον. 
 Ἀβύσσους δὲ γῆς ἐνταῦθα τὴν τῶν καταχθονίων γῆν χώραν
 ὠνόμαζεν· ὃ δὴ σαφηνίζει ὁ ἀπόστολος λέγων· «μὴ εἴπῃς, τίς
 καταβήσεται εἰς τὴν ἄβυσσον, τουτέστι Χριστὸν ἐκ νεκρῶν
 ἀναγαγεῖν;» καὶ ἐν τῷ Ἰὼβ δὲ ὁ χρηματίζων αὐτῷ κύριος
 ἔλεγεν· «ἦλθες δὲ ἐπὶ πηγὴν θαλάσσης, ἐν δὲ ἴχνεσιν
 
 ἀβύσσου περιεπάτησας. ἀνοίγονται δέ σοι φόβῳ πύλαι
 θανάτου· πυλωροὶ δὲ ᾅδου ἰδόντες σε ἔπτηξαν.» 
 Ὁ δὲ εἰπὼν ἐνταῦθα, 
 
 καὶ ἐκ τῶν ἀβύσσων τῆς γῆς πάλιν ἀνήγαγές με, 
 
 
 σαφῶς ἐδίδαξεν ἑαυτὸν κατεληλυθέναι εἰς τὰς ἀβύσσους τῆς
 γῆς, καὶ πάλιν ἀνεληλυθέναι. οὐκ οἶδα δὲ εἴ τις δύναται
 ἑτέρως ἐκλαβεῖν ταῦτα ἢ ἐπὶ τὸν σωτῆρα καὶ κύριον ἡμῶν
 ἀναφέρων τὴν προφητείαν. ὁ δ’ αὐτὸς ἐπιλέγει· 
 
 Ἐπλεόνασας τὴν μεγαλοσύνην μου, 
 καὶ ἐπιστρέψας παρεκάλεσάς με. 
 
 
 Πῶς δὲ ἐπλεόνασεν ὁ πατὴρ τὴν μεγαλοσύνην τοῦ μονογενοῦς
 αὐτοῦ, ἢ διὰ τοῦ δεῖξαι αὐτῷ θλίψεις πολλὰς καὶ κακά; ὥσπερ
 γάρ τις ἀγωνοθέτης, πολλοῖς παραβάλλων τὸν ἑαυτοῦ ἀθλητὴν,
 μειζόνως αὐτοῦ τὴν ἀνδρείαν ἐπιδείκνυσι, νικητὴν αὐτὸν
 ἁπάντων ἀνακηρύττων· τὸν αὐτὸν τρόπον καὶ ὁ πατὴρ, τὴν
 μεγαλοσύνην τοῦ υἱοῦ τοῖς πᾶσι φανερὰν ἐπιδεικνὺς, θλίψεις
 πολλὰς καὶ κακὰ περιέβαλλεν αὐτῷ, ὡς ἂν τὰ κατὰ πάντων
 ἀράμενος νικητήρια, παρὰ τοῖς πᾶσι κηρυχθείη. διό φησιν· 
 
 Ἐπλεόνασας τὴν μεγαλοσύνην μου. 
 
 
 Ἀλλὰ μετὰ ταῦτα πάντα, φησὶν, 
 
 Ἐπιστρέψας παρεκάλεσάς με. 
 
 
 Πῶς δὲ παρεκάλεσεν αὐτὸν, προεδίδαξεν ἀνωτέρω εἰπών· 
 
 Καὶ ἐπιστρέψας ἐζῳοποίησάς με, 
 καὶ ἐκ τῶν ἀβύσσων τῆς γῆς πάλιν ἀνήγαγές με. 
 
 
 Αὕτη γὰρ ἦν ἡ παράκλησις, ἣν καὶ ὁ ἀπόστολος παρέστησεν
 εἰπών· «διὸ καὶ ὁ θεὸς ὑπερύψωσεν αὐτὸν, καὶ ἐχαρίσατο αὐτῷ
 ὄνομα, τὸ ὑπὲρ πᾶν ὄνομα· ἵνα ἐν τῷ ὀνόματι Ἰησοῦ πᾶν γόνυ
 κάμψῃ, ἐπουρανίων,
 
 καὶ ἐπιγείων, καὶ καταχθονίων.»

Καὶ γὰρ ἐγὼ ἐξομολογήσομαί σοι ἐν σκεύεσι ψαλμοῦ τὴν
 ἀλήθειάν σου, ὁ θεός· 
 ψαλῶ σοι ἐν κιθάρᾳ ὁ ἅγιος τοῦ Ἰσραήλ· 
 ἀγαλλιάσεται τὰ χείλη μου, ὅταν ψαλῶ σοι· 
 καὶ ἡ ψυχή μου, ἣν ἐλυτρώσω· 
 ἔτι δὲ καὶ ἡ γλῶσσά μου ὅλην τὴν ἡμέραν μελετήσει τὴν
 δικαιοσύνην σου, 
 ὅταν αἰσχύνθωσι καὶ ἐντραπῶσιν οἱ ζητοῦντες τὰ κακά
 μοι. 
 
 
 Σὺ μὲν ἐμοὶ ταῦτα, φησὶν, ὦ πάτερ, παρέσχου· μετὰ γὰρ τὰς
 πολλὰς θλίψεις καὶ τὰ λελεγμένα κακὰ 
 
 ἐπιστρέψας ἐζῳοποίησάς με, 
 καὶ ἐκ τῶν ἀβύσσων τῆς γῆς πάλιν ἀνήγαγές με, 
 
 
 καὶ παρεκάλεσάς με, πλεονάσας τὴν μεγαλοσύνην μου· κἀγὼ δὲ,
 ἀμειβόμενος τὰς εἰς ἐμέ σου εὐεργεσίας, ἐξομολογήσομαί σοι
 ἐν σκεύεσι ψαλμοῦ· 
 
 τί γὰρ ἀνταποδώσω τῷ κυρίῳ 
 περὶ πάντων ὧν ἀνταπέδωκέ μοι; 
 
 
 Ἀλλὰ γὰρ τά σοι πρέποντα σκεύη καταρτιζόμενος, ὄργανά τέ
 σου ἄξια ψαλμῳδίας κατασκευάσας, δι’ αὐτῶν τὴν ἀλήθειάν σου
 ψαλῶ σοι, καὶ τοιαύτας σοι κιθάρας ἀναστήσω, δι’ ὧν τὰ
 χείλη μου ἀγαλλιάσεται, ὅταν ψαλῶ σοι· καὶ οὐ μόνον τὰ
 χείλη μου ἀγαλλιάσεται, ἀλλὰ καὶ «ἡ ψυχή μου, ἣν ἐλυτρώσω,»
 ἀναβιβάσας αὐτὴν ἐκ τῶν ἀβύσσων τῆς γῆς, καὶ ζῳοποιήσας
 αὐτὴν μεθ’ ὃν ὑπέμεινε θάνατον. 
 Σκεύη δὲ καὶ ὄργανα τῷ θεῷ κεχαρισμένα, δι’ ὧν εἰσέτι καὶ
 νῦν ὁ Χριστὸς τοῦ θεοῦ καθ’ ὅλης τῆς οἰκουμένης ψαλμῳδίας
 ἀναπέμπει καὶ ὕμνους καὶ αἴνους τῷ πατρὶ, τίνας ἂν εἴποις ἢ
 τοὺς καθ’ ἑκάστην ἐκκλησίαν λαούς; ὧν τὰς ψυχὰς συντείνας ὁ
 τοῦ θεοῦ
 
 λόγος, συμφωνίᾳ τε καὶ ἁρμονίᾳ μιᾷ συνδησάμενος τῷ πατρὶ,
 προσφιλῆ καὶ ἡδεῖαν ἀναπέμπει μελῳδίαν. 
 Εἰ γοῦν τις ὡς ἐν παραθέσει σύγκρισιν ποιήσοιτο τῶν πάλαι
 παρὰ Ἰουδαίοις σωματικῶν ὀργάνων ἐξ ἀψύχων χορδῶν
 κατεσκευασμένων, φωνήν τε ἄναρθρον ἐξηχούντων, καὶ τῶν ἐν
 τῇ Χριστοῦ ἐκκλησίᾳ ἐκ λογικῶν ψυχῶν ἀναπεμπομένων ὕμνων τῷ
 θεῷ, οὐδὲν ἂν εὕροι ὅμοιον. παντὸς γὰρ κρείττονα σωματικοῦ
 ψαλτηρίου τυγχάνει τὰ πλήθη τὰ καθ’ ὅλης τῆς οἰκουμένης
 συμφωνίᾳ μιᾷ καὶ ἁρμονίᾳ τὸν ἐπὶ πάντων θεὸν ὑμνοῦντα, δι’
 ὧν ὁ υἱὸς τῷ πατρὶ ψάλλειν ὁμολογεῖ φάσκων· 
 
 Καὶ γὰρ ἐγὼ ἐξομολογήσομαί σοι ἐν σκεύεσι ψαλμοῦ τὴν
 ἀλήθειάν σου, ὁ θεός. 
 
 
 Οὐκέτι γὰρ τύπους, οὐδὲ σκιὰς καὶ σύμβολα, οἷα ἦν τὰ παρὰ
 Μωϋσεῖ, τὴν δὲ ἀλήθειαν τὴν σὴν παραστήσω τοῖς ἀνθρώποις,
 καὶ 
 
 ψαλῶ σοι ἐν κιθάρᾳ, ὁ ἅγιος τοῦ Ἰσραήλ, 
 
 
 ἢ κατὰ τὸν Ἀκύλαν · 
 
 Μελῳδήσω σοι ἐν κιθάρᾳ, ἅγιε Ἰσραήλ. 
 
 
 Ἀλλὰ καὶ 
 
 ἀγαλλιάσεται τὰ χείλη μου, ὅταν ψαλῶ σοι· 
 
 
 ἢ κατὰ τὸν Σύμμαχον · 
 
 Εὐφημήσει τὰ χείλη μου, ὅταν μελῳδήσω σοι, 
 καὶ ἡ ψυχή μου, ἣν ἐλυτρώσω. 
 Ἔτι δὲ καὶ ἡ γλῶσσά μου μελητήσει ὅλην τὴν ἡμέραν τὴν
 δικαιοσύνην σου· 
 
 
 χείλη δὲ καὶ γλῶσσαν αὐτοῦ μελετῶσαν τὴν δικαιοσύνην τοῦ
 πατρὸς οὐκ ἂν ἁμάρτοις εἰπὼν τοὺς ἐν τῇ ἐκκλησίᾳ αὐτοῦ
 ἀσκήσει θείων λόγων ἑαυτοὺς ἀνατεθεικότας. καὶ ταῦτα πάντα,
 φησὶ, ποιήσω, 
 
 ὅταν αἰσχυνθῶσι καὶ ἐντραπῶσιν οἱ
 ζητοῦντες τὰ κακά μοι, 
 
 ἢ κατὰ τὸν Σύμμαχον , 
 
 ὅτι κατῃ
 
 σχύνθησαν, ἤ· ὅτι ἀπωρύγησαν οἱ ζητοῦντες τὴν κάκωσίν
 μου, 
 
 
 ἢ κατὰ τὸν Ἀκύλαν · 
 
 ὅτι κατῃσχύνθησαν οἱ ζητοῦντες κακίαν μου. 
 
 
 Πάρεστι δὲ καὶ ταῦτα ἔργῳ πληρούμενα θεωρεῖν· ἁπανταχοῦ γὰρ
 γῆς τῶν ἐκκλησιῶν τοῦ σωτῆρος τὴν δικαιοσύνην τοῦ θεοῦ
 διεξερχομένων, καὶ αὐτοῦ δὲ σκεύη ἐκλογῆς, οἷα προλέλεκται,
 καὶ ὄργανα λογικὰ τῷ πατρὶ καταρτιζομένους, ἀνυμνοῦντός τε
 ἀεὶ δι’ αὐτῶν τὸν ἐπὶ πάντων θεὸν, αἰσχύνην περιβάλλονται
 οἱ ἐχθροὶ αὐτοῦ· ἐνετράπησάν τε καὶ ἐντρέπονται οἱ
 ζητοῦντες αὐτῷ κακά. 
 Οὗτοι δέ εἰσιν οἱ θηρεύοντες μὲν πάσας προφάσεις, ὕβρεις τε
 καὶ διαβολὰς, καὶ βλασφημίας κατ’ αὐτοῦ περινοοῦντες,
 μηδεμίαν δὲ εὑρίσκοντες ὑπόθεσιν διαβολῆς, μήτε κατ’ αὐτοῦ,
 μήτε τῆς ἐκκλησίας αὐτοῦ. διὸ καταχέονται αἰσχύνην καὶ
 ἐντρέπονται πρὸς τὸ μηκέτι μηδὲν τολμᾷν διαβολῆς ἄξιον
 ἐπικαλεῖν. καὶ ταῦτα πάντα ἔργῳ πληροῦται συμφώνως τῇ
 φασκούσῃ διὰ τῶν προκειμένων προφητείᾳ· 
 
 Ὅταν αἰσχυνθῶσι καὶ ἐντραπῶσιν οἱ ζητοῦντες τὰ κακά
 μοι. 
 
 
 Τότε γάρ, φησίν, ὅταν οἱ ἐχθροὶ καταισχύνωνται, ἐγὼ ψαλῶ
 σοι καὶ ἐξομολογήσομαί σοι τῷ ἐμαυτοῦ πατρί· 
 
 ἔτι δὲ καὶ ἡ γλῶσσά μου ὅλην τὴν ἡμέραν
 μελητήσει τὴν δικαιοσύνην σου.

Εἰς Σολομών. 
 Ὁ θεός, τὸ κρίμα σου τῷ βασιλεῖ δὸς 
 καὶ τὴν δικαιοσύνην σου τῷ υἱοῦ τοῦ βασιλέως 
 κρίνειν τὸν λαόν σου ἐν δικαιοσύνῃ 
 καὶ τοὺς πτωχούς σου ἐν κρίσει. 
 
 
 Οἱ λοιποὶ τοῦ «Σο
 
 λομῶνος» ἡρμήνευσαν. ἔστι δὲ καὶ ἕτερος τοῦ αὐτοῦ ἐν ταῖς
 ᾠδαῖς τῶν ἀναβαθμῶν, οὗ ἡ ἀρχή· «ἐὰν μὴ κύριος οἰκοδομήσῃ
 οἶκον, εἰς μάτην ἐκοπίασαν οἱ οἰκοδομοῦντες αὐτόν.» ἐν οἷς
 ἔοικεν ὁ Σολομὼν ἐπὶ τῇ κατασκευῇ τοῦ οἴκου, ὃν ἤγειρεν ἐν
 Ἱεροσολύμοις, πρῶτος αὐτὸς οἰκοδομήσας τὸ αὐτόθι ἱερὸν, τὴν
 ᾠδὴν πεποιῆσθαι, διδάσκουσα μόνα τὰ τοῦ θεοῦ οἰκοδομήματα
 διαιωνίζειν· τὰ γὰρ ἀνθρώπινα καιρῷ συνίστασθαι· καὶ αὖθις
 καιρῷ διαλύσεσθαι· ὃ δὴ καὶ ἀπέβη ἐπὶ τῆς αὐτοῦ οἰκοδομῆς·
 οὐκ εἰς μακρὸν γοῦν ὁ ὑπ’ αὐτοῦ κατασκευασθεὶς νεὼς ὑπὸ
 Βαβυλωνίων κατελύθη. 
 Ἡ δὲ μετὰ χεῖρας προφητεία εἴτε εἰς αὐτὸν λέλεκται τὸν
 Σολομῶνα, εἴτε αὐτοῦ εἰσὶ κατὰ τοὺς λοιποὺς ἑρμηνευτάς· οἱ
 λόγοι ἕτερόν τινα παριστῶσι τὸν προφητευόμενον. διὸ οὔτε
 ψαλμὸς, οὔτε ᾠδὴ, οὔτε ὕμνος, οὔτε τι τούτοις παραπλήσιον
 ἐπιγέγραπται. ἀλλ’ ἔστι προφητεία θεσπίζουσα ἀναφανήσεσθαί
 τινα ἐν ἀνθρώποις πενήτων καὶ πτωχῶν σωτῆρα, καὶ τοῦτον
 ἄνωθέν ποθεν ἠρέμα καταβήσεσθαι καὶ ἀψοφητί· «καταβήσεται
 γὰρ ὡς ὑετὸς ἐπὶ πόκον.» δικαιοσύνην τε λοιπὸν
 ἐμπολιτεύεσθαι τῷ γένει τῶν ἀνθρώπων ἐπὶ τῇ αὐτοῦ παρουσίᾳ.
 ἐπικρατήσειν τε αὐτὸν οὐ τῆς Ἰουδαίας μόνης, οὐδὲ δυεῖν ἢ
 τριῶν ἐθνῶν, ἀλλὰ πάντων τῶν καθ’ ὅλης τῆς οἰκουμένης,
 πάντα τε τὰ ἔθνη ὑποταγήσεσθαι αὐτῷ, ὀνομαστόν τε αὐτὸν
 ἔσεσθαι παρὰ τοῖς πᾶσιν, οὐ κατά τινα χρόνον βραχὺν, ἀλλ’
 εἰς
 
 ἅπαντα τὸν αἰῶνα. 
 Καὶ τί γὰρ ἄλλ’ ἢ τοιοῦτόν τινα ἔσεσθαι τὸν θεσπιζόμενον ὁ
 μετὰ χεῖρας ὑπογράφει λόγος, ὁποῖον οὐδεὶς πώποτε οὔτε παρὰ
 τῷ Ἰουδαίων ἔθνει, οὔτε παρ’ ἑτέροις γεγονέναι μνημονεύει;
 οὔτε γὰρ αὐτὸς Σολομὼν, οὔτε Δαυίδ, οὔτε τις τῶν μετ’
 αὐτοὺς τοιοῦτος ἐφάνη, ὡς ἁρμόσαι τινὶ αὐτῶν τὰ ὑπὸ τῆς
 προφητείας σημαινόμενα. ὅρα τοίνυν εἰ μὴ ταῖς
 προτεταγμέναις διὰ τῶν ἔμπροσθεν περὶ τοῦ πάθους τοῦ
 σωτῆρος προρρήσεσιν ἀκολούθως συνῆπται ἡ μετὰ χεῖρας τὴν
 βασιλείαν αὐτοῦ διαγράφουσα. ἐχρῆν γὰρ ἡμᾶς καὶ τὰ περὶ
 ταύτης παιδευθῆναι. πολλῶν δὲ προφητειῶν τὸν ἐκ Δαυὶδ
 προελευσόμενον Χριστὸν ἀνυμνουσῶν· ἐπειδὴ εἰκὸς ἦν
 ὑπολαβεῖν τινας τὸν Σολομῶνα δηλοῦσθαι δι’ αὐτῶν· μόνος γὰρ
 οὗτος τῶν υἱῶν Δαυὶδ ἐπιδοξότατα βασιλεύσας, καὶ τὸν νεὼν
 ἤγειρε τῷ θεῷ, καὶ σοφίᾳ διαπρέψαι μεμαρτύρηται; 
 Ἀναγκαίως ἡ προκειμένη προφητεία «εἰς Σολομῶνα»
 ἐπιγέγραπται· ἢ αὐτοῦ τοῦ Σολομῶντος εἶναι λέλεκται· ἵνα
 μηκέτι αὐτὸς νομίζηται ὁ προσδοκώμενος εἶναι ἐκ Δαυίδ· ἐξ
 αὐτοῦ δὲ Σολομὼν ἐλπίζεται ἕτερος ὁ καὶ αὐτῷ ἐπηγγελμένος.
 ἐὰν μὲν οὖν ἐκδεξώμεθα εἰς αὐτὸν εἰρῆσθαι τὸν Σολομῶνα τὸν
 ψαλμὸν κατὰ τὴν τῶν ἑβδομήκοντα προγραφὴν, ἐροῦμεν, ὅτι τὸ
 πνεῦμα τὸ ἅγιον, περὶ αὐτοῦ τὴν εὐχὴν ἀναπέμψαν τῷ θεῷ διὰ
 τοῦ πρώτου στίχου, δι’ οὗ εἴρηται· «ὁ θεὸς, τὸ κρίμα σου τῷ
 βα
 
 σιλεῖ δὸς,» τουτέστι τῷ Σολομῶνι, τὸν ἑξῆς λόγον περὶ τοῦ
 ἐξ αὐτοῦ γενησομένου ποιεῖται· διὸ ἐπιλέγει· «καὶ τὴν
 δικαιοσύνην σου τῷ υἱῷ τοῦ βασιλέως·» δηλαδὴ τῷ μέλλοντι
 προελεύσεσθαι ἐκ σπέρματος αὐτοῦ Ἰησοῦ. ἢ τῶν προκειμένων ὁ
 νοῦς τοιοῦτος· ὅρος παρὰ τῆς σῆς θεότητος ἐξενήνεγκται,
 δόγμα τε καὶ κρίμα βασιλικὸν ἐκ σοῦ νεύματος διατέτακται,
 ὡς ἂν ἐκ τῆς Σολομῶνος διαδοχῆς ὁ τοῦ κόσμου σωτὴρ κατὰ
 σάρκα γεννηθείη. 
 Τοῦτο οὖν τὸ κρίμα σου, ὁ θεὸς, ἤδη ποτὲ δώρησαι τῷ
 βασιλεῖ, δηλαδὴ τῷ Σολομῶνι, ὡς ἂν δι’ ἔργων χωρήσειαν οἱ
 λόγοι· καὶ αὐτῷ μὲν τῷ βασιλεῖ τὸ δηλωθὲν κρίμα παράσχου,
 τὴν δὲ δικαιοσύνην σου τῷ υἱῷ τοῦ βασιλέως, τῷ μέλλοντι ἐκ
 σπέρματος αὐτοῦ προελεύσεσθαι· ἵν’ ὁ γεννώμενος ὁ ἐκ
 σπέρματος καὶ διάδοχος αὐτοῦ, ὑποδεξάμενος τὴν σὴν
 δικαιοσύνην, «διακρίνῃ τὸν λαόν σου ἐν δικαιοσύνῃ, καὶ τοὺς
 πτωχούς σου ἐν κρίσει.» 
 Καὶ ταῦτα μὲν, εἴπερ εἰς αὐτοῦ πρόσωπον τοῦ Σολομῶνος
 ἀναφέροιτο ἡ προγραφὴ κατὰ τοὺς Ἑβδομήκοντα περιέχουσα,
 «εἰς Σολομῶντα·» εἰ δὲ κατὰ τοὺς λοιποὺς ἑρμηνευτὰς τοῦ
 Σολομῶντος εἶναι λέγοιτο ἡ προφητεία, φήσομεν, ὅτι αὐτὸς ὁ
 Σολομὼν, πνεύματος πληρωθεὶς, τρία διὰ τούτων παρίστησι
 πρόσωπα· τὸν θεὸν, ᾧ τὴν εὐχὴν ἀναπέμπει, καὶ τὸν βασιλέα,
 ὃν πέπειστο βασιλεύειν τῶν ὅλων, δηλαδὴ τὸν υἱὸν τοῦ θεοῦ·
 καὶ τρίτον ὃν ἀνείληφεν ἄνθρωπον τὸν ἐκ σπέρματος Δαυὶδ ἐξ
 αὐτοῦ τε τοῦ Σολομῶνος γεννώμενον, ἕτερον ὄντα
 
 παρὰ τὸν βασιλέα τὸν διὰ τοῦ ψαλμοῦ φάντα· «ἐγὼ δὲ
 κατεστάθην βασιλεὺς ὑπ’ αὐτοῦ ἐπὶ Σιὼν ὄρος τὸ ἅγιον αὐτοῦ,
 διαγγέλλων τὸ πρόσταγμα κυρίου. κύριος εἶπε πρὸς μέ· υἱός
 μου εἶ σύ· ἐγὼ σήμερον γεγέννηκά σε. αἴτησαι παρ’ ἐμοῦ, καὶ
 δώσω σοι ἔθνη τὴν κληρονομίαν σου, καὶ τὴν κατάσχεσίν σου
 τὰ πέρατα τῆς γῆς.» διὰ τούτων γὰρ σαφῶς καταστὰς, ἀκούει
 πρὸς τοῦ πατρός· «υἱός μου εἶ σύ· ἐγὼ σήμερον γεγέννηκά σε.
 αἴτησαι παρ’ ἐμοῦ, καὶ δώσω σοι ἔθνη τὴν κληρονομίαν σου.»
 οἶδε δὲ καὶ αὐτὸς ὁ Σολομὼν τὸν υἱὸν τοῦ θεοῦ, σοφίαν
 ὀνομάζων αὐτὸν, ἐν οἷς ἐξ αὐτοῦ προσώπου ἐν Παροιμίαις τάδε
 φησίν· «ἐγὼ ἡ σοφία κατεσκήνωσα βουλὴν, καὶ γνῶσιν καὶ
 ἔννοιαν ἐγὼ ἐπεκαλεσάμην. δι’ ἐμοῦ βασιλεῖς βασιλεύουσι·»
 καὶ ἑξῆς· «κύριος ἔκτισέ με ἀρχὴν ὁδῶν αὐτοῦ εἰς ἔργα
 αὐτοῦ. πρὸ τοῦ αἰῶνος ἐθεμελίωσέ με, πρὸ τοῦ ὄρη
 ἑδρασθῆναι· πρὸ δὲ πάντων βουνῶν γεννᾷ με.» γέννημα τοίνυν
 τοῦ θεοῦ ἡ σοφία καὶ ὁ υἱὸς αὐτοῦ ὁ μονογενής· καὶ περὶ
 αὐτοῦ τὴν παροῦσαν εὐχὴν ἀναπέμπει ὁ Σολομὼν φάσκων· «ὁ
 θεὸς, τὸ κρίμα σου τῷ βασιλεῖ δὸς,» δῆλον δ’ ὅτι τῷ
 μονογενεῖ λόγῳ σου. 
 Ἐπειδὴ γὰρ ἔκρινας αὐτὸν ἐπὶ γῆς ὀφθῆναι, ἵνα μὴ μόνον τῶν
 κατ’ οὐρανῶν, ἀλλὰ καὶ τῶν ἐπὶ γῆς βασιλεύῃ, τοῦτο τὸ κρίμα
 ἤδη ποτὲ ἐπὶ πέρας ἀγέσθω· καὶ τὴν δικαιοσύνην δὲ τὴν σὴν
 τῷ υἱῷ τοῦ βασιλέως δὸς, ὁ θεός· υἱοῦ βασιλέως ἐνταῦθα τοῦ
 κατὰ σάρκα νοουμένου ἐκ σπέρματος Δαυὶδ, ὃν αὐτὸς ἑαυτῷ ὁ
 προὼν τοῦ θεοῦ λόγος
 
 ἐξ ἁγίου πνεύματος καὶ τῆς ἁγίας παρθένου συνεστήσατο· ὃν
 καὶ ἐν Παροιμίαις αἰνίττεσθαι τὸν Σολομῶνα ἡγοῦμαι δι’ ὧν
 γράφει λέγων· «τίς ἀνέβη εἰς τὸν οὐρανὸν καὶ κατέβη; τίς
 συνήγαγεν ἀνέμους ἐν κόλπῳ; τίς συνέστρεψεν ὕδωρ ἐν ἱματίῳ;
 τίς ἐκράτησε πάντων τῶν ἄκρων τῆς γῆς; τί ὄνομα αὐτῷ, καὶ
 τί ὄνομα τῷ υἱῷ αὐτοῦ;» οὕτω γὰρ ἡρμήνευσαν οἱ λοιποί· ὁ
 μὲν Ἀκύλας εἰπών· «τί
 ὄνομα αὐτῷ, καὶ τί ὄνομα τῷ υἱῷ αὐτοῦ;» καὶ ὁ Θεοδοτίων ὁμοίως· «τί ὄνομα
 αὐτῷ, καὶ τί ὄνομα τῷ υἱῷ αὐτοῦ;» σαφῶς γὰρ ἐν τούτοις μὲν
 κρατήσας τῆς γῆς, καὶ καταβεβηκὼς καὶ ἀνελθὼν εἰς οὐρανὸν,
 τά τε λοιπὰ δεόμενα τῆς κατὰ σχολὴν ἑρμηνείας πεποιηκὼς,
 οὐδεὶς ἂν γένοιτο ἕτερος τοῦ υἱοῦ τοῦ θεοῦ, ὃς αὐτὰ δὴ
 ταῦτα διδάσκων ἔλεγεν· «οὐδεὶς ἀναβέβηκεν εἰς τὸν οὐρανὸν
 εἰ μὴ ὁ ἐκ τοῦ οὐρανοῦ καταβὰς ὁ υἱὸς τοῦ ἀνθρώπου·» 
 Ὁ δ’ ἐνταῦθα λεγόμενος αὐτοῦ υἱὸς εἴη ἂν ὁ κατὰ τὴν σάρκα
 νοούμενος, ἣν ἀνείληφεν ἐκ σπέρματος Δαυὶδ καὶ Σολομῶνος
 γενομένην. ἀλλ’ ἐπεὶ Ἰουδαίων παῖδες τὰς προκειμένας τῶν
 Παροιμιῶν φωνὰς ἐπὶ τὸν ἐπὶ πάντων θεὸν ἀνάξουσιν, οὐκ
 εἰδότες τὸν υἱὸν τοῦ θεοῦ, δεικτέον αὐτοῖς ἐκ τῶν
 προκειμένων ὡς υἱὸν θεοῦ, σαφῶς καὶ διαρρήδην παρίστησιν ἡ
 γραφὴ λέγουσα· «τί ὄνομα αὐτῷ, καὶ τί ὄνομα τῷ υἱῷ αὐτοῦ;»
 φάσκων δὲ ὁ λόγος ἐν τῷ ψαλμῷ· «ὁ θεὸς, τὸ κρίμα σου τῷ
 βασιλεῖ δὸς,» ἄλλο εἶναι τὸ κρίμα παρὰ τὴν κρίσιν διδάσκει.
 κρίμα γὰρ τὸ ἅπαξ δόξαν τῷ θεῷ καὶ τὸ κριθὲν παρ’ αὐτῷ
 
 τυγχάνει· κρίσις δὲ τῶν κρινομένων διάκρισις, ᾗ
 παρακολουθεῖ τὸ κατ’ ἀξίαν ἀπονεμητικὸν ἑκάστῳ. διόπερ
 ἐνταῦθα οὐ τὴν κρίσιν ἀξιοῖ δοῦναι τῷ βασιλεῖ· ἀλλὰ τὸ
 κρίμα, τουτέστι τὸ δόγμα καὶ τὸ κριθὲν τῷ πατρὶ περὶ τῆς
 εἰς ἀνθρώπους θεοφανείας αὐτοῦ. 
 Τὸ μὲν οὖν κρίμα τῷ βασιλεῖ δέδοται· ἡ δὲ δικαιοσύνη τῷ υἱῷ
 τοῦ βασιλέως. δικαιοσύνη γὰρ ἦν αὐτὸς ὁ βασιλεὺς, ὥσπερ οὖν
 παρίστησιν ὁ ἀπόστολος εἰπών· «ὃς ἐγενήθη ἡμῖν σοφία ἀπὸ
 θεοῦ, δικαιοσύνη τε καὶ ἁγιασμὸς, καὶ ἀπολύτρωσις» αὕτη
 τοίνυν ἡ τοῦ πατρὸς δικαιοσύνη τῷ υἱῷ τοῦ βασιλέως δέδοται
 τῷ ἐκ σπέρματος Δαυὶδ κατὰ σάρκα γενομένῳ· ἐν ᾧ κατῴκησεν
 ὥσπερ ἐν ναῷ ὁ τοῦ θεοῦ λόγος καὶ ἡ σοφία, καὶ ἡ
 δικαιοσύνη. τὴν δὲ αἰτίαν τοῦ δοθῆναι τὴν δικαιοσύνην τῷ
 δηλωθέντι υἱῷ τοῦ βασιλέως, ἑξῆς διδάσκει λέγων· «κρίνειν
 τὸν λαόν σου ἐν δικαιοσύνῃ, καὶ τοὺς πτωχούς σου ἐν
 κρίσει.» ἔδει γὰρ τοὺς πτωχοὺς τοῦ θεοῦ καὶ τὸν ἐν
 ἀνθρώποις λαὸν αὐτοῦ ὑπὸ τοῦ υἱοῦ τοῦ βασιλέως διακρίνεσθαι
 ἐν δικαιοσύνῃ· ἐπεὶ μὴ ἐχώρουν ἄλλως δέξασθαι τὸν βασιλέα.
 διόπερ μορφὴν δούλου λαβὼν καὶ σχήματι εὑρεθεὶς ὡς
 ἄνθρωπος, δι’ οὗ ἀνείληφεν υἱοῦ ἀνθρώπου ἐξ ἁπάντων τῶν
 ἐθνῶν κατὰ τὸν τοῦ δικαίου λόγον, «ἐξελέξατο ἑαυτῷ λαὸν
 περιούσιον,» καὶ τοὺς καλουμένους αὐτοῦ πτωχοὺς, οὓς καὶ
 μακαρίζων ἔλεγε· «μακάριοι οἱ πτωχοὶ τῷ πνεύματι, ὅτι αὐτῶν
 ἐστιν ἡ βασιλεία τῶν οὐρανῶν.» καὶ ἄλλως δὲ περὶ τῆς
 δικαιοσύνης
 
 διδάσκει ὁ ἀπόστολος λέγων· «οὐ γὰρ ἐπαισχύνομαι τὸ
 εὐαγγέλιον· δύναμις γὰρ θεοῦ ἐστιν εἰς σωτηρίαν παντὶ τῷ
 πιστεύοντι, Ἰουδαίῳ τε πρῶτον καὶ Ἕλληνι. δικαιοσύνη γὰρ ἐν
 αὐτῷ ἀποκαλύπτεται.» καὶ περὶ τῶν πτωχῶν πάλιν ὁ αὐτὸς
 διασαφεῖ λέγων· «βλέπετε γὰρ τὴν κλῆσιν ὑμῶν, ἀδελφοί· ὅτι
 οὐ πολλοὶ σοφοὶ κατὰ σάρκα, οὐ πολλοὶ εὐγενεῖς, οὐ πολλοὶ
 δυνατοί· ἀλλὰ τὰ μωρὰ τοῦ κόσμου ἐξελέξατο ὁ θεὸς, ἵνα
 καταισχύνῃ τοὺς σοφούς· καὶ τὰ ἀσθενῆ καὶ τὰ ἐξουθενημένα
 ἐξελέξατο, καὶ τὰ μὴ ὄντα, ἵνα τὰ ὄντα καταργήσῃ· ὅπως μὴ
 καυχήσηται πᾶσα σὰρξ ἐνώπιον τοῦ θεοῦ.»

Ἀναλαβέτωσαν τὰ ὄρη εἰρήνην τῷ λαῷ, 
 καὶ οἱ βουνοὶ δικαιοσύνην. 
 κρινεῖ τοὺς πτωχοὺς τοῦ λαοῦ 
 καὶ σώσει τοὺς υἱοὺς τῶν πενήτων 
 καὶ ταπεινώσει συκοφάντην 
 καὶ συμπαραμενεῖ τῷ ἡλίῳ 
 καὶ πρὸ τῆς σελήνης γενεᾶς γενεῶν. 
 
 
 Πρὸς τοῖς προτέροις καὶ ταῦτα τὸ πνεῦμα τὸ προφητικὸν
 εὔχεται, ὅπως τὰ ὄρη τὰ πάλαι ἐχθραίνοντα τῷ λαῷ
 εἰρηνεύσειε πρὸς αὐτὸν ἀπωθούμενα τὴν ἔχθραν, καὶ ὅπως οἱ
 βουνοὶ τὴν προλεχθεῖσαν δικαιοσύνην τῷ αὐτῷ λαῷ
 εὐαγγελίζωνται. πρότερον μὲν γὰρ τὰ ὄρη ἔχθραν εἶχε πρὸς
 τὸν λαὸν, καὶ οἱ βουνοὶ ὡσ αὕτως· ὅτε δὲ ὁ υἱὸς τοῦ
 βασιλέως ἴδιον ἐποιήσατο τὸν λαὸν πάλαι ἀπηλλοτριωμένον
 αὐτοῦ, τηνικαῦτα καὶ τὰ καλούμενα ἐνταῦθα ὄρη εἰρηνεύει
 πρὸς τὸν λαόν. ὄρη δὲ καὶ βουνοὺς εἰρηνεύοντα ἀνθρώποις
 τίνας ἂν εἴποις ἢ τὸν ἀγγέλων χορὸν καὶ τὰς τούτων ἀνωτέρας
 θείας δυνάμεις; ἢ πάλαι μὲν, ὅτε ἀλλότριος
 
 ἦν ὁ λαὸς τοῦ θεοῦ, ἐχθραὶ ἦσαν αὐτοῦ· νῦν δ’ ὅτε κτῆμα
 γέγονε τοῦ υἱοῦ τοῦ βασιλέως, ἐφιλιώθησαν αὐτῷ μεταβαλοῦσαι
 τῆς ἔχθρας. 
 Νοήσεις δὲ τὸν ἐξ ἁπάντων τῶν ἐθνῶν συνηγμένον λαὸν,
 παραθεὶς τούτοις τὴν ἐν τῷ Ζαχαρίᾳ προφητείαν, ὧδε
 λέγουσαν· «χαῖρε καὶ εὐφραίνου, θύγατερ Σιών. ἰδοὺ ὁ
 βασιλεύς σου ἔρχεται, καὶ κατασκηνώσει ἐν μέσῳ σου, λέγει
 κύριος. καὶ καταφεύξονται ἔθνη πολλὰ ἐπὶ τὸν κύριον, καὶ
 ἔσονταί μοι εἰς λαὸν, κἀγὼ ἔσομαι αὐτοῖς εἰς θεόν. καὶ
 γνώσονται, ὅτι κύριος παντοκράτωρ ἐξαπέσταλκέ με πρὸς σέ.»
 σαφῶς γὰρ διὰ τούτων ἀπὸ τῶν ἐθνῶν, ἀλλ’ οὐκ ἀπὸ τοῦ
 Ἰουδαίων ἔθνους συντάξειν αὐτὸς ἑαυτῷ λαὸν ὁ κύριος
 εὐαγγελίζεται. 
 Τούτῳ δὴ οὖν τῷ λαῷ αἱ δυνάμεις αἱ ὑπερκόσμιοι καὶ αἱ
 ἀγγελικαὶ, ὄρη καὶ βουνοὶ ἐνταῦθα ὀνομαζόμεναι, εἰρήνευσαν
 ἐχθραίνουσαι τὸ πρὶν, ὅτε τῇ ἀθέῳ προσεῖχεν εἰδωλολατρείᾳ.
 αἱ δ’ αὐταὶ δικαιοσύνην εὐαγγελίζονται τῷ αὐτῷ λαῷ· ἤτοι
 τὸν Χριστὸν τοῦ θεοῦ, αὐτὸν ὄντα τὴν δικαιοσύνην, ἢ τὸ
 σωτήριον εὐαγγέλιον, δι’ ὃ λέλεκται· «ἀναλαβέτωσαν τὰ ὄρη
 εἰρήνην τῷ λαῷ, καὶ οἱ βουνοὶ δικαιοσύνην.» 
 Καὶ ταῦτα ἔσται, ἐπειδὴ ὁ προλεχθεὶς υἱὸς τοῦ βασιλέως
 «κρινεῖ τοὺς πτωχοὺς τοῦ λαοῦ, καὶ σώσει τοὺς υἱοὺς τῶν
 πενήτων·» κρίνας γὰρ πρότερον ἀξίους εἶναι σωτηρίας, οὕτως
 αὐτοὺς σώζει. οὐ γὰρ ἀκρίτως, μετ’ ἐξητασμένης δὲ κρίσεως
 τὴν σωτηρίαν παρέχει τοῖς ἑαυτοῦ πτωχοῖς καὶ τοῖς υἱοῖς τῶν
 πενήτων, ὧν καὶ ἡ προφητεία μέμνηται λέγουσα·
 «εὐαγγελίσασθαι πτωχοῖς
 
 ἀπέσταλκέ με· κηρῦξαι αἰχμαλώτοις ἄφεσιν καὶ τυφλοῖς
 ἀνάβλεψιν.» πτωχοὺς δὲ ποίους φησὶν, ἢ τοὺς δυναμένους
 ὁμοίως Παύλῳ λέγειν· «ἄχρι τῆς ἄρτι ὥρας καὶ πεινῶμεν καὶ
 διψῶμεν, καὶ γυμνητεύομεν, καὶ κολαφιζόμεθα, καὶ
 ἀστατοῦμεν·» τούς τε ὁμοίως Πέτρῳ φήσαντας· «ἀργύριον καὶ
 χρυσίον οὐχ ὑπάρχει μοι.» τοιούτους δὲ πτωχοὺς αὐτὸς ἑαυτῷ
 παρεσκεύαζε παραινῶν μὴ κτᾶσθαι χρυσίον μηδὲ ἀργύριον εἰς
 τὰς ζώνας, μὴ πήραν εἰς ὁδὸν, μηδὲ δύο χιτῶνας, μηδὲ
 ὑποδήματα, μηδὲ ῥάβδον. «τοιοῦτοι δὲ ἦσαν καὶ οἱ πάλαι
 περιελθόντες ἐν μηλωταῖς, ἐν αἰγείοις δέρμασιν,
 ὑστερούμενοι, θλιβόμενοι, κακουχούμενοι, ἐν ἐρημίαις
 πλανώμενοι καὶ ὄρεσι, καὶ σπηλαίοις, καὶ ταῖς ὀπαῖς τῆς
 γῆς.» 
 Ἀλλ’ εἰ μὲν τούτων μόνον ἐμνημόνευσεν ὁ λόγος, ἀποκέκλειστο
 πᾶς ὁ μὴ τοιοῦτος· νῦν δὲ καὶ δεύτερον τάγμα καταριθμεῖται
 φάσκων· «καὶ σώσει τοὺς υἱοὺς τῶν πενήτων.» υἱοὶ δὲ πενήτων
 ἦσαν οἱ τῶν ἀποστόλων καὶ μαθητῶν τοῦ σωτῆρος ἡμῶν
 γνώριμοι, ὁποίους δηλῶν ὁ ἀπόστολος ἔλεγεν· «ἐὰν γὰρ
 πολλοὺς παιδαγωγοὺς ἔχητε ἐν Χριστῷ, ἀλλ’ οὐ πολλοὺς
 πατέρας· ἐν γὰρ Χριστῷ Ἰησοῦ ἐγὼ ὑμᾶς ἐγέννησα·» καὶ πάλιν·
 «τέκνα μου, οὓς πάλιν ὠδίνω ἄχρις οὗ μορφωθῇ Χριστὸς ἐν
 ὑμῖν.» ἀλλὰ τοὺς μὲν πτωχοὺς ἑαυτοῦ καὶ τοὺς υἱοὺς τῶν
 πενήτων σὺν δικαιοσύνῃ καὶ ὀρθῇ κρίσει σώζει· τὸν δὲ
 συκοφάντην προῃρημένον ἢ καὶ τὸν λαὸν αὐτοῦ καὶ τὴν
 ἐκκλησίαν πολεμεῖν (μυρίοι δὲ συκοφάνται τὴν Ἐκκλησίαν
 αὐτοῦ διαβάλλουσι), καὶ
 
 τὸν βίον τῶν ἐν τῇ ἐκκλησίᾳ αὐτοῦ διαπρεπόντων ἄλλοι
 συκοφαντοῦσιν· ὧν ἐπιστήσας τῇ τελευτῇ τοῦ βίου, ὄψει ὅπως
 εἴρηται τὸ, «καὶ ταπεινώσει συκοφάντην.» 
 Τίς γὰρ τῶν τυραννευσάντων, καὶ τὴν τοῦ σωτῆρος ἡμῶν
 ἐκκλησίαν βλασφημίαις καὶ συκοφαντίαις περιβαλλόντων, οὐ
 τεταπείνωται; τίς τῶν σοφῶν τοῦ αἰῶνος τούτου, τὴν αὐτοῦ
 γλῶτταν ἀκονήσας κατὰ τῆς θεοπνεύστου γραφῆς, οὐ τὰ
 ἐπίχειρα πέπονθε τῆς συκοφαντίας; ἀλλὰ γὰρ πλείστων ὅσον
 ἐπισταμένων συκοφαντῶν κατὰ τῆς ἐκκλησίας αὐτοῦ, πάντων τε
 κατὰ καιροὺς ταπεινουμένων, αὐτὸς συμπαραμένειν τῷ ἡλίῳ
 θεσπίζεται, ὁμοίως ἡλίῳ ταῖς αὐγαῖς τῆς αὐτοῦ διδασκαλίας
 τὸν σύμπαντα καταλάμπων κόσμον· καὶ πρὸ τῆς σελήνης δέ· ἢ
 κατὰ τὸν Ἀκύλαν , «καὶ
 εἰς πρόσωπον τῆς σελήνης·» ἢ κατὰ τὸν Σύμμαχον , «καὶ ἔμπροσθεν τῆς
 σελήνης διαμενεῖ.» οὐ γὰρ πρὸ τῆς σελήνης, τουτέστι πρὶν
 γενέσθαι τὴν σελήνην· ἀλλ’ ἐνώπιον ὥσπερ καὶ ἔμπροσθεν
 ἡγούμενος τῆς σελήνης. 
 Ὥσπερ γὰρ ἥλιος μὲν ἡμέραν ἐργάζεται ὑπὲρ γῆς γενόμενος·
 σελήνη δὲ νυκτὸς διαλύει τὸ σκότος τῷ ἑαυτῆς φωτί· τὸν
 αὐτὸν τρόπον καὶ ὁ προφητευόμενος ὁμοίως μὲν σελήνῃ τὰς ἐν
 σκότῳ καὶ νυκτὶ τυγχανούσας ψυχὰς φωτίζει, ἡλίῳ δὲ
 παραπλησίως τὸν σύμπαντα καταλάμπει κόσμον, διαμένει τε καὶ
 συμπαραμένει ἄχρι τῆς συντελείας τοῦ αἰῶνος. εἰς ὅσον γὰρ
 ἥλιος τὸν σύμπαντα φαιδρύνει κόσμον, εἰς τοσοῦτον καὶ αὐτὸς
 
 τῷ ἡλίῳ συμπαραμένων καὶ συνεκτεινόμενος τὰς τῶν ἀνθρώπων
 φωτίζει ψυχάς· ὡς αὕτως δὲ καὶ σελήνῃ πλησιφαεῖ παραπλησίως
 εἰς γενεὰς γενεῶν λέγεται διαρκεῖν.

Καταβήσεται ὡς ὑετὸς ἐπὶ πόκον 
 καὶ ὡσεὶ σταγόνες στάζουσαι ἐπὶ τὴν γῆν. 
 ἀνατελεῖ ἐν ταῖς ἡμέραις αὐτοῦ δικαιοσύνη 
 καὶ πλῆθος εἰρήνης ἕως οὗ ἀνταναιρέθῃ ἡ σελήνη. 
 καὶ καὶ κατακυριεύει ἀπὸ θαλάσσης 
 καὶ ἀπὸ ποθαμοῦ ἕως περάτων τῆκ οἰκουμένης. 
 
 
 Κατάβασιν τοῦ θεοῦ λόγου νοήσεις, ἐπιστήσας τῇ καταβάσει
 καὶ τῇ συμπεριφορᾷ καθ’ ἣν συμπεριενεχθεὶς τῇ τῶν ἀνθρώπων
 σμικρότητι, «ἐταπείνωσεν ἑαυτὸν μορφὴν δούλου λαβὼν, καὶ
 σχήματι εὑρεθεὶς ὡς ἄνθρωπος.» δι’ ὃ λέλεκται·
 «καταβήσεται.» ἀναγκαίως δὲ καὶ παραδείγματι κέχρηται
 προφητεία φήσασα, «ὡς ὑετὸς ἐπὶ πόκον.» ὃ δὴ συμφώνως οἱ
 λοιποὶ πάντες ἡρμήνευσαν· Ἀκύλας μὲν εἰπὼν, «καὶ καταβήσεται ὡς ὑετὸς
 ἐπὶ κουράν·» Σύμμαχος 
 δὲ, «καταβήσεται ὡς δρόσος ἐπὶ πόκον·» καὶ οἱ λοιποὶ
 ἑρμηνευταὶ ὁμοίως· παριστῶντες τοῦ λόγου τὴν ἐξ ὕψους τὴν
 ἐξ αὐτῶν οὐρανῶν κάθοδον ἐπὶ γῆς τοῦ προφητευομένου· καὶ ὡς
 ἠρέμα καὶ ἡσυχῆ μηδενὸς αἰσθομένου καταβέβηκεν. 
 Ὑετὸς γὰρ ἐπὶ πόκον κατιὼν, ἀνεπαισθήτως καὶ ἀψοφητὶ
 κάτεισιν. ἐπεὶ τοίνυν ἡ κατὰ σάρκα γένεσις τοῦ σωτῆρος ἡμῶν
 τοιαύτην ἀνείληφε τὴν οἰκονομίαν, ὡς μηδένα νοῆσαι μηδὲ
 ἀκουσθῆναι, μηδὲ τοῖς ἐκ γειτόνων οἰκοῦσι τὸ μυστήριον τῆς
 συλλήψεως καὶ τοῦ τοκετοῦ
 
 τῆς ἁγίας παρθένου. τοῦτ’ αὐτὸς ὁ παρὼν ᾐνίξατο λόγος,
 εἰπών· «καταβήσεται ὡς ὑετὸς ἐπὶ πόκον·» καὶ ἄλλως, ἐπειδὴ
 πόκος προβάτων δορὰ, νοήσας ὅπως αὐτὸς ἐδίδασκε λέγων ὁ
 σωτήρ· «οὐκ ἦλθον εἰ μὴ εἰς τὰ πρόβατα τὰ ἀπολωλότα οἴκου
 Ἰσραήλ·» ἐφαρμόσεις τὸ παρὸν λόγιον τῇ αὐτοῦ φωνῇ. οὐ γὰρ
 ἐπὶ ἕτερον ἔθνος καταβέβηκεν, ἀλλ’ ἐπὶ μόνον τὸ Ἰουδαίων,
 παρ’ οἷς καὶ τὰς διατριβὰς ἐποιήσατο. 
 Ἡ μὲν οὖν πρώτη κατάβασις αὐτοῦ γέγονεν ὡς ὑετὸς ἐπὶ πόκον
 κατὰ τοὺς ἀποδοθέντας τρόπους· μετὰ ταῦτα δὲ οὐκέτι ὡς ἐπὶ
 πόκον, ἀλλὰ σὺν πολλῇ κινήσει· καὶ τύπος ἐξάκουστος γέγονε
 καθ’ ὅλης τῆς οἰκουμένης ἡ διδασκαλία αὐτοῦ. δι’ ὃ
 ἐπιλέγεται ἑξῆς, «καὶ ὡσεὶ σταγόνες στάζουσαι ἐπὶ τὴν γῆν.»
 σταγόνες γὰρ αἱ ψεκάδες κατὰ τοὺς λοιποὺς ἑρμηνευτὰς
 στάζουσαι ἐπὶ τὴν γῆν οὐκέτ’ ἀψοφητὶ, σὺν πολλῷ δὲ ψόφῳ
 κατίασι. καὶ τοῦτο δὲ τέλους ἐτύγχανεν, ὅτε εἰς πᾶσαν τὴν
 γῆν ἐξῆλθεν ὁ φθόγγος τῶν ἀποστόλων αὐτοῦ, καὶ εἰς τὰ
 πέρατα τῆς οἰκουμένης τὰ ῥήματα αὐτῶν. τούτοις ἑξῆς
 εἴρηται· «ἀνατελεῖ ἐν ταῖς ἡμέραις αὐτοῦ δικαιοσύνη καὶ
 πλῆθος εἰρήνης·» κατὰ δὲ τὸν Ἀκύλαν , «βλαστήσει ἐν ἡμέραις αὐτοῦ δίκαιος
 καὶ πλῆθος εἰρήνης·» κατὰ δὲ τὸν Σύμμαχον , «ἀνθήσει ἐν ταῖς ἡμέραις αὐτοῦ
 δίκαιος.» 
 Ἡμέραι δὲ τοῦ σωτῆρος ἡμῶν αἱ ἀπὸ τῆς παρουσίας αὐτοῦ μέχρι
 τῆς συντελείας τοῦ αἰῶνος νοηθήσονται. ὥσπερ γὰρ ἀκούομεν
 τὸ, «ἐν ταῖς ἡμέραις Δαυὶδ,» καὶ, «ἐν ἡμέραις Ἱεροβοὰμ,»
 οὕτως εἶεν ἂν ἡμέραι τοῦ
 
 σωτῆρος ἡμῶν. ἀλλ’ ἐκεῖνοι μὲν, πρὸς ὀλίγον φανέντες,
 θᾶττον ἀπέσβησαν· δι’ ὃ καὶ αἱ ἡμέραι αὐτῶν ἐξέλιπον· αἱ δὲ
 ἡμέραι τοῦ σωτῆρος ἡμῶν ὁπόσαι τυγχάνουσι, φθάσας ὁ λόγος
 ἐδήλωσεν εἰπών· «συμπαραμενεῖ τῷ ἡλίῳ καὶ ἔμπροσθεν τῆς
 σελήνης γενεὰς γενεῶν·» οἷς ἀκολούθως καὶ αὐτὸς τοῖς ἑαυτοῦ
 μαθηταῖς ἐπηγγέλλετο λέγων· «ἰδοὺ ἐγὼ μεθ’ ὑμῶν εἰμι ἄχρι
 τῆς συντελείας τοῦ αἰῶνος·» 
 Οὕτως γὰρ ἤμελλε συμπαραμένειν τῷ ἡλίῳ. οὐκοῦν ἐν ταῖς
 ἡμέραις αὐτοῦ, καθ’ ἃς συμπαραμενεῖ τῷ ἡλίῳ, καὶ ὁμοίως
 σελήνῃ τὰς τῶν ἐν σκότῳ φωτίσει ψυχὰς, ἀναλάμψει ἐπὶ πάσης
 τῆς γῆς δικαιοσύνη· ἢ κατὰ τὸν Ἀκύλαν , «δίκαιος·» οὐκέτι παρὰ Ἰουδαίοις
 μόνοις ἑνός που καὶ δευτέρου ὀνομαζομένου δικαίου, καθ’
 ὅλης δὲ τῆς οἰκουμένης μυρίων ἐν Χριστῷ δικαιουμένων. τὸ δὲ
 πλῆθος τῶν δικαίων τῶν ἐν ταῖς ἡμέραις τοῦ σωτῆρος ἡμῶν
 ἀνθούντων καὶ φωτὸς δίκην ἀνατελλόντων ὁμοίως τῷ ἑαυτῶν
 φωστῆρι νοήσεις ἀπὸ τοῦ πλήθους τῶν ἁπανταχοῦ γῆς μαρτύρων
 αὐτοῦ καὶ τῶν κατὰ τὴν ἐκκλησίαν αὐτοῦ τὸν ἀγγελικὸν ἐν
 παντελεῖ ἁγνείᾳ κατορθούντων βίον. 
 Εἰ δὲ καὶ δικαιοσύνη ἐν ταῖς ἡμέραις αὐτοῦ ἀνθήσειν
 λέλεκται, καὶ τοῦτο ὅπως δι’ ἔργων πληροῦται ἔστι
 καταμαθεῖν ἐκ τοῦ μὴ Ἰουδαίους μόνους, ἀλλὰ καὶ πᾶν ἔθνος
 καλεῖσθαι ἐπὶ τὴν ἔνθεον πίστιν, δούλους τε ἐξ ἴσου τοῖς
 ἐλευθέροις θεοσεβεῖν, καὶ πένητας ὁμοίως τοῖς πλουσίοις,
 ἄρχοντάς τε σὺν ἀρχο
 
 μένοις σὺν πολλῇ θεοῦ δικαιοσύνῃ. ὅπως δὲ πλῆθος εἰρήνης
 ἀνατέταλκεν ἐν ταῖς δηλωθείσαις τοῦ σωτῆρος ἡμῶν ἡμέραις,
 νοῆσαι ἔστιν ἐπιστήσαντα τῇ καταστάσει τῶν πρὸ τῆς αὐτοῦ
 παρουσίας πραγμάτων. καθ’ ἣν τὸ σύμπαν τῶν ἀνθρώπων γένος
 διῄρητο ἀποτετμημένων ὥσπερ ἐξ ἑνὸς σώματος εἰς μυρία
 διεσπαρμένα μέλη, ἄλλων ἄλλως ἐθνῶν πάλαι πρότερον
 ἀφωρισμένων, πολεμούντων τε ἀλλήλοις καὶ πολεμουμένων καὶ
 τῶν μὲν τυραννουμένων, τῶν δὲ δημοκρατουμένων, ἑτέρων δὲ
 ὀλιγαρχουμένων· τοπάρχων κατ’ ἔθνος καὶ τυράννων
 κρατούντων· ὡς ἄμικτα εἶναι καὶ ἄβατα τοῖς πλησιοχώροις τὰ
 τῆς τῶν γειτόνων χώρας· πολέμους τε ἀσπόνδους καὶ ἔχθρας
 ἀκαταλλάκτους ἐκ μακροῦ αἰῶνος μέχρι τοῦ σωτῆρος ἡμῶν
 συνεστάναι. ἐξ ἐκείνου δὲ πάσης πολυαρχίας ἐκποδὼν
 ἀρθείσης, μοναρχία τῶν πλείστων ἐθνῶν ἐπικεκράτηκε· γέγονέ
 τε ὡς ἀληθῶς πλῆθος εἰρήνης, κοινωνίαν καὶ ἐπιμιξίαν
 κτησαμένων ἁπάντων τῶν ἐθνῶν· ὡς ἔργῳ μαρτυρεῖσθαι τὴν ἐν
 χερσὶ μαρτυρίαν μόνῳ τῷ σωτῆρι ἡμῶν ἐφαρμόττουσαν. 
 Τοῦτο δὲ τὸ πλῆθος τῆς εἰρήνης παραμένειν φησὶν «ἕως οὗ
 ἀνταναιρεθῇ ἡ σελήνη·» ἢ κατὰ τὸν Ἀκύλαν , «ἕως οὗ ἡ σελήνη·» ἢ
 κατὰ τὸν Σύμμαχον ,
 «ἕως παλαιώσεως τῆς σελήνης.» πότε δὲ παλαιοῦται σελήνη;
 κατὰ τὴν συντέλειαν τοῦ αἰῶνος, καθ’ ἣν πληρωθήσεται ἡ
 φάσκουσα προφητεία· «ὁ ἥλιος καὶ ἡ σελήνη συσκοτάσουσι·»
 
 καὶ πάλιν· «οὐκ ἔσται σοι ὁ ἥλιος εἰς φῶς ἡμέρας, οὐδὲ ἡ
 σελήνη φωτιεῖ σοι τὴν νύκτα.» οὐκοῦν ὥσπερ ἀνωτέρω
 συμπαραμένειν τῷ ἡλίῳ τὸν προφητευόμενον ἐδήλου, οὕτως καὶ
 ἐνταῦθα τὸ πλῆθος τῆς ὑπ’ αὐτοῦ προξενηθησομένης ἀνθρώποις
 εἰρήνης μέχρι τῆς συντελείας διαρκέσειν θεσπίζει. 
 Ὅπως μὲν οὖν καταβήσεται ἠρέμα καὶ ἀψοφητὶ ἐπὶ τὸ Ἰουδαίων
 ἔθνος, καὶ ὡς πληρώσει τὴν σύμπασαν οἰκουμένην δίκην
 σταγόνων σταζουσῶν ἐπὶ τῆς γῆς, καὶ ὡς δικαιοσύνη ἀνατελεῖ
 ἐν ταῖς ἡμέραις αὐτοῦ καὶ πλῆθος εἰρήνης, δεδήλωται διὰ τῶν
 εἰρημένων. ἑξῆς δὲ διδάσκει, ὅτι μὴ ἐν γωνίᾳ γῆς
 περιγραφήσεται αὐτοῦ ἡ δεσποτεία· κυριεύσει δὲ τῶν ἐθνῶν
 ἁπάντων. δι’ ὃ λέλεκται· «καὶ κατακυριεύσει ἀπὸ θαλάσσης
 ἕως θαλάσσης.» εἰ γάρ ἐστί τινα πέρατα γῆς, ἃ δὴ πανταχοῦ
 κυκλοῦσι, θάλασσαι Ὠκεανός τε ἀπέραντος ἀνθρώποις· τοῦτο
 πάντων εἴσω τῶν ἁπανταχοῦ θαλασσῶν κύριον ὁμολογήσει τὸν
 θεσπιζόμενον. δι’ ὃ λέλεκται· «καὶ κατακυριεύσει ἀπὸ
 θαλάσσης ἕως θαλάσσης.» γνῴης δ’ ἂν τοῦ λόγου τὸ ἀποτέλεσμα
 συνιδὼν ὅπως ἁπανταχοῦ γῆς αἱ τοῦ θεοῦ ἐκκλησίαι τὸν
 Χριστὸν αὐτοῦ κύριον ἀναγορεύουσιν. 
 Ἀλλὰ καὶ ἀπὸ ποταμοῦ ἕως τῶν περάτων τῆς οἰκουμένης
 κατακυριεύσειν αὐτόν φησι σφόδρ’ ἀναγκαίως. ἐχρῆν γὰρ ἡμᾶς
 μαθεῖν ὁπόθεν ἄρξεται τῆς διδασκαλίας· σημαίνει δὲ, ὡς ἄρα
 ἔσται αὐτῷ ἡ καταρχὴ ἀπὸ ποταμοῦ. ὅντινα ποταμὸν παρί
 
 στησι τὸ εὐαγγέλιον φάσκον· «τότε παραγίνεται ὁ Ἰησοῦς ἀπὸ
 τῆς Γαλιλαίας ἐπὶ τὸν Ἰορδάνην πρὸς Ἰωάννην, τοῦ
 βαπτισθῆναι ὑπ’ αὐτοῦ. ὁ δὲ διεκώλυεν αὐτὸν λέγων· ἐγὼ
 χρείαν ἔχω ὑπὸ σοῦ βαπτισθῆναι, καὶ σὺ ἔρχῃ πρὸς μέ. ὁ δὲ
 ἀποκριθεὶς εἶπεν αὐτῷ· ἄφες ἄρτι· οὕτω γὰρ πρέπον ἐστὶ
 πληρῶσαι πᾶσαν δικαιοσύνην.» 
 Ὅτε μετὰ τὸ βαπτισθῆναι αὐτὸν «ἠνοίγησαν οἱ οὐρανοὶ, καὶ
 εἶδε τὸ πνεῦμα τοῦ θεοῦ καταβαῖνον ὡς περιστερὰν καὶ
 ἐρχόμενον εἰς αὐτόν. φωνή τε ἐκ τῶν οὐρανῶν ἠκούσθη
 λέγουσα· οὗτός ἐστιν ὁ υἱός μου ὁ ἀγαπητὸς, ἐν ᾧ ηὐδόκησα.»
 ἐξ ἐκείνου γὰρ γνωρίζεσθαι αὐτοῦ ἤρξατο ἡ κυριότης.
 παραδόξως δὲ τούτου μέμνηται τοῦ ποταμοῦ καὶ Ἡσαΐας ὁ
 προφήτης εὐαγγελιζόμενος τὴν ἔρημον, ἐν ᾗ ἐκήρυττεν Ἰωάννης
 ὁ Βαπτιστής. ἐβόα δ’ οὖν λέγων· «εὐφράνθητι, ἔρημος διψῶσα,
 ἀγαλλιάσθω ἔρημος καὶ ἀνθείτω ὡς κρίνον· καὶ ἐξανθήσει καὶ
 ἀγαλλιάσεται τὰ ἔρημα τοῦ Ἰορδάνου.» ἀντὶ τίνος γὰρ οὐχ
 ἑτέρου μέμνηται ποταμοῦ ὁ τοσοῦτος προφήτης, ἀλλ’ αὐτοῦ τοῦ
 Ἰορδάνου καὶ τῆς ἐρήμου ἀμφὶ τοῦτον· εὐφροσύνην τε καὶ
 ἀγαλλίασιν τῇ ἐρήμῳ τοῦ Ἰορδάνου, ἀλλ’ οὐχὶ τῇ Ἱερουσαλὴμ,
 οὐδὲ τῇ λοιπῇ Ἰουδαίᾳ εὐαγγελίζεται; οὐκοῦν ἔχομεν καὶ παρὰ
 τῷ Ἡσαΐᾳ τὴν δήλωσιν τοῦ ποταμοῦ περὶ οὗ φησιν ὁ παρὼν
 λόγος, «καὶ ἀπὸ ποταμῶν ἕως τῶν περάτων τῆς οἰκουμένης»
 κατακυριεύσειν τὸν προφητευόμενον. ὀφθαλμοῖς δὲ παραλαβεῖν
 ἔστι δι’ ἔργων κεχωρηκυίας τὰς προαναφωνήσεις, ὁρῶντας
 μέχρι τῶν περάτων τῆς γῆς
 
 ἐν ταῖς ἐκκλησίαις αὐτοῦ κυριολογούμενον τὸν Χριστὸν τοῦ
 θεοῦ.

Ἐνώπιον αὐτοῦ προπεσοῦνται Αἰθίοπες, 
 καὶ οἱ ἐχθροὶ αὐτοῦ χοῦν λείξουσι. 
 βασιλεῖς Θαρσεῖς καὶ νῆσοι δῶρα προσοίσουσιν, 
 βασιλεῖς Ἀράβων καὶ Σαβὰ δῶρα προσάξουσιν· 
 καὶ προσκυνήσουσιν αὐτῷ πάντες οἱ βασιλεῖς τῆς γῆς· 
 πάντα τὰ ἔθνη δουλεύσουσιν αὐτῷ. 
 
 
 Σφόδρ’ ἀκολούθως μετὰ τὸ εἰπεῖν, «κατακυριεύσει ἀπὸ
 θαλάσσης ἕως θαλάσσης, καὶ ἀπὸ ποταμῶν ἕως περάτων τῆς
 οἰκουμένης,» αἰθιόπων ἐμνημόνευσεν, οἳ τὰ ἔσχατα τῆς καθ’
 ἡμᾶς οἰκουμένης οἰκοῦσι, τά τε πρὸς ἀνατολὰς καὶ τὰ πρὸς
 δύοντα ἥλιον. ὅθεν καὶ παρὰ τοῖς ἔξω τοῦ καθ’ ἡμᾶς λόγου
 κατὰ φύσιν εἰρῆσθαι δοκεῖ τὸ, Αἰθίοπας, οἱ διχθὰ δέδεται
 ἔσχατα ἀνδρῶν· οἱ μὲν δυσομένου ὑπερίονος, οἱ δ’ ἀνιόντος. 
 Καὶ ἐν ἑτέρῳ δὲ εἴρηται ψαλμῷ· «Αἰθιοπία προφθάσει χεῖρα
 αὐτῆς τῷ θεῷ·» καὶ πάλιν ἐν ἑτέρῳ προφήτῃ λέλεκται· «ἐκ
 περάτων ποταμῶν Αἰθιοπίας οἴσουσιν οὐσίας μοι.» καὶ ἐν τοῖς
 προκειμένοις δὲ ἀκολούθως τούτοις τὸ, «ἐνώπιον αὐτοῦ
 προπεσοῦνται Αἰθίοπες,» θεσπίζεται. δι’ ὧν ἁπάντων ὁ λόγος
 σημαίνει τὰ ἔσχατα τῆς γῆς τὴν τοῦ προφητευομένου γνῶσιν
 ἀναλήψεσθαι, καὶ προσκυνήσειν αὐτῷ, προσπίπτοντας καὶ γόνυ
 κλίνοντας. δι’ ὃ λέλεκται κατὰ τὸν Ἀκύλαν · «εἰς πρόσωπον αὐτοῦ
 κάμψουσιν Αἰθίοπες·» κατὰ δὲ τὸν Σύμμαχον · «ἔμπροσθεν αὐτοῦ ὀκλάσουσιν
 Αἰθίοπες.» 
 Διὰ δὲ τῶν Αἰθιόπων
 
 τῶν τὰ ἔσχατα τῆς γῆς οἰκούντων καὶ τὰ εἴσω τῆς οἰκουμένης
 ἔθνη δηλοῦνται καὶ πρόδηλον ὅπως ἁπανταχοῦ γῆς οἱ εἰς αὐτὸν
 πεπιστευκότες, γόνυ κλίνοντες καὶ εἰς αὐτὴν προπίπτοντες
 τὴν γῆν, δι’ αὐτοῦ τὴν προσκύνησιν τῷ ἐπὶ πάντων
 ἀναπέμπουσι θεῷ. ἀλλὰ καὶ οἱ ἐχθροὶ αὐτοῦ, φησὶ, χοῦν
 λείξουσιν, ἐξομοιωθέντες τῷ ἑαυτῶν πατρὶ τῷ ὄφει, ἐπὶ τῷ
 στήθει καὶ τῇ κοιλίᾳ πορευομένῳ, καὶ γῆν ἐσθίοντι κατὰ τὴν
 ἐξ ἀρχῆς γενομένην αὐτῷ προστίμησιν. οὕτω δ’ οὖν ὄψει τοὺς
 τῆς ἐκκλησίας τοῦ Χριστοῦ πολεμίους τὸν χοῦν καὶ τὰς
 σωματικὰς ἡδονὰς περιλιχμωμένους. 
 Εἰ γὰρ τὸ σῶμα, ὅπερ κεῖται ἡ ψυχὴ, χοῦς ἀνείρηται κατὰ τὴν
 φάσκουσαν γραφήν· «ἔλαβεν ὁ θεὸς χοῦν ἀπὸ τῆς γῆς, καὶ
 ἔπλασε τὸν ἄνθρωπον·» οἱ τὸν χοῦν περιλιχμώμενοι καὶ τὰς
 τῆς σαρκὸς ἡδυπαθείας τιμῶντες διαβέβληνται εἰκότως, ὡς ἂν
 ἐχθροὶ τοῦ σωτηρίου τυγχάνοντες λόγου. ἀλλ’ οὗτοι μὲν
 τοιοῦτοι· τὸ δ’ ἕτερον τάγμα τῶν τὴν βασιλείαν τοῦ Χριστοῦ
 γνωριζόντων δῶρα προσοίσουσιν αὐτῷ, προφητεύεται· δι’ ὃ
 λέλεκται ἑξῆς· «βασιλεῖς Θαρσεῖς καὶ νῆσοι δῶρα
 προσοίσουσι, βασιλεῖς Ἀράβων καὶ Σαβὰ δῶρα προσάξουσι.» καὶ
 ἐν τούτοις δὲ ὁ λόγος, διελὼν εἰς δύο μέρη τὴν οἰκουμένην,
 τὸ μὲν ἀφορίζει ἐπὶ τὸ πρὸς δυσμαῖς ἡλίου κλίμα, ὃ δὴ
 πρῶτον παρίστησιν εἰπών· «βασιλεῖς Θαρσεῖς καὶ νῆσοι δῶρα
 προσοίσουσι·» δι’ ὧν τὴν πρὸς δυσμαῖς σημαίνει θάλασσαν καὶ
 τὰς ἐν ταύτῃ νήσους. οὕτως οὖν ποτε καὶ Ἰωνᾶς ὁ προφήτης
 ἀνέστη φυγεῖν εἰς Θαρσεῖς
 
 καὶ κατέβη εἰς Ἰόππην, καὶ ἐνέβη εἰς πλοῖον τοῦ φυγεῖν εἰς
 Θαρσεῖς, ἥν φασιν εἶναι τὴν Θαρσόν. ἐν δὲ τῷ Ἐζεκιὴλ τοῦ
 Θαρσεῖς ὀνόματος φερομένου, οἱ ἑβδομήκοντα Καρχηδόνα
 ἡρμήνευσαν. 
 Τὸ δὲ ἕτερον κλίμα τὸ πρὸς ἀνατολὰς ἡλίου δηλοῦται διὰ τοῦ,
 «βασιλεῖς Ἀράβων καὶ Σαβά.» τό τε γὰρ τῶν Ἀράβων γένος
 ἀνατολικὸν τυγχάνει, ἐπέκεινα δὲ αὐτοῦ τὰ Περσικὰ μέρη, καὶ
 ἡ τῶν Σαβαϊτῶν χώρα εἶναι λέγεται. ἀντὶ δὲ τοῦ, «βασιλεῖς
 Ἀράβων καὶ Σαβὰ,» ὁ Ἀκύλας καὶ ὁ Σύμμαχος , ἥ τε Ἑβραϊκὴ γραφὴ συντόνως
 τούτοις, «βασιλεῖς Σαβὰ καὶ Σαβὰ» εἰρήκασιν. ὥστ’ εἶναι
 ταὐτὸν μὲν ἐκφωνούμενον ὄνομα, διαλλάττειν δὲ τῇ τῶν
 στοιχείων διαφορᾷ· τὸ μὲν γὰρ πρῶτον Σαβὰ διὰ τοῦ
 καλουμένου παρ’ Ἑβραίοις Σὲν, τὸ δὲ δεύτερον διὰ τοῦ Σάδη
 στοιχείου κατὰ τὴν Ἑβραϊκὴν ἐμφέρεται γραφήν· ἔνθεν καὶ τὰ
 τῆς ἑρμηνείας αὐτοῖς ἐναλλάττει. καὶ ὁ σωτὴρ δὲ τούτου
 μέμνηται τοῦ ὀνόματος λέγων· «βασίλισσα Σαβὰ ἀναστήσεται ἐν
 ἡμέρᾳ κρίσεως, καὶ κατακρινεῖ τὴν γενεὰν ταύτην, ὅτι ἦλθεν
 ἐκ τῶν περάτων τῆς γῆς ἀκοῦσαι τὴν σοφίαν Σολομῶνος·» σαφῶς
 παριστὰς ὡς ἐν τοῖς πέρασι τῆς γῆς τὸ Σαβὰ ἔθνος τυγχάνει.
 ἱστορεῖ δὲ καὶ ἡ τρίτη τῶν βασιλειῶν περὶ τοῦ αὐτοῦ ἔθνους
 ταῦτα· «καὶ βασίλισσα Σαβὰ ἤκουσε τὸ ὄνομα Σολομῶνος, καὶ
 ἦλθε πειράσαι αὐτὸν ἐν αἰνίγμασι. καὶ ἦλθεν εἰς Ἱερουσαλὴμ
 ἐν δυνάμει βαρείᾳ σφόδρα. καὶ κάμηλοι αἴρουσαι ἡδύσματα καὶ
 χρυσὸν πολὺν σφόδρα καὶ λίθον τί
 
 μιον.» κέκλητο δὲ ἡ χώρα καὶ τὸ ἔθνος Σαβὰ ἀπὸ προπάτορος
 τοῦ Σαβὰ, ὃς ἀναγέγραπται υἱὸς γεγονὼς τοῦ Χοῦς. λέγει δ’
 οὖν ἡ Μωσέως γραφή· «υἱοὶ δὲ Χοῦς, Σαβὰ καὶ Εὑίλα, καὶ
 Σαβάθα.» Χοῦς δὲ ἑρμηνεύεται «ὁ Αἰθίοψ.» γένος οὖν
 Αἰθιοπικὸν ἔοικεν εἶναι τὸ Σαβὰ ἔθνος. καὶ δεύτερος δὲ
 εἴρηται Σαβὰ, περὶ οὗ φησιν ἡ γραφή· «υἱοὶ δὲ Ῥεγμὰς, Σαβὰ
 καὶ Δαδάν.» εἰκότως τοίνυν ἐν τῷ ψαλμῷ γέγραπται κατὰ τοὺς
 λοιπούς· «βασιλεῖς Σαβὰ καὶ Σαβὰ δῶρα προσάξουσι.» 
 Πλὴν ἀλλ’ ἅ σημαίνει ἡ προφητεία διὰ τούτων τὰς κατὰ τὸ
 ἀνατολικὸν κλίμα βασιλείας καὶ τὰς πρὸς δυσμὰς ἡλίου δῶρα
 τῷ θεσπιζομένῳ προσοίσειν, οὕτω πως σημαινομένων τῶν ὑπὸ
 τὰς βασιλείας ἐθνῶν. μήποτε δὲ καὶ βασιλεῖς οἱ τῶν ἐθνῶν
 προεστῶτες ἄγγελοι δηλοῦνται ἱερωμένοι τῷ θεῷ καὶ δῶρα
 προσάγοντες αὐτῷ τὰς ἐκκλησίας ὧν καθηγοῦνται ἐθνῶν; δι’ ὃ
 ἑξῆς προσκυνήσειν αὐτῷ πάντας τοὺς βασιλεῖς θεσπίζει. οὐ
 γὰρ μόνον προσοίσειν αὐτῷ τὰ προλεχθέντα δῶρά φησιν, ἀλλὰ
 καὶ προσκυνήσειν αὐτῷ. ὃ δὴ καὶ Μωσῆς ἐν μεγάλῃ ᾠδῇ
 ἐδίδασκεν ὡδί πη περὶ Χριστοῦ λέγων· «εὐφράνθητε, οὐρανοὶ,
 ἅμα αὐτῷ, καὶ προσκυνησάτωσαν αὐτῷ πάντες ἄγγελοι θεοῦ.» 
 Οὗτοι δῆτα οἱ βασιλεῖς, ἀφανεῖς καὶ ἀόρατοι τῶν ἐθνῶν
 ἄρχοντες, προσκυνήσαντες τὸν ἑαυτῶν κύριον, τὰς ὑπ’ αὐτοῖς
 ψυχὰς δῶρα προσῆγον αὐτῷ. διόπερ τούτοις ἑξῆς συνῆπται τό·
 «πάντα τὰ ἔθνη δουλεύσουσιν αὐτῷ.» σύμφωνον δ’ ἂν εἴη τοῦτο
 τῷ φήσαντι λόγῳ· «κύριος εἶπε πρὸς μέ·
 
 υἱός μου εἶ σύ· ἐγὼ σήμερον γεγέννηκά σε. αἴτησαι παρ’
 ἐμοῦ, καὶ δώσω σοι ἔθνη τὴν κληρονομίαν σου, καὶ τὴν
 κατάσχεσίν σου τὰ πέρατα τῆς γῆς.» ὃ δὴ καὶ πεπεῖσθαι χρὴ
 πληρωθήσεσθαι, ὅτ’ ἂν τὸ πλήρωμα τῶν ἐθνῶν εἰσέλθῃ, καὶ
 μάλιστα κατὰ τὴν δευτέραν τοῦ σωτῆρος ἡμῶν θεοφάνειαν. τότε
 γοῦν πάντες οἱ βασιλεῖς προσκυνήσουσιν αὐτῷ, καὶ πάντα τὰ
 ἔθνη δουλεύσουσιν αὐτῷ. «καὶ τοῦτο ἔσται τὸ πάντων τέλος,
 ὅτ’ ἂν παραδιδῷ τὴν βασιλείαν τῷ θεῷ καὶ πατρὶ, ὅτ’ ἂν
 καταργήσῃ πᾶσαν ἀρχὴν καὶ πᾶσαν ἐξουσίαν καὶ δύναμιν. δεῖ
 γὰρ αὐτὸν βασιλεύειν, ἄχρι οὗ θῇ πάντας τοὺς ἐχθροὺς ὑπὸ
 πόδας αὐτοῦ, ἔσχατος ἐχθρὸς καταργεῖται ὁ θάνατος.»

Ὅτι ἐρρύσατο πτωχὸν ἐκ δυνάστου 
 καὶ πένητα, ᾧ οὐχ ὑπῆρχε βοηθός. 
 φείσεται πτωχοῦ καὶ πένητος 
 καὶ ψυχὰς πενήτων σώσει· 
 ἐκ τόκου καὶ ἐξ ἀδικίας λυτρώσεται τὰς ψυχὰς αὐτῶν, 
 καὶ ἔντιμον τὸ ὄνομα αὐτῶν ἐνώπιον αὐτοῦ. 
 
 
 Ἀντὶ τοῦ· «ὅτι ἐρρύσατο πτωχὸν ἐκ δυνάστου,» ὁ Σύμμαχος · «ὅτι ἐξελεῖται
 πένητα οἰμώζοντα.» οὐ γὰρ ὡς ἤδη γεγενημένα, ἀλλ’ ὡς
 μέλλοντα ἔσεσθαι ταῦτα θεσπίζει. ὅρα δὲ ὁσάκις τοῦ πτωχοῦ
 μνημονεύει, πρῶτον εἰπών· «κρίνειν τὸν λαόν σου ἐν
 δικαιοσύνῃ, καὶ τοὺς πτωχούς σου ἐν κρίσει·» δεύτερον,
 «κρίνει τοὺς πτωχοὺς τοῦ λαοῦ, καὶ σώσει τοὺς υἱοὺς τῶν
 πενήτων·» καὶ νῦν πάλιν· «ὅτι ἐρρύσατο πτωχὸν ἐκ δυνάστου
 καὶ πένητα ᾧ οὐχ ὑπῆρχε βοηθός·» καὶ αὖθις· «φείσεται
 πτωχοῦ καὶ πένητος, καὶ ψυχὰς πενήτων σώσει.» 
 Οἶμαι
 
 δὲ διὰ τούτων ἁπάντων πτωχοὺς καὶ πένητας καλεῖν τοὺς
 ἀποστόλους καὶ τοὺς μαθητὰς τοῦ σωτῆρος ἡμῶν, οἳ, τὴν δι’
 αὐτοῦ πτωχείαν ἀνειληφότες, τὴν εἰς ἄκρον ἀρετῆς ἐλαύνουσαν
 κατώρθουν φιλοσοφίαν· δι’ ὃ περὶ αὐτῶν Ἡσαΐας μὲν
 προανεφώνει λέγων· «εὐαγγελίσασθαι πτωχοῖς ἀπέσταλκέ με.»
 αὐτὸς δὲ ὁ σωτὴρ, αὐτοῖς προσομιλῶν, ἔλεγε· «μακάριοι οἱ
 πτωχοὶ, ὅτι αὐτῶν ἐστιν ἡ βασιλεία τῶν οὐρανῶν. πάντα» οὖν
 «τὰ ἔθνη δουλεύσουσιν αὐτῷ, ὅτι ἐρρύσατο πτωχὸν ἐκ
 δυνάστου, καὶ πένητα ᾧ οὐχ ὑπῆρχε βοηθός.» 
 Τὸ γὰρ, «ὅτι,» παρὰ πᾶσι τοῖς ἑρμηνευταῖς καὶ ἐν αὐτῇ τῇ
 Ἑβραϊκῇ γραφῇ κείμενον, αἰτιολογικὸν τυγχάνει, διδάσκον
 ὅπως πάντα τὰ ἔθνη δουλεύσειν ἤμελλε τῷ σωτῆρι. τοῦτο γὰρ,
 φησὶ, γενήσεται, «ἐπειδὴ ῥύσεται πτωχὸν ἐκ δυνάστου·» ὡς εἰ
 σαφέστερον ἔλεγεν· ὅτι τῶν ἀποστόλων αὐτοῦ τὸ τάγμα, τῶν
 δι’ αὐτοῦ πτωχῶν καὶ πενήτων, ῥύσεται ἀπὸ παντὸς δυνάστου.
 πολλῶν γὰρ δυναστῶν ὁρατῶν τε καὶ ἀφανῶν ἀντικειμένων καὶ
 ἐπανισταμένων τούτοις αὐτοῖς τοῖς πτωχοῖς καὶ τοῖς πένησιν,
 αὐτὸς, ἀφανεῖ δυνάμει προασπίζων αὐτῶν, ἐκ πάντων αὐτοὺς
 ῥύσεται, πρὸς τὸ μὴ κωλυθῆναι τὴν δι’ αὐτῶν ἐπιτελουμένην
 τοῦ εὐαγγελικοῦ κηρύγματος ὑπηρεσίαν. 
 Καὶ τοῦτο πράξει συνὼν αὐτοῖς, καθ’ ἣν ποιήσεται πρὸς
 αὐτοὺς ἐπαγγελίαν φήσας· «ἰδοὺ ἐγὼ μεθ’ ὑμῶν εἰμι πάσας τὰς
 ἡμέρας ἕως τῆς συντελείας τοῦ αἰῶνος.» οὕτως οὖν καὶ
 ἐφείσατο
 
 πτωχοῦ καὶ πένητος, καὶ ψυχὰς πενήτων ἔσωσε· καὶ ταῦτα
 πάντα τοῖς αὐτοῦ μαθηταῖς καὶ ἀποστόλοις παρεῖχεν, ἵν’ εἰς
 πᾶσαν τὴν γῆν ἐξέλθοι ὁ φθόγγος αὐτῶν, καὶ εἰς τὰ πέρατα
 τῆς οἰκουμένης τὰ ῥήματα αὐτῶν. τούτων δὲ τῶν πτωχῶν καὶ
 τῶν πενήτων ἐκ τόκου καὶ ἐξ ἀδικίας ἐλυτρώσατο τὰς ψυχὰς,
 ὅπως μηδενὶ μηδὲν ὀφείλοιεν. εἰ δὲ καί ποτε δεδανεισμένοι
 ὤφλησαν, ὥστε ἐνόχους αὐτοὺς γενέσθαι παλαιῶν ἁμαρτημάτων,
 ἀλλ’ αὐτὸς, τὸ αἷμα τὸ τίμιον λύτρον ὑπὲρ αὐτῶν δοὺς,
 ἐλυτρώσατο τὰς ψυχὰς αὐτῶν· ὅθεν ὁ θεῖος ἀπόστολος ἐδίδασκε
 λέγων· «Χριστὸς ἡμᾶς ἐξηγόρασεν ἐκ τῆς κατάρας τοῦ νόμου,
 γενόμενος ὑπὲρ ἡμῶν κατάρα.» 
 Ἐπειδὴ γὰρ χρεῶσται ἦσαν καὶ ὀφειλέται τῆς Μωσέως
 νομοθεσίας, οὐκ ἐπλήρουν δὲ τὰ γεγραμμένα, εἶθ’ ὑπὸ κατάραν
 ἦσαν, διὰ τὸ μὴ πάντα τὸν νόμον φυλάττειν. γέγραπτο γάρ·
 «ἐπικατάρατος πᾶς ὃς οὐκ ἐμμένει πᾶσι τοῖς γεγραμμένοις ἐν
 τῷ βιβλίῳ τοῦ νόμου τοῦ ποιῆσαι αὐτά.» εἰκότως ταύτης τῆς
 ἀρᾶς ἐλευθερώσας αὐτοὺς, ἐκ τόκου καὶ ἐξ ἀδικίας ἐλυτροῦτο
 αὐτοὺς, γινόμενος ὑπὲρ αὐτῶν κατάρα καὶ τὸ τίμιον αὐτοῦ
 αἷμα ὑπὲρ αὐτῶν διδοὺς, καὶ οὕτω τιμίους ἑαυτῷ
 ἀπεργαζόμενος. διὸ λέλεκται ἑξῆς· «καὶ ἔντιμον τὸ ὄνομα
 αὐτῶν ἐνώπιον αὐτοῦ.» ὅθεν ἀναγέγραπται εἰρηκὼς πρὸς
 αὐτούς· «μὴ χαίρετε, ὅτι τὰ δαιμόνια ὑμῖν ὑποτάσσεται·
 χαίρετε δὲ καὶ ἀγαλλιᾶσθε, ὅτι τὰ ὀνόματα ὑμῶν ἐγγέγραπται
 ἐν τοῖς οὐρανοῖς.» 
 
 
 Διὰ τί δὲ τὸ ὄνομα αὐτῶν ἔντιμον ἦν ἐνώπιον αὐτοῦ, ἀλλ’
 ἐπειδήπερ αὐτὸς καὶ τῶν ὀνομάτων αὐτοὺς ἠξίου, τὸν μὲν
 Σίμωνα Πέτρον ἀνειπὼν, τὸν δὲ Θωμᾶν Δίδυμον, τούς τε οἱοὺς
 Ζεβεδδαίου Βοανεῖργες, ὅπερ ἑρμηνεύεται υἱοὶ βροντῆς; ἀλλὰ
 καὶ τὸ κοινὸν κατὰ πάντων αὐτῶν ἔντιμον ὄνομα ἦν ἐνώπιον
 αὐτοῦ. τοῦτο δὲ ἦν ὅπερ ἐπεσημήνατο ἡ τοῦ εὐαγγελίου γραφὴ
 φήσασα· «τούτους τοὺς ιβ´ ἐξελέξατο ὁ Ἰησοῦς, οὓς καὶ
 ἀποστόλους ὠνόμασεν.» 
 Ἀντὶ δὲ τοῦ, «τὸ ὄνομα αὐτῶν,» τὸ αἷμα αὐτῶν, ἡ Ἑβραϊκὴ
 γραφὴ περιέχει· οὕτω δὲ καὶ οἱ λοιποὶ ἡρμήνευσαν· ὁ μὲν
 Ἀκύλας εἰπών· «καὶ
 τιμηθήσεται τὸ αἷμα αὐτῶν ἐν ὀφθαλμοῖς αὐτοῦ·» ὁ δὲ
 Σύμμαχος · «καὶ
 τίμιον ἔσται τὸ αἷμα αὐτῶν ἐνώπιον αὐτοῦ.» δι’ ὧν σαφῶς
 ᾐνίξατο τὸν θάνατον τῶν προλεχθέντων, ὧν ὁ καθεὶς ποικίλον
 ὑπέμεινε τὸ τοῦ μαρτυρίου τέλος, ἄλλος ἄλλως διὰ τὴν εἰς
 αὐτὸν μαρτυρίαν τὸν δι’ αἵματος ὑπομείνας ἀγῶνα· ὥστ’
 εἰρῆσθαι περὶ αὐτῶν· «τίμιος ἐνώπιον Κυρίου ὁ θάνατος τῶν
 ὁσίων αὐτοῦ.» τούτῳ γὰρ ὅμοιον τυγχάνει καὶ τὸ μετὰ χεῖρας
 φάσκον· «καὶ ἔντιμον τὸ ὄνομα αὐτῶν ἐνώπιον αὐτοῦ.»

Καὶ ζήσεται, καὶ δοθήσεται αὐτῷ ἐκ τοῦ χρυσίου τῆς
 Ἀραβίας, 
 καὶ προσεύξονται περὶ αὐτοῦ διαπαντός· 
 ὅλην τὴν ἡμέραν εὐλογήσουσιν αὐτόν. 
 ἔσται στήριγμα ἐν τῇ γῇ ἐπ’ ἄκρου τῶν ὁρέων. 
 
 
 Δοκεῖ μοι ἐνταῦθα τὸ, «καὶ ζήσεται,» συνᾴδειν τῇ σωτηρίῳ
 φωνῇ φησάσῃ πρὸς τοὺς αὐτοῦ μαθητάς·
 
 «ἰδοὺ ἐγὼ μεθ’ ὑμῶν εἰμι πάσας τὰς ἡμέρας ἕως τῆς
 συντελείας τοῦ αἰῶνος.» ἵνα γὰρ τὴν παραμονὴν καὶ τὴν
 παρατείνουσαν εἰς ἄπειρον ζωὴν τοῦ προφητευομένου
 παραστήσῃ, ἐπήγαγε τὸ, «καὶ ζήσεται.» μακρᾶς γὰρ ἔδει ζωῆς
 εἰς κατόρθωσιν τῶν εἰρημένων. 
 Εἰ γοῦν ὁ προφητευόμενος κρινεῖ τὸν λαὸν αὐτοῦ ἐν
 δικαιοσύνῃ, καὶ τοὺς πτωχοὺς αὐτοῦ ἐν κρίσει, καὶ ταπεινοῖ
 συκοφάντην, καὶ συμπαραμενεῖ τῷ ἡλίῳ, κατακυριεύει τε ἀπὸ
 θαλάσσης ἕως θαλάσσης, καὶ ἀπὸ ποταμοῦ ἕως τῶν περάτων τῆς
 οἰκουμένης· εἰκότως μακροβίου ζωῆς ἔδει αὐτῷ. πῶς τε
 ὑποταγεῖεν αὐτῷ Αἰθίοπες καὶ βασιλεῖς Θαρσεῖς καὶ νῆσοι,
 προσκυνήσουσί τε αὐτῷ πάντες οἱ βασιλεῖς τῆς γῆς, καὶ πάντα
 τὰ ἔθνη δουλεύσουσιν αὐτῷ; τούτων γὰρ ἕνεκα πάντων διαρκοῦς
 αὐτῷ ζωῆς ἔδει. 
 Διὸ μετὰ ταῦτα πάντα καλῶς καὶ ἀναγκαίως ἐπενήνεκται τὸ,
 «καὶ ζήσεται·» τοῦτον δηλουμένης τὸν τρόπον τῆς τοῦ
 προφητευομένου ἀθανάτου καὶ αἰωνίου ζωῆς. ἑξῆς δ’ εἴρηται·
 «καὶ δοθήσεται αὐτῷ ἐκ τοῦ χρυσίου τῆς Ἀραβίας.» ἀντὶ δὲ
 τοῦ, «τῆς Ἀραβίας,» πάλιν ἡ Ἑβραϊκὴ γραφὴ τὸ «Σαβὰ»
 περιέχει· οἵ τε λοιποὶ ἑρμηνευταὶ τῇ ὁμοίᾳ κέχρηνται τῇ
 φωνῇ. τροπικῶς μὲν οὖν εἴποι ἄν τις τὸ χρυσίον τοῦτο
 σημαίνειν τὸν ἐν ἀνθρώποις καθαρώτατον νοῦν. καὶ κατὰ
 ἱστορίαν δὲ ἐπληροῦτο τὸ λόγιον, ὅτε οἱ ἐξ ἀνατολῆς μάγοι
 ἐλθόντες παῖδα ὄντα προσεκύνησαν τὸν σωτῆρα, προσήνεγκάν τε
 αὐτῷ
 
 χρυσίον καὶ λίβανον καὶ σμύρναν. 
 Μήποτε δὲ καὶ τὸ, «ζήσεται,» εἰς ἐκεῖνον ἀναφέρεται τὸν
 χρόνον, καθ’ ὃν Ἡρώδης, ἐπιβουλεύων νηπιάζοντι τῷ Ἰησοῦ,
 «πέμψας ἀνεῖλε πάντας τοὺς περὶ τὴν Βηθλεὲμ παῖδας ἀπὸ
 διετοῦς καὶ κατωτέρω, κατὰ τὸν χρόνον ὃν ἠκρίβωσε παρὰ τῶν
 μάγων.» τότε γὰρ χρηματισθεὶς ὁ Ἰωσὴφ, παρέλαβε Μαρίαν τὴν
 γυναῖκα αὐτοῦ καὶ τὸ παιδίον, καὶ ἀνεχώρησεν εἰς Αἴγυπτον.
 διὸ ταῦτα θεσπίζουσα ἡ παροῦσα προφητεία προὔλεγεν, ὅτι
 «ζήσεται, καὶ δοθήσεται αὐτῷ ἐκ τοῦ χρυσίου τῆς Ἀραβίας»
 τοῦ ἀπὸ Σαβά· ὡσεὶ σαφέστερον ἔλεγε «τοῦ ἐκλεκτοῦ.» ἡ γὰρ
 Σαβὰ αὕτη καὶ τὸ Σαβαϊτῶν ἔθνος λέγεται εἶναι τῆς Ἀραβίας
 τῆς καλουμένης Εὐδαίμονος· ἐντεῦθέν τε ἱστορεῖται τῷ
 Σολομῶνι φέρεσθαι μετὰ τῶν ἄλλων καὶ χρυσίον ἐκλεκτόν. 
 Καὶ ἄλλως δὲ αὐτοῖς ὀφθαλμοῖς ὁρῶμεν ἐν ταῖς ἐκκλησίαις
 Χριστοῦ μυρία κειμήλια ἀπὸ χρυσίου καθαροῦ εἰς αὐτοῦ τε
 τιμὴν ἀφιερούμενα. εἰκότως οὖν οὐδὲ τὴν τούτων μνήμην
 παριδεῖν ἠξίωσεν ὁ λόγος. ἐπιλέγει δὲ ἑξῆς· «καὶ
 προσεύξονται περὶ αὐτοῦ διαπαντὸς καὶ ὅλην τὴν ἡμέραν
 εὐλογήσουσιν αὐτόν· ἢ κατα τὸν Σύμμαχον , καὶ προσεύξονται περὶ αὐτοῦ
 διηνεκῶς, διὰ πάσης ἡμέρας ἕκαστος εὐλογήσει αὐτόν.» 
 Οὐ δεῖ δὲ πολλῶν λόγων εἰς τὸ παραστῆσαι ὅπως πάντες οἱ εἰς
 τὸν Χριστὸν τοῦ θεοῦ πεπιστευκότες ἀδιαλείπτους ἀναφέρουσιν
 εὐχὰς «περὶ αὐτοῦ,» ὡς ἂν ἔχοιεν αὐτὸν αἰεὶ συνόντα, καὶ
 βοηθὸν
 
 αὐτοῖς ἐν πᾶσι γιγνόμενον. ὡς δὲ διὰ πάσης ἡμέρας ἕκαστος
 εὐλογεῖ αὐτὸν, τίς ἂν ἀμφιβάλλοι; νύκτωρ γοῦν καὶ μεθ’
 ἡμέραν εἶον τῆς ἀναπνοῆς πᾶσα ψυχὴ τῶν εἰς αὐτὸν γνησίως
 πεπιστευκότων, τὴν προσηγορίαν αὐτοῦ τιμῶσα καὶ σέβουσα
 εὐλογεῖ αὐτὸν, πεπεισμένη εἰς ἑαυτὴν ἀντιστρέφει τὴν
 εὐλογίαν, ἀκολούθως λογίῳ εἰς αὐτοῦ πρόσωπον Χριστοῦ
 φήσαντι· «οἱ εὐλογοῦντές σε εὐλόγηνται, καὶ οἱ καταρώμενοί
 σε κεκατήρανται.» ὅθεν καὶ αὔξει ὁσημέραι καὶ πληθύει τὸ
 Χριστιανῶν γένος, διὰ τὸ μετέχειν τῆς ἐκ θεοῦ εὐλογίας, ἧς
 ἀπολαύει διὰ τὸ ἀδιαλείπτως τὸν Χριστὸν αὐτοῦ εὐλογεῖν
 ἀκολούθως τῇ μετὰ χεῖρας γραφῇ φασκούσῃ· «ὅλην τὴν ἡμέραν
 εὐλογήσουσιν αὐτόν·» καὶ τὸ τούτου αἴτιον παρίστησι λέγων·
 «ἔσεσθε στήριγμα ἐν τῇ γῇ ἐπ’ ἄκρου τῶν ὀρέων.» οὕτω δὲ
 σημαίνει τὴν ἐκκλησίαν αὐτοῦ τεθεμελιωμένην καὶ
 ἐστηριγμένην ἐπὶ τὴν ἀρραγῆ τῆς αὐτοῦ δυνάμεως πέτραν,
 ἐπηρμένην δὲ καὶ ὑψωμένην, ὡς ἂν ἐπὶ ἄκρα ὀρέων κειμένην,
 προφητικῶν δηλαδὴ καὶ ἀποστολικῶν λόγων, οἷς ἡ ἐκκλησία τοῦ
 σωτῆρος ἡμῶν ἐποικοδομεῖται.

Ὑπεραρθήσεται ὑπὲρ τὸν Λίβανον ὁ καρπὸς αὐτοῦ, 
 καὶ ἐξανθήσουσιν ἐκ πόλεως ὡσεὶ χόρτος τῆς γῆς. 
 ἔσται τὸ ὄνομα αὐτοῦ εὐλογημένον εἰς τοὺς αἰῶνας, 
 πρὸ τοῦ ἡλίου διαμένει τὸ ὄνομα αὐτοῦ· 
 εὐλογηθήσονται ἐν αὐτῷ πάντα τὰ ἔθνη τῆς γῆς, 
 πάντα τὰ ἔθνη μακαριοῦσιν αὐτόν. 
 
 
 Ὅπως ὑπερήρθη τοῦ προφητευομένου
 
 σωτῆρος ἡμῶν ὁ καρπὸς ὑπὲρ τὸν Λίβανον νοήσεις τὰ περὶ τοῦ
 Λιβάνου ἐν προφητείαις λελεγμένα συναγαγών. εἴρηται δὲ ἐν
 μὲν τῷ Ἡσαΐᾳ· «ἰδοὺ δὴ κύριος Σαβαὼθ συνταράσσει τοὺς
 ἐνδόξους μετὰ ἰσχύος·» καὶ ἑξῆς· «ὁ δὲ Λίβανος σὺν τοῖς
 ὑψηλοῖς πεσεῖται.» λέλεκται δὲ καὶ ἐν Ζαχαρίᾳ· «διάνοιξον,
 ὁ Λίβανος, τὰς πύλας σου, καὶ καταφαγέτω πῦρ τὰς κέδρους
 σου.» εἴρηται δὲ καὶ ἐν κη ψαλμῷ· «συντρίψει
 κύριος τὰς κέδρους τοῦ Λιβάνου, καὶ λεπτυνεῖ αὐτὰς ὡς τὸν
 μόσχον τὸν Λίβανον.» ἐπιλύεται δὲ ταύτας τὰς φωνὰς ἀσαφεῖς
 οὔσας ὁ παρὰ τῷ Ἐζεκιὴλ φάσκων λόγος· «ὁ ἀετὸς ὁ μέγας ὁ
 μεγαλοπτέρυγος, ὁ πλατὺς τῇ ἐκτάσει, πλήρης ὀνύχων, ὃς ἔχει
 τὸ ἥγημα εἰσελθεῖν εἰς τὸν Λίβανον, καὶ ἀπέκοψε τὰ ἁπαλὰ
 τῆς κέδρου·» οἷς ἑξῆς ἐπιλέγεται· «ὅτ´ ἂν ἔλθῃ ὁ βασιλεὺς
 Βαβυλῶνος καὶ εἰσέλθῃ εἰς Ἱερουσαλὴμ, καὶ λήψεται τοὺς
 ἄρχοντας.» σαφῶς γὰρ διὰ τούτων ἡ προφητεία τὸν μὲν ἀετὸν
 τὸν μέγαν τὸν μεγαλοπτέρυγον τὸν βασιλέα τῶν Βαβυλωνίων
 ἡρμήνευσε, τὸν δὲ Λίβανον τὴν Ἱερουσαλήμ. 
 Ἐφαρμόσεις δὲ καὶ τὰ παρὰ τοῖς λοιποῖς προφήταις ὥσπερ
 Λιβάνου λελεγμένα τῇ Ἱερουσαλήμ. ἀλλ’ οὐδὲ τῶν ἐκ περιτομῆς
 τις ἀμφιβάλλοι ἂν μὴ οὐχὶ περὶ τῆς Ἱερουσαλὴμ αἰνίττεσθαι
 ὁμολογεῖν τὰ περὶ Λιβάνου λελεγμένα. «ὑπεραρθήσεται»
 τοίνυν, τὸ παρὸν λόγιόν φησιν, «ὑπὲρ τὸν Λίβανον ὁ καρπὸς
 αὐτοῦ,» δηλαδὴ τοῦ προφητευομένου σωτῆρος. καρπὸς δὲ αὐτοῦ
 τίς ἂν γένοιτο ἢ ἡ ἐκκλησία αὐτοῦ ἡ καθ’ ὅλης
 
 τῆς οἰκουμένης ἐστηριγμένη, περὶ ἧς ἐλέγετο· «ἔσται
 στήριγμα ἐν τῇ γῇ ἐπ’ ἄκρον τῶν ὀρέων;» αὕτη τοίνυν
 ὑπεραρθήσεσθαι ὑπὲρ τὸν Λίβανον προφητεύεται· εἰ γὰρ καὶ
 ἔδοξέ ποτε ὁ δηλωθεὶς Λίβανος, λέγω δὲ ἡ Ἱερουσαλὴμ,
 δοξάζεσθαι καὶ ἀνθεῖν, ἀλλ’ ὑπερήρθη καὶ πολὺ κάλλιον
 ἐκείνης ἀσυγκρίτῳ ὑπεροχῇ τοῦ σωτῆρος ἡμῶν ὁ καρπὸς, ἡ καθ’
 ὅλης δηλαδὴ τῆς οἰκουμένης ἐκκλησία γέγονε. 
 Τούτοις ἑξῆς τοὺς λαοὺς τοὺς κατὰ πᾶσαν πόλιν
 συγκροτουμένους καὶ τὰ πολλὰ πλήθη παρίστησι λέγων· «καὶ
 ἐξανθήσουσιν ἐκ πόλεως ὡσεὶ χόρτος τῆς γῆς.» τὸ δὲ, «ἐκ
 πόλεως,» εἴρηται, ἀντὶ τοῦ, καθ’ ἑκάστην πόλιν καὶ κατὰ
 πάντα τόπον. ἀλλὰ καὶ ἡ ἐκκλησία αὐτοῦ πόλις ὠνόμασται τοῦ
 θεοῦ διὰ τὴν ἐν αὐτῇ συνισταμένην νόμιμον καὶ εὐαγγελικὴν
 πολιτείαν. διὸ λέλεκται· «δεδοξασμένα ἐλαλήθη περὶ σοῦ, ἡ
 πόλις τοῦ θεοῦ·» καὶ πάλιν· «τοῦ ποταμοῦ τὰ ὁρμήματα
 εὐφραίνουσι τὴν πόλιν τοῦ θεοῦ.» 
 Ἐπεὶ τοίνυν ἡ πόλις τοῦ θεοῦ, ἀρδευομένη τῷ ἐν αὐτῷ
 πλημμύροντι ποταμῷ, λόγῳ, πολὺ πλῆθος προφέρει τῶν ἐν τῇ
 ἐκκλησίᾳ συγκροτουμένων, εἰκότως ἐπιλέλεκται· «καὶ
 ἐξανθήσουσιν ἐκ πόλεως ὡσεὶ χόρτος τῆς γῆς.» προηγεῖτο μὲν
 οὖν τοῦ χόρτου δίκην ἐξανθοῦντος πλήθους ὁ προλελεγμένος
 καρπὸς αὐτοῦ, πολὺ βελτίων καὶ κρείττων τυγχάνων τοῦ χόρτου
 τῆς γῆς· διὸ προτέτακται τό· «ὑπεραρθήσεται ὑπὲρ τὸν
 Λίβανον ὁ καρπὸς αὐτοῦ·» μετὰ δὲ τὸν καρπὸν τὸν ἐξαίρετον,
 τοὺς ἐν τῇ ἐκκλησίᾳ δηλαδὴ καρ
 
 ποφοροῦντας, τὰ λοιπὰ πλήθη καταριθμεῖ διὰ τοῦ· «καὶ
 ἐξανθήσουσιν ἐκ πόλεως ὡσεὶ χόρτος τῆς γῆς.» εἶτ’ ἐπὶ
 τούτοις λέγεται· 
 
 Ἔσται τὸ ὄνομα αὐτοῦ εἰς τοὺς αἰῶνας. 
 
 
 Διαμένοντος δὲ καὶ διαιωνίζοντος τοῦ Χριστοῦ ὀνόματος
 συμπαρεκτείνεσθαι καὶ τὸ Χριστιανῶν ὄνομα ἀκόλουθον ἂν εἴη.
 τοῦτο δὲ »τὸ ὄνομα τὸ ὑπὲρ πᾶν ὄνομα« καὶ πρὸ τῆς τοῦ
 κόσμου συστάσεως ἦν· διὸ εἴρηται· 
 
 Πρὸ τοῦ ἡλίου διαμένει τὸ ὄνομα αὐτοῦ. 
 
 
 Καὶ ἀνωτέρω δὲ ἐλέγετο συμπαραμένειν τῷ ἡλίῳ καὶ πρὸ
 τῆς σελήνης γενεὰς γενεῶν . ὅτι δὲ ταῦτα οὐ
 δυνατὸν θνητῇ ἐφαρμόσαι φύσει, φθάσαντες ἤδη παρεστήσαμεν.
 μετὰ ταῦτα δὲ λέλεκται· 
 
 Καὶ ἐνευλογηθήσεται ἐν αὐτῷ πάντα τὰ ἔθνη τῆς γῆς. 
 
 
 Οἷς παραθήσεις τὸν φήσαντα πρὸς τὸν Ἀβραὰμ χρησμόν· »καὶ
 ἐνευλογηθήσονται ἐν τῷ σπέρματί σου πάντα τὰ ἔθνη τῆς γῆς«,
 καὶ θέα, ὅπως ἡ πρὸς τὸν Ἀβραὰμ ἐπαγγελία ἐφυλάττετο κατὰ
 χρόνους ἀνανεουμένη δι’ ἑκάστου προφήτου. τῷ μὲν γὰρ Ἀβραὰμ
 πρώτῳ λέλεκτο τὸ »εὐλογηθήσονται ἐν τῷ σπέρματί σου πάντα
 τὰ ἔθνη τῆς γῆς.« μετὰ δὲ ταῦτα ὁ Ἰακὼβ θεσπίζων περὶ τοῦ
 Χριστοῦ ἀναγέγραπται εἰρηκώς· ›οὐκ ἐκλείψει ἄρχων ἐξ Ἰούδα,
 ἕως ἂν ἔλθῃ, ὃ ἀπόκειται, καὶ αὐτὸς ἔσται προσδοκία ἐθνῶν.‹
 καὶ ἐν τοῖς μετὰ ταῦτα χρόνοις αὖθις εἴρηται διὰ τοῦ
 Βαλαάμ· »ἐξελεύσεται ἄνθρωπος ἐκ τοῦ σπέρματος αὐτοῦ καὶ
 κυριεύσει ἐθνῶν πολλῶν.« καὶ Μωσῆς δὲ τῶν ἐθνῶν ἐν ᾠδῇ
 μεγάλῃ μέμνητο λέγων·
 
 ›εὐφράνθητε, ἔθνη, λαὸς αὐτοῦ, καὶ προσκυνησάτωσαν αὐτῷ
 πάντες υἱοὶ θεοῦ.‹ οὕτως οὖν καὶ ἐνταῦθα τὸ πρὸς τὸν Ἀβραὰμ
 διὰ τοῦ χρησμοῦ τεθεσπισμένον ἐπαναλαμβάνει τὸ λόγιον
 διδάσκον οὐκ ἄλλως ἢ διὰ τοῦ Χριστοῦ πληρωθήσεσθαι φάσκον· 
 
 Καὶ εὐλογηθήσονται ἐν αὐτῷ πάντα τὰ ἔθνη τῆς γῆς. 
 
 
 Εἶθ’ ἑξῆς φησι· «πάντα τὰ ἔθνη μακαριοῦσιν αὐτόν.» πῶς δὲ
 μακαριοῦσιν αὐτὸν πάντα τὰ ἔθνη; διὰ τῆς ἐν αὐτοῖς
 μακαριότητος τὴν ἐξ αὐτοῦ χάριν παριστῶντα.

Εὐλογητὸς κύριος ὁ θεὸς Ἰσραήλ, ὁ ποιῶν θαυμάσια μόνος. 
 καὶ εὐλογητὸν τὸ ὄνομα τῆς δόξης αὐτοῦ εἰς τὸν αἰῶνα, 
 καὶ πληρωθήσεται τῆς δόξης πᾶσα ἡ γῇ. 
 γένοιτο γένοιτο· 
 ἐξέλιπον ὕμνοι Δαυὶδ τοῦ υἱοῦ Ἱεσσαί. 
 
 
 Εὐλογούμενα τὰ ἔθνη ἐν τῷ προφητευομένῳ κατὰ τὸ λόγιον τὸ
 φῆσαν· «καὶ εὐλογηθήσονται ἐν αὐτῷ πάντα τὰ ἔθνη·» αὔξει
 τὴν κατὰ θεὸν αὔξησιν, καὶ πληθύει, καὶ τῆς γῆς
 κατακυριεύει. διόπερ φησὶν ὁ θεῖος ἀπόστολος· «εὐλογητὸς ὁ
 θεὸς ὁ εὐλογήσας ἡμᾶς ἐν πάσῃ εὐλογίᾳ πνευματικῇ.» οὕτω δὲ
 ἔχοντα, ἀντευλογεῖ τὸν τῆς εὐλογίας αὐτοῖς αἴτιον
 γεγενημένον. διὸ πρῶτον μὲν ἐμακάριζον αὐτὸν, εἶτα καὶ
 εὐλογεῖν διδάσκεται διὰ τοῦ λέγειν· «εὐλογητὸς κύριος ὁ
 θεὸς Ἰσραὴλ, ὁ ποιῶν θαυμάσια μόνος.» 
 Ἐπιτήρει δὲ, ὡς ἕκαστον μέρος τῆς βίβλου τῶν Ψαλμῶν εἰς
 ὅμοιον καταλήγει τέλος. τοῦ μὲν γὰρ πρώτου μέρους
 τελευταῖος ἦν ὁ μ , οὗ πρὸς τῷ τέλει ἐλέγετο·
 «εὐλογητὸς κύριος ὁ θεὸς Ἰσραὴλ ἀπὸ τοῦ νῦν καὶ εἰς τὸν
 αἰῶνα· γένοιτο, γένοιτο·» τοῦ δὲ δευτέρου
 
 τελευταῖος ἦν ὁ μετὰ χεῖρας ὁμοίως ἐπὶ τῷ τέλει λέγων·
 «εὐλογητὸς κύριος ὁ θεὸς Ἰσραὴλ ὁ ποιῶν θαυμάσια μόνος. καὶ
 εὐλογητὸν τὸ ὄνομα τῆς δόξης αὐτοῦ,» καὶ τὰ ἑξῆς· τοῦ δὲ
 τρίτου μέρους τελευταῖος ὁ πη τυγχάνει, οὗ
 τέλος· «εὐλογητὸς κύριος εἰς τὸν αἰῶνα· γένοιτο, γένοιτο.»
 ὁμοίως δὲ καὶ τοῦ τετάρτου μέρους τελευταῖος μὲν ἔστιν ὁ
 ρε , τέλος δὲ τούτου· «εὐλογητὸς κύριος ὁ θεὸς
 Ἰσραὴλ ἀπὸ τοῦ αἰῶνος καὶ ἕως τοῦ αἰῶνος, καὶ ἐρεῖ πᾶς ὁ
 λαός· γένοιτο, γένοιτο.» τὸ δὲ πέμπτον μέρος εἰς τὸ
 «ἀλληλούϊα» καταλήγει, ἐν ᾧ καὶ πᾶσα περιγέγραπται ἡ
 βίβλος. 
 Πλὴν ὁ παρὼν μετὰ τὴν προεκτεθεῖσαν περὶ τοῦ Χριστοῦ
 πρόρρησιν ἐπιφέρει τό· «εὐλογητὸς κύριος ὁ θεὸς Ἰσραὴλ,»
 καὶ προστίθησι τὸ, «ὁ ποιῶν θαυμάσια μόνος.» ποῖα δὲ
 θαυμάσια, ἢ τὰ προλεχθέντα ἐν οἷς ἦν τὸ καταβήσεσθαι αὐτὸν
 ἐπὶ πόκον ὡς ὑετὸν, καὶ τὸ ταπεινῶσαι συκοφάντην, καὶ τὸ
 συμπαραμενεῖν τῷ ἡλίῳ· καὶ τὸ ἐν ταῖς ἡμέραις αὐτοῦ
 ἀνατελεῖν δικαιοσύνην, καὶ τὸ κατακυριεύσειν αὐτὸν ἀπὸ
 θαλάσσης ἕως θαλάσσης· τοὺς Αἰθίοπας προπίπτειν ἐνώπιον
 αὐτοῦ· δῶρά τε αὐτῷ προσαχθήσεσθαι ἐξ ἁπάντων τῶν ἐθνῶν·
 ἀλλὰ καὶ τὸ στήριγμα αὐτὸν ἐν τῇ γῇ γενήσεσθαι, καὶ τὸν
 καρπὸν αὐτοῦ ὑπὲρ τὸν Λίβανον ἀρθήσεσθαι, καὶ ὅσα ἄλλα
 τούτοις ἑξῆς κατηρίθμηται; 
 Ἐφ’ οἷς πᾶσι διδασκόμεθα λέγειν· «εὐλογητὸς κύριος ὁ θεὸς
 Ἰσραὴλ ὁ ποιῶν θαυμάσια μόνος. καὶ εὐλογητὸν τὸ ὄνομα τῆς
 δόξης αὐτοῦ εἰς τὸν αἰῶνα.» ὄνομα δὲ δόξης αὐτοῦ ἡ θεότης
 αὐτοῦ τυγχάνει· εἰ γὰρ τὸ ὑπὸ τῆς ἁγίας παρθένου
 
 γεγενημένον ὀνόματος ἠξίωται τοῦ Ἰησοῦ κατὰ τὸν Γαβριὴλ
 φήσαντα πρὸς τὸν Ἰωσήφ· «καὶ τέξεται υἱὸν, καὶ καλέσεις τὸ
 ὄνομα αὐτοῦ Ἰησοῦν· αὐτὸς γὰρ σώσει τὸν λαὸν αὐτοῦ ἀπὸ τῶν
 ἁμαρτιῶν αὐτοῦ·» ἀκόλουθόν ἐστι τὸ τῆς δόξης αὐτοῦ ὄνομα
 τὴν περὶ αὐτοῦ νοεῖσθαι θεολογίαν, δι’ ἧς θεὸς λόγος καὶ
 μονογενὴς θεὸς ὁ ὢν εἰς τὸν κόλπον τοῦ πατρὸς ἐπινενόηται·
 ὅθεν ἐπιλέγεται ἑξῆς· «καὶ πληρωθήσεται τῆς δόξης αὐτοῦ
 πᾶσα ἡ γῆ.» πάλαι μὲν γὰρ «ἐν τῷ κόσμῳ ἦν, καὶ ὁ κόσμος δι’
 αὐτοῦ ἐγένετο, καὶ ὁ κόσμος αὐτὸν οὐκ ἔγνω.» καὶ ἐπεὶ μηδὲ
 Ἰουδαῖοι οἷς τοσαύτας ἐνεδείξατο θαυματουργίας παρεδέξαντο
 τὴν γνῶσιν αὐτοῦ, εἰκότως φησὶ πρὸς Μωσῆν· «ἔασόν με, καὶ
 θυμωθεὶς ὀργῇ ἐκτρίψω αὐτοὺς, καὶ ποιήσω σε εἰς ἔθνος
 μέγα·» καὶ ἐπιλέγει· «ζῇ τὸ ὄνομά μου, ὅτι πληρωθήσεται τῆς
 δόξης μου πᾶσα ἡ γῆ.» 
 Εἰ γὰρ καὶ τὰ μάλιστα οὗτοι, φησὶ, παρωθοῦνται τὴν ἐμὴν
 δόξαν, ἀλλὰ καιρῷ τινι πληρωθήσεται ἡ οἰκουμένη πᾶσα τῆς
 ἐμῆς δόξης. ὃ δὴ καὶ τὸ παρὸν λόγιον διδάσκει φῆσαν· «καὶ
 πληρωθήσεται τῆς δόξης αὐτοῦ πᾶσα ἡ γῆ.» τοῦτο καὶ Ἡσαΐας
 παρίστη θεσπίζων τὰ Σεραφεὶμ κυκλοῦντα τὸν κύριον Σαβαὼθ
 βοῶντά τε καὶ λέγοντα· «ἅγιος, ἅγιος, ἅγιος κύριος Σαβαώθ·
 πλήρης πᾶσα ἡ γῆ τῆς δόξης αὐτοῦ.» 
 Ἀλλὰ ταῦτα μὲν θεϊκῇ προγνώσει ἐθεσπίζετο πάλαι· ἔργοις δὲ
 ἐπληροῦτο πρότερον ἢ τὸν σωτῆρα καὶ Κύριον ἡμῶν Ἰησοῦν τὸν
 Χριστὸν τῷ τῶν ἀνθρώπων ἐπιλάμψαι γένει· ἰδοὺ γὰρ καθ’ ἡμᾶς
 αὐτοὺς ἀνατέτραπται μὲν πᾶσα δαιμονικὴ πλάνη· πεπλήρωκε δὲ
 τὴν οἰκουμένην ἅπασαν ἡ ἐκκλησία Χριστοῦ, τὸν θεὸν Ἰσραὴλ
 ἐν πάσῃ τῇ γῇ δοξάζουσα. καὶ ἐπειδήπερ ταῦτα τὸ πνεῦμα τὸ
 ἅγιον προφητικῶς μέλλοντα ἔσεσθαι προανεφώνει, χορὸς
 ἀγγέλων ὑπακούει συνευχόμενος τῇ τῶν πραγμάτων τελειώσει,
 πιστούμενός τε αὐτὰ καὶ λέγων· 
 
 γένοιτο, γένοιτο, 
 
 
 ἢ κατὰ τὸν Ἀκύλαν ,
 «πεπιστωμένως, πεπιστωμένως,» ἢ κατὰ τὸν Σύμμαχον · «ἀμὴν καὶ ἀμήν·»
 οἷς ἑξῆς ἐπιλέγεται· «ἐξέλιπον ὕμνοι Δαυὶδ τοῦ υἱοῦ
 Ἰεσσαί.» ἀνθ’ οὗ ὁ μὲν Σύμμαχος ἡρμήνευσεν· «ἐπετελέσθησαν
 προσευχαὶ Δαυὶδ υἱοῦ Ἰεσσαί·» ὁ δὲ Ἀκύλας · «ἐτελειώθησαν
 προσευχαὶ Δαυὶδ υἱοῦ Ἰεσσαι·» ὁ δὲ Θεοδοτίων καὶ ἡ πέμπτη
 ἔκδοσις· «ἀνεκεφαλαιώθησαν προσευχαὶ Δαυὶδ υἱοῦ Ἰεσσαί.» οἱ
 μὲν οὖν ἄπειροι τῆς ἀκριβείας τοῦ ἀναγνώσματος οὐχ ὡς μέρος
 τοῦ ὅλου ψαλμοῦ ἐξειλήφασι τὸ, «ἐξέλιπον ὕμνοι Δαυὶδ υἱοῦ
 Ἰεσσαί·» ἀλλ’ ὡς ἔξωθεν τῆς προφητείας παραγεγραμμένον
 ἀνέγνωσαν. αἱ δὲ λοιπαὶ ἑρμηνεῖαι καὶ ἡ Ἑβραϊκὴ γραφὴ σαφῶς
 παρίστησιν, ὅτι καὶ ταῦτα μέρος τυγχάνει τοῦ ὅλου ψαλμοῦ. 
 Ἐπειδὴ γὰρ Δαυὶδ ὁ βασιλεὺς ἐν προσευχαῖς ἐτίθετο ἀεὶ
 ἐπιλάμψαι τοῦ σωτῆρος τὴν ἐκ σπέρματος αὐτοῦ προφωνουμένην
 γένεσιν· ταύτης δὲ εἰς ἔργα χωρούσης, ἔμελλε συμπληροῦσθαι
 πάντα τὰ προπεφητευμένα· εἰκότως μετὰ τὸ συμπέρασμα τῶν
 προλελεγμένων ἐπιλέγεται, ὡς ἄρα ἐπετελέσθησαν καὶ
 συνεπληρώθησαν διὰ τῶν προλελεγμένων αἱ τοῦ Δαυὶδ
 προσευχαί. δύναται δὲ τὸ, «ἐπετελέσθησαν ἢ ἐξέλιπον,»
 προφητικῶς λέγεσθαι εἰς μέλλοντα χρόνον· τῶν γὰρ
 
 προκατηριθμημένων ἕκαστον γενήσεται ἐπὰν καὶ ἐπιτελεσθῶσι
 καὶ συμπληρωθῶσιν αἱ προσευχαὶ Δαυὶδ τοῦ υἱοῦ Ἰεσσαί.
 εὐκαιρότατα δὲ διὰ τὸν προφητευόμενον Χριστὸν τοῦ θεοῦ
 ἐμνημόνευσεν οὐχ ἁπλῶς «τοῦ Δαυὶδ,» ἀλλὰ μετὰ προσθήκης
 «τοῦ υἱοῦ Ἰεσσαί·» ἵνα συνάψωμεν τῇ παρούσῃ γραφῇ τὴν
 Ἡσαΐου προφητείαν, δι’ ἧς τὰ ὅμοια περὶ τοῦ Χριστοῦ
 θεσπίζεται ἐν οἷς εἴρηται· «ἐξελεύσεται ῥάβδος ἐκ τῆς ῥίζης
 Ἰεσσαὶ, καὶ ἄνθος ἐκ τῆς ῥίζης ἀναβήσεται· καὶ
 ἐπαναπαύσεται ἐπ’ αὐτὸν τὸ πνεῦμα τοῦ θεοῦ,» καὶ τὰ ἑξῆς·
 οἷς ἐπιλέγεται· «καὶ ἔσται ἡ ῥίζα τοῦ Ἰεσσαὶ, καὶ ὁ
 ἀνιστάμενος ἄρχειν ἐθνῶν, ἐπ’ αὐτῷ ἔθνη ἐλπιοῦσιν.» ὁρᾷς
 γὰρ ὅπως καὶ ἐνταῦθα διὰ τῆς ῥίζης Ἰεσσαὶ ἡ κλῆσις τῶν
 ἐθνῶν ἀναφωνεῖται· ὥστε μὴ μάτην μηδὲ τὴν προσθήκην τὴν
 «τοῦ υἱοῦ Ἰεσσαὶ» ἐν τῇ προκειμένῃ φέρεσθαι προφητείᾳ, κατὰ
 καιρὸν δὲ ἐνταῦθα, Χριστοῦ βασιλείας καὶ κλήσεως ἐθνῶν
 εὐαγγελισθείσης, τὸ δεύτερον μέρος τῆς βίβλου τῶν Ψαλμῶν
 περιγράφεται, ἀρξάμενον μὲν ἀπὸ πρώτου καὶ τεσσαρακοστοῦ,
 καταλῆξαν δὲ εἰς τὸν μετὰ χεῖρας.

α 
 
 
 
 
 Οἱ τοῦ Ἀσὰφ 
 
 ἐπιγεγραμμένοι εἰσὶ μὲν τὸν ἀριθμὸν
 
 ιβ · τούτων δὲ εἷς ἀπεσχοίνισται τῆς τῶν
 προκειμένων ια συναφείας, κατατέτακται δὲ πρὸ
 τοῦ ν ψαλμοῦ. ὁ γοῦν μθ ἐπιγέγραπται
 τοῦ Ἀσάφ 
 
 ∙ τὴν δὲ ὑποπεσοῦσαν ἡμῖν αἰτίαν τοὺς τόπους
 διηγούμενοι παρεθήκαμεν. 
 Εἰσάγει δὲ ὁ μετὰ χεῖρας πρῶτος ὢν τοῦ Ἀσὰφ 
 
 τὸν προφήτην ὑπερθαυμάζοντα τὸ μακρόθυμον τοῦ
 παναγάθου θεοῦ καὶ τὴν ἐπὶ τοῖς ἀσεβέσιν ἀνεξικακίαν αὐτοῦ
 τήν τε ἐνδιδομένην συγχώρησιν τοῖς ἁμαρτάνουσιν· ἣν
 ὑπερεκπληττόμενος ἑαυτοῦ κατηγορεῖ ὡς ὀλιγοψυχοῦντος καὶ
 μικροῦ δεῖν σαλευθέντος 
 καὶ τῆς ψυχῆς τὰς βάσεις περιτραπέντος, δι’ ἃς
 ἑώρα τῶν ἀσεβῶν καὶ ἀθέων ἀνδρῶν εὐπραγίας· πλὴν
 ἀποδυσπετήσας ἐν τοῖς πρώτοις προϊὼν τὴν καταστροφὴν αὐτῶν
 θεσπίζει λέγων· 
 κατέβαλες αὐτοὺς ἐν τῷ ἐπαρθῆναι· 
 πῶς ἐγένοντο εἰς ἐρήμωσιν ἐξάπινα. 
 ἐξέλιπον, ἀπώλοντο διὰ τὴν ἀβουλίαν αὐτῶν, καὶ τὰ
 τούτοις ἀκόλουθα.

β 
 
 
 
 
 Ὁ δεύτερος ἐπὶ ποίαις περιστάσεσιν τὰ ἐν τῷ πρώτῳ λέλεκτο
 διδάσκει ἀποδυρόμενος τῆς Ἱερουσαλὴμ 
 τὴν ἐσχάτην πολιορκίαν, ἣν πέπονθεν ἐπὶ τῶν
 Ῥωμαϊκῶν χρόνων, σημαίνων τε τὴν
 ἐπανάστασιν τῶν τὸν τόπον πολιορκησάντων· ὃ δὴ παρίστησι
 φήσας· 
 ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου; 
 
 οἷς ἑξῆς ἐπιλέγει· 
 ὡς ἐν δρυμῷ ξύλων ἀξίναις ἐξέκοψαν τὰς θύρας αὐτῆς 
 ἐπὶ τὸ αὐτὸ ἐν πέλυκι καὶ λαξευτηρίῳ κατέρραξαν
 
 αὐτήν. 
 ἐνεπύρισαν ἐν πυρὶ τὸ ἁγιαστήριόν σου· 
 
 οἷς αὖθις ἐπιλέγει· 
 τὰ σημεῖα ἡμῶν οὐκ εἴδομεν· 
 οὐκ ἔστιν ἔτι προφήτης, καὶ ἡμᾶς οὐ γνώσεται ἔτι. 
 
 
 
 Tῷ γὰρ φάσκειν μηκέτι προφήτας γεγονέναι κατὰ τὴν
 δηλουμένην πολιορκίαν σημεῖον ἦν τῆς ὑστάτης αὐτῶν
 ἀποπτώσεως. ἕπεται δὲ ταῦτα σφόδρα ἀκολούθως ταῖς διὰ τῶν
 ἔμπροσθεν περὶ τοῦ Χριστοῦ λεχθείσαις προρρήσεσιν. ἐπειδὴ γὰρ
 ἐλθόντα αὐτὸν μὴ παρεδέξαντο, ἀναγκαίως τὴν ἐπελθοῦσαν
 αὐτοῖς ὀργὴν μετὰ τὰ κατ’ αὐτοῦ
 τολμηθέντα αὐτοῖς θεσπίζει.

γ 
 
 
 
 
 Ὁ τρίτος τοῦ Ἀσὰφ εἰς τὸ τέλος παραπέμπει τὸν
 τοῖς προτέροις ἐντετυχηκότα καὶ παραινεῖ μὴ
 διαφθεῖραι· ἐπιγράφει τε πρὸς τούτοις, ὅτι καὶ
 ψαλμὸς εἴη καὶ ᾠδή 
 , ἐπειδὴ περιέχει εὐχαριστίαν τῶν εἰς τὸν Χριστὸν πεπιστευκότων καὶ τὴν
 τοῦ θεοῦ δικαιοκρισίαν παρίστησι διδάσκων, ὅπως ἔστησεν
 ἡμέραν κρίσεως 
 , ἐν ᾗ ἀποδώσει ἑκάστῳ κατὰ τὰ ἔργα
 αὐτοῦ· 
 καὶ οὔτε οἱ κατὰ τὸν παρόντα βίον κακούμενοι τῆς
 παρὰ τῷ θεῷ μελλούσης ἐλπίδος ἀποπεσοῦνται, οὔθ’ οἱ κατὰ
 τὸν ἐνεστῶτα καιρὸν ἐπαρθέντες καὶ καταλαζονευσάμενοι τοῦ
 Χριστοῦ ἀτιμώρητον
 ἕξουσι τὸν μετὰ ταῦτα βίον. διὸ ἐκ προσώπου μὲν τῶν τοῦ
 σωτῆρος ἡμῶν ἀποστόλων καὶ μαθητῶν καὶ εὐαγγελιστῶν
 ἀναφωνεῖ τό· 
 ἐξομολογησόμεθά σοι, ὁ θεός, 
 καὶ ἐπικαλεσόμεθα τὸ ὄνομά σου. 
 
 
 
 Περὶ δὲ
 
 τῶν τὰ κατὰ τοῦ σωτῆρος ἡμῶν τολμησάντων προϊὼν ἐπάγει τό· 
 εἶπα τοῖς παρανομοῦσιν· μὴ παρα
 
 νομεῖτε, 
 καὶ τοῖς ἁμαρτάνουσιν· μὴ ὑψοῦτε κέρας, 
 μὴ ἐπαίρετε εἰς ὕψος τὸ κέρας ὑμῶν, 
 μὴ λαλεῖτε κατὰ τοῦ θεοῦ ἀδικίαν. 
 
 
 
 Εἶθ’ ἑξῆς ἐξ αὐτοῦ προσώπου τοῦ Χριστοῦ ἐπιφέρει τό· 
 ἐγὼ δὲ ἀπαγγελῶ εἰς τὸν αἰῶνα, 
 ψαλῶ τῷ θεῷ Ἰακώβ · 
 καὶ πάντα τὰ κέρατα τῶν ἁμαρτωλῶν συνθλάσω, 
 καὶ ὑψωθήσεται τὰ κέρατα τοῦ δικαίου.

δ 
 
 
 
 
 Καὶ ὁ παρὼν ψαλμὸς λέλεκται ἐν ὕμνοις οὐ
 μόνον, ἀλλὰ καὶ ᾠδὴ τυγχάνει ἀναπέμπουσα
 εἰς τὸ τέλος 
 . διαγράφει δὲ τῶν μὲν ἀποστόλων τοῦ σωτῆρος καὶ
 τῆς ἐκκλησίας αὐτοῦ τὴν ἀσφάλειαν, αὐτοῦ δὲ τὴν ἐν
 εἰρήνῃ 
 μονὴν καὶ στάσιν καὶ τὴν ἐπὶ τῆς
 Ἰουδαίας 
 
 παρουσίαν καὶ ὡς ἡ ἀληθινὴ αὐτοῦ πόλις καὶ τὸ 
 Σιὼν ὄρος τὸ ἀληθινὸν
 αὐτοῦ οἰκητήριον πάντοτε
 εἰρηνεύεται 
 οὐδὲ πώποτε ἐχθροῖς ὑποχείριον γιγνόμενον· ὃ δὴ
 σημαίνει λέγων· 
 γνωστὸς ἐν τῇ Ἰουδαίᾳ ὁ θεός, 
 ἐν τῷ Ἰσραὴλ μέγα τὸ ὄνομα
 αὐτοῦ. 
 ἐγενήθη ἐν εἰρήνῃ ὁ τόπος αὐτοῦ 
 καὶ τὸ κατοικητήριον αὐτοῦ ἐν
 Σιών . 
 
 Εἶθ’ ἑξῆς τῶν ἐχθρῶν αὐτοῦ καὶ τῶν τῆς ἐκκλησίας
 αὐτοῦ πολεμίων τὴν πτῶσιν παρίστησιν ὧδε φάσκων· 
 ἐκεῖ συνέτριψεν τὰ κράτη τῶν τόξων, 
 ὅπλον καὶ ῥομφαίαν καὶ πόλεμον, 
 
 καὶ πάλιν· 
 ἐταράχθησαν πάντες οἱ ἀσύνετοι τῇ καρδίᾳ, 
 ὕπνωσαν ὕπνον αὐτῶν καὶ οὐχ εὗρον οὐδὲν 
 πάντες οἱ ἄνδρες τοῦ πλούτου ταῖς χερσὶν αὐτῶν. 
 ἀπὸ ἐπιτιμήσεώς σου, ὁ θεὸς Ἰακώβ , 
 ἐνύσταξαν πάντες οἱ ἐπιβεβηκότες τοὺς ἵππους· 
 
 οἷς ἐπισυνάπτει τὴν ἔνδοξον τοῦ σωτῆρος παρουσίαν
 λέγων· 
 ἐκ τοῦ οὐρανοῦ ἠκούτισας κρίσιν, 
 γῆ ἐφοβήθη
 
 καὶ ἡσύχασεν 
 ἐν τῷ καταστῆναι εἰς κρίσιν τὸν θεὸν 
 τοῦ σῶσαι πάντας τοὺς βασιλεῖς τῆς γῆς.

ε 
 
 
 
 
 Καὶ ὁ μετὰ χεῖρας τοῦ μὲν 
 Ἀσὰφ 
 τυγχάνει, ὑπογράφει δέ· ὑπὲρ Ἰδιθούμ , 
 περὶ οὗ προδιειλήφαμεν διὰ τῶν ἔμπροσθεν. ἔοικεν
 δὲ ὑπὲρ τοῦ Ἰδιθοὺμ συντάττειν τοὺς λόγους
 πολλὰ ὡς εἰκότως, ἐφ’ οἷς ἀκήκοεν περὶ τοῦ λαοῦ
 καταστενάζοντος λειποθυμοῦντός τε ἤδη καὶ μικροῦ δεῖν καὶ
 ἑαυτὸν ἀπογινώσκοντος διὰ τὰς τοῦ λαοῦ παρανομίας καὶ τὰ
 συμβησόμενα δι’ αὐτὰς τῷ παντὶ ἔθνει. δι’ ὃ ἐν ἀρχῇ μὲν ὡς
 ἐκ προσώπου αὐτοῦ τίθησιν τό· 
 φωνῇ μου πρὸς τὸν θεὸν ἐκέκραξα, 
 φωνῇ μου πρὸς τὸν θεόν, καὶ προσέσχεν μοι. 
 
 
 
 Εἶθ’ ἑξῆς τὴν γενομένην αὐτῷ ἀθυμίαν ὑποφαίνει λέγων· 
 ἀπηνήνατο παρακληθῆναι ἡ ψυχή μου, 
 ἠδολέσχησεν καὶ ὠλιγοψύχησεν τὸ πνεῦμά μου. 
 ἐταράχθην καὶ οὐκ ἐλάλησα. 
 
 Καὶ ἐπιλέγει· 
 νύκτωρ μετὰ τῆς καρδίας μου ἠδολέσχουν 
 καὶ ἔσκαλλον τὸ πνεῦμά μου. 
 μὴ εἰς τοὺς αἰῶνας ἀπώσεται κύριος, 
 καὶ οὐ προσθήσει τοῦ εὐδοκῆσαι ἔτι; 
 ἢ εἰς τέλος τὸ ἔλεος αὐτοῦ ἀποκρύψει 
 ἀπὸ γενεᾶς εἰς γενεάν; 
 ἢ ἐπιλήσεται τοῦ οἰκτειρῆσαι ὁ θεὸς 
 ἢ συνέξει ἐν τῇ ὀργῇ αὐτοῦ τοὺς οἰκτιρμοὺς αὐτοῦ; 
 
 
 
 Ταῦτ’ ἦν τὰ λυπήσαντα τὴν τοῦ Ἰδιθοὺμ ψυχήν· δι’ ὃ καλῶς ὠλιγοψυχηκέναι
 
 ὡμολόγει. ἀλλὰ τὸ θεῖον πνεῦμα διὰ τοῦ προφήτου Ἀσὰφ ἑξῆς τὰ λυπηρὰ θεραπεύει
 ἐν οἷς φησιν· 
 τίς θεὸς μέγας ὡς ὁ θεὸς ἡμῶν; 
 σὺ εἶ ὁ θεὸς ὁ ποιῶν θαυμάσια, 
 ἐγνώρισας ἐν τοῖς λαοῖς τὴν δύναμίν σου· 
 ἐλυτρώσω ἐν τῷ βραχίονί σου τὸν λαόν σου,
 
 
 τοὺς υἱοὺς Ἰακὼβ καὶ Ἰωσήφ · 
 
 καὶ αὖθις· 
 εἴδοσάν σε ὕδατα, ὁ θεός, 
 εἴδοσάν σε ὕδατα καὶ ἐφοβήθησαν, 
 ἐταράχθησαν αἱ ἄβυσσοι, πλῆθος ἤχους ὕδατος. 
 
 
 
 Καὶ ἐπισφραγίζεται λέγων· 
 ὡδήγησας ὡς πρόβατα τὸν λαόν σου 
 ἐν χειρὶ Μωσεῖ 
 καὶ Ἀαρών . 
 
 
 
 Ἀναγκαίως δὲ τούτων ὁ Ἀσὰφ ὑπέμνησεν τὸν Ἰδιθούμ , ὡς ἂν μηκέτι λέγοι· 
 ἠδολέσχησεν καὶ ὠλιγοψύχησεν τὸ πνεῦμά μου, 
 
 πιστεύων δὲ τοῖς πάλαι ἐπὶ Μωσέως τοῦ θεοῦ παραδόξοις
 ἔργοις, δι’ ὧν ἐλυτρώσατο τὸν λαόν 
 , τὰ ὅμοια καὶ εἰς τὸν ἐπιόντα χρόνον ἐλπίζοι
 γενήσεσθαι.

ϛ 
 
 
 
 
 Ὁ ἕκτος οὐκέτι ψαλμὸς 
 οὐδὲ ᾠδὴ 
 οὐδὲ ὕμνος 
 , οὐδὲ ἀναπέμπει εἰς τὸ τέλος · ὅθεν
 οὐδὲν τούτων ἐπιγέγραπται. διεγείρει δὲ ἡμᾶς εἰς
 σύνεσιν 
 τῶν ἐμφερομένων. διὰ τί δὲ μηδὲν τῶν προειρημένων
 ἡ προγραφὴ περιέχει, ἀλλ’ ἐπειδήπερ ὁ πᾶς λόγος τοῦ
 Ἰουδαίων ἔθνους κατηγορεῖ
 καταριθμούμενος αὐτῶν τὰ πάλαι ἀσεβήματα; τοῦτο δὲ πράττει
 ὁ προφήτης εἰς ἀπολογίαν τῆς τοῦ θεοῦ δικαιοκρισίας. μέλλων
 γὰρ θεσπίζειν τὰ συμβησόμενα τῷ ἔθνει πρὸ τῆς τοῦ σωτῆρος
 παρουσίας ἀναγκαίως διδάσκει, ὅτι μὴ ἐπὶ μικροῖς ἀσεβήμασιν
 ταῦτα πείσονται. διόπερ καταριθμεῖται, ὁσάκις ἥμαρτεν καὶ
 ὁσάκις ἤνεγκεν αὐτοὺς ἡ τοῦ θεοῦ μακροθυμία, καὶ ὡς ὕστερον
 πληρώσαντας αὐτοὺς τὸ μέτρον τῶν ἀσεβημάτων δικαιότατα
 μετῆλθεν ἡ ἐκ θεοῦ ὀργή. ἵν’ οὖν ταῦτα γνῶμεν, ἀναγκαίως
 ἐπιγράφει· συνέσεως τῷ Ἀσάφ 
 
 , καὶ προϊὼν ἑξῆς ἀνακεφαλαιοῦται αὐτῶν πάσας τὰς
 παρανομίας.

ζ 
 
 
 
 
 Ἐπιτεμόμενος τὸ πλῆθος
 
 τῶν ἀσεβημάτων τοῦ Ἰουδαίων ἔθνους καὶ
 ὥσπερ ἐν στήλῃ τὰς κατ’ αὐτῶν κατηγορίας ἐντυπώσας
 ἀκολούθως διὰ τῶν προκειμένων τὴν γενομένην κατ’ αὐτῶν
 ἐπανάστασιν κατὰ τοὺς χρόνους Ἀντιόχου 
 τοῦ τῆς Συρίας βασιλέως θεσπίζει,
 ὅ ς ἐπελθὼν τοῖς
 Ἱεροσολύμοις οὐ καθαιρεῖ μέν,
 βεβηλοῖ δὲ τὸ ἱερὸν εἰδωλολατρεῖν ἐπαναγκάσας τὸ ἔθνος.
 τούτων δὲ τὴν ἱστορίαν ἡ τῶν ἐπιγεγραμμένων
 Μακκαβαίων βίβλος περιέχει, ἐν ᾗ καὶ τὰ
 πλήθη τῶν ἀνῃρημένων οἵ τε τρόποι τῶν ὑπὲρ εὐσεβείας
 μεμαρτυρηκότων παρ’ αὐτοῖς ἀνεγράφησαν. διὸ τὸ προφητικὸν
 πνεῦμα ἔντευξιν ὑπὲρ τοῦ παντὸς ἀναπέμπει λαοῦ φάσκον· 
 ὁ θεός, ἤλθοσαν ἔθνη εἰς τὴν κληρονομίαν σου, 
 ἐμίαναν τὸν ναὸν τὸν ἅγιόν σου, 
 ἔθεντο Ἱερουσαλὴμ εἰς ὀπωροφυλάκιον. 
 ἔθεντο τὰ θνησιμαῖα τῶν δούλων σου 
 βρώματα τοῖς πετεινοῖς τοῦ οὐρανοῦ, 
 τὰς σάρκας τῶν ὁσίων σου τοῖς θηρίοις τῆς γῆς· 
 ἐξέχεαν τὸ αἷμα αὐτῶν ὡς ὕδωρ 
 κύκλῳ Ἱερουσαλήμ, καὶ οὐκ ἦν ὁ θάπτων. 
 
 
 
 Ταῦτα γὰρ ἦν σεμνολογήματα τοῦ ἔθνους· διὸ σὺν παρρησίᾳ
 πολλῇ λέλεκτο. ἀλλ’ οὐ τοιαῦτα ἦν τὰ ἐν τῷ γ καὶ
 ο , δι’ οὗ ἐλέγετο· 
 ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου; 
 
 
 
 Ἐν
 
 ἐκείνοις γὰρ τὴν εἰς τέλος 
 ἀποβολὴν τοῦ ἔθνους ἐδήλου καὶ τὴν ἐσχάτην τῆς
 Ἱερουσαλὴμ ἀπόπτωσιν. καὶ ἐν ἐκείνῳ μὲν οὐκ ἐμφέρεται
 χρηστὸν τέλος οὐδὲ ἐπαγγελία τις θεραπεύουσα τὰ λελεγμένα·
 ἐν δὲ τῷ παρόντι μετὰ τὰ σκυθρωπὰ ἐπισυνάπτει τῷ τέλει τοῦ
 
 παντὸς λόγου· 
 ἀπόδος τοῖς γείτοσιν ἡμῶν ἑπταπλασίονα εἰς τὸν
 κόλπον αὐτῶν 
 τὸν ὀνειδισμὸν αὐτῶν, ὃν ὠνείδισάν σε, κύριε. 
 ἡμεῖς δὲ λαός σου καὶ πρόβατα νομῆς σου 
 ἀνθομολογησόμεθά σοι εἰς τὸν αἰῶνα, 
 εἰς γενεὰν καὶ γενεὰν ἐξαγγελοῦμεν τὴν αἴνεσίν σου. 
 
 Αὗται γὰρ σαφῶς δικαίων τυγχάνουσι φωναί.

η 
 
 
 
 
 Ἡ ὀγδόη προφητεία τοῦ Ἀσὰφ 
 
 πολλὰ σημαίνει κατὰ τὸ αὐτὸ διὰ τῆς προγραφῆς.
 ἔστι γάρ· εἰς τὸ τέλος , καί· ὑπὲρ τῶν
 ἀλλοιωθησομένων , καί· ψαλμός · πρὸς
 τούτοις ἅπασιν ἐπιτετήρηται, ὡς καὶ μαρτύριον 
 εἴη μόνος οὗτος τῶν ἐν πάσῃ τῇ βίβλῳ φερομένων
 οὕτως ἐπιγεγραμμένος. εἰς μὲν
 οὖν τὸ τέλος ἀναπέμπει διὰ τὸ
 θεσπίζειν τὸ μέλλον· ὑπὲρ δὲ τῶν
 ἀλλοιωθησομένων διὰ τὴν μεταβολὴν τῶν διὰ τῆς
 προφητείας δηλουμένων· μαρτύριον 
 δὲ εἴρηται διὰ τὸ μαρτύρεσθαι περὶ τοῦ ἐν αὐτῷ
 προαναφωνουμένου ἀνδρὸς καὶ τοῦ καλουμένου υἱοῦ ἀνθρώπου.
 υἱὸν γάρ τινα ἀνθρώπου 
 εἰσάγει καὶ ἄνδρα δεξιᾶς 
 τοῦ θεοῦ τοῦτον ὀνομάζει. 
 Πρῶτον μὲν οὖν τοῦ Ἰουδαίων ἔθνους τὴν
 ἀπὸ Αἰγύπτου πορείαν καὶ τὴν ἐπὶ τῆς
 Παλαιστινῶν γῆς οἴκησιν
 παρίστησιν ἐν ἀλληγορίας τρόπῳ φάσκων· 
 ἄμπελον ἐξ Αἰγύπτου μετῆρας, 
 ἐξέβαλας ἔθνη καὶ κατεφύτευσας αὐτήν, καὶ τὰ τούτοις
 ἀκόλουθα. 
 
 
 
 Εἶτα δηλοῖ τὴν ἐσομένην αὐτῶν ἐρημίαν φάσκων· 
 ἵνα τί καθεῖλες τὸν φραγμὸν αὐτῆς, 
 καὶ τρυγῶσιν αὐτὴν πάντες οἱ παραπορευόμενοι τὴν
 ὁδόν; 
 
 
 
 Καὶ περὶ τῶν πολιορκησάντων δὲ διδάσκει λέγων· 
 ἐλυ μήνατο αὐτὴν
 ὗς ἐκ δρυμοῦ, 
 καὶ μονιὸς ἄγριος κατενεμήσατο αὐτήν. 
 
 
 
 Δι’ ὧν δύο πολιορκητὰς ἔσεσθαι τοῦ ἔθνους σημαίνει· ὃ δὴ
 γέγονε μὲν καὶ κατὰ τοὺς τῶν Βαβυλωνίων 
 χρόνους. πρῶτος γὰρ ὁ Ἀσσύριος 
 
 ἐπελθὼν τὰς δέκα φυλὰς τοῦ
 Ἰσραὴλ αἰχμαλώτους ἀπήγαγεν· εἶτα
 μετὰ τούτους ὁ Βαβυλώνιος τοὺς
 ὑπολοίπους ἐχειρώσατο τὴν Ἱερουσαλὴμ 
 σὺν τῷ ναῷ πυρπολήσας· ὅ δὴ θεσπίζει φάσκων ὁ λόγος· 
 ἐμπεπυρισμένη ἐν πυρὶ καὶ ἀνεσκαμμένη. 
 
 
 
 Γέγονε δὲ καὶ ἐπὶ τῆς Ῥωμαίων βασιλείας,
 πρώτου μὲν πολιορκήσαντος αὐτοὺς Τίτου 
 τοῦ καὶ τὸ ἱερὸν πυρπολήσαντος μετὰ τὰ τολμηθέντα αὐτοῖς
 κατὰ τοῦ σωτῆρος ἡμῶν, ἔπειτα Ἀδριανοῦ 
 τοῦ καὶ τὴν πόλιν αὐτὴν ἄβατον Ἰουδαίοις 
 εἶναι νομοθετήσαντος. ἀλλ’ ἐπειδὴ ταῦτα περὶ τῆς πολιορκίας
 ἐθέσπισεν τοῦ ἔθνους, προϊὼν περὶ τῆς σωτηρίου θεοφανείας
 εὐχὴν ἀναπέμπει λέγων· 
 γενηθήτω ἡ χείρ σου ἐπ’ ἄνδρα δεξιᾶς σου 
 καὶ ἐπὶ υἱὸν ἀνθρώπου, ὃν ἐκραταίωσας σεαυτῷ. 
 
 
 
 Παρακαλεῖ δὲ ἐν τούτοις τὸν ἄνδρα τῆς δεξιᾶς 
 τοῦ θεοῦ ὀφθῆναι ἐπὶ γῆς. δι’ αὐτοῦ γάρ, φησίν,
 ἡμεῖς οἱ παραδεξάμενοι αὐτὸν οὐ μὴ ἀποστῶμεν ἀπὸ
 σοῦ , ἀλλὰ καὶ ζωώσεις ἡμᾶς 
 δι’ αὐτοῦ· δι’ ὃ καὶ ἱκετεύομεν λέγοντες· 
 κύριε τῶν δυνάμεων, ἐπίστρεψον ἡμᾶς, 
 
 
 
 καὶ ἐπίφανον τὸ πρόσωπόν σου διὰ τοῦ
 δηλωθέντος ἀνδρός, καὶ σωθησόμεθα.

θ 
 
 
 
 
 Σφόδρα ἀκολούθως τοῖς προλεχθεῖσιν ἡ μετὰ χεῖρας προφητεία
 ὑπὲρ τῶν ληνῶν προγέγραπται καὶ
 εἰς τὸ τέλος 
 ἀναπέμπει. ληνοὺς 
 δὲ
 
 διὰ τούτων ὀνομάζει τὰς καθ’ ὅλης τῆς οἰκουμένης ἐκκλησίας
 τοῦ θεοῦ, ἐν αἷς ὁ τρυγητὸς τῆς ἁγίας ἀμπέλου συνῆκται. 
 Παραδόξως δὲ προγέγραπται· ὑπὲρ τῶν ληνῶν 
 , μετὰ τὸν ἀφανισμὸν τῆς προτέρας ἀμπέλου. ἐκείνης
 γὰρ λυμανθείσης ὑπὸ τοῦ ἀγρίου
 συὸς 
 τοῦ τε φραγμοῦ αὐτῆς καθαιρεθέντος ἐνταῦθα πολλῶν
 ληνῶν 
 καὶ οὐκέτι μιᾶς ὁ λόγος μνημονεύει. ληνὸν δὲ μίαν
 τὴν πρώτην ἐδήλου καὶ ὁ Ἡσαΐας λέγων· καὶ ᾠκοδόμησα πύργον καὶ
 προλήνιον ὤρυξα ἐν αὐτῷ , δηλαδὴ τῷ
 ἀμπελῶνι 
 . ἀλλ’ ἐπεὶ τὴν πτῶσιν ἐδήλου τοῦ προτέρου
 πύργου καὶ τὸν ἀφανισμὸν τοῦ
 προληνίου 
 τήν τε τοῦ παντὸς ἀμπελῶνος 
 ἐρημίαν ἐν ἐκείνοις, εἰκότως διὰ τοῦ παρόντος τῶν
 ἐθνῶν ἁπάντων τὴν κλῆσιν εὐαγγελίζεται ὑπὲρ τῶν
 ληνῶν 
 ἐπιγράψας τὴν προφητείαν. διὸ καὶ ἐπὶ χαρὰν καὶ
 εὐφροσύνην προκαλεῖται τοὺς εὐαγγελιζομένους φάσκων· 
 ἀγαλλιᾶσθε τῷ θεῷ τῷ βοηθῷ ἡμῶν, 
 ἀλαλάξατε τῷ θεῷ Ἰακώβ · 
 λάβετε ψαλμὸν καὶ δότε τύμπανον, 
 ψαλτήριον τερπνὸν μετὰ κιθάρας. 
 
 
 
 Ταῦτα μὲν οὖν τοῖς ἀξίοις τοῦ εὐαγγελίου τοῖς τὰς
 ληνοὺς 
 ἀπὸ τῶν οἰκείων καρπῶν πληροῦσιν· περὶ δὲ τοῦ
 Ἰουδαίων ἔθνους σαφῶς ἐπιλέγει· 
 καὶ οὐκ ἤκουσεν ὁ λαός μου τῆς φωνῆς μου, 
 καὶ Ἰσραὴλ οὐ προσέσχεν μοι· 
 καὶ ἐξαπέστειλα αὐτοὺς κατὰ τὰ ἐπιτηδεύματα τῆς
 καρδίας αὐτῶν. 
 
 
 
 Πολλῆς δὲ ἔχεται ἀκολουθίας ταῦτα πρὸς τὴν ἔμπροσθεν
 προφητείαν· ὡς γὰρ ἐκεῖ τῆς ἀμπέλου 
 
 τὸν
 ἀφανισμὸν ἐδήλου, οὕτω καὶ ἐνταῦθα τῶν αὐτῶν τὸ ἀπειθὲς καὶ
 ἀνήκοον
 
 ἐλέγχει· καὶ ὡς ἐν ἐκείνῳ ἄνδρα δεξιᾶς τοῦ
 θεοῦ εἰσήγαγε καὶ υἱὸν ἀνθρώπου κεκραταιωμένον 
 , οὕτως διὰ τῶν προκειμένων τὴν ὑπὲρ τῶν
 ληνῶν 
 συνῆψε προφητείαν, δηλαδὴ τῶν ἐκκλησιῶν τοῦ θεοῦ,
 ἃς ὁ υἱὸς τοῦ ἀνθρώπου 
 συνεστήσατο.

ι 
 
 
 
 
 
 Θεοὺς εἰσάγει καὶ θεὸν ἐν μέσῳ θεῶν
 διακρίνοντα τοὺς ὠνομασμένους θεοὺς 
 ἐν τούτοις ὁ Ἀσὰφ ἀναγκαίως· ἐπειδὴ γὰρ διὰ τῶν ἔμπροσθεν
 τοῦ παντὸς Ἰουδαίων ἔθνους κατηγόρει,
 ἀκολούθως ἡ πρὸ τοῦ παρόντος τοὺς παρ’ αὐτοῖς ἄρχοντας
 ἰδίως ἐλέγχει· εἶτ’ ἐπειδὴ τὸν Χριστὸν τοῦ θεοῦ ἐν τῷ πρὸ τούτου
 ἄνδρα ὠνόμασεν δεξιᾶς
 αὐτοῦ καὶ υἱὸν ἀνθρώπου
 κεκραταιωμένον 
 τὴν ἔνσαρκον αὐτοῦ παρουσίαν σημήνας, ἵνα μή τις
 αὐτὸν ψιλὸν ὑπολάβοι ἄνδρα καὶ τοῖς πολλοῖς ὅμοιον,
 θεολογεῖ αὐτὸν ἐν τοῖς μετὰ χεῖρας φήσας· 
 ὁ θεὸς ἔστη ἐν συναγωγῇ θεῶν. 
 
 
 
 Καὶ ὅπως μὴ ταραχθείη τις εἰς τὸν περὶ μοναρχίας λόγον
 θεὸν ἀκούων τὸν Χριστὸν τοῦ θεοῦ, εἰκότως
 καὶ πλείονας θεοὺς 
 ὀνομάζει τοὺς διὰ τῶν ἑξῆς κατηγορουμένους
 μονονουχὶ παρακελευόμενος μὴ ἀποκνεῖν καὶ τὸν υἱὸν θεοῦ
 θεὸν 
 ἀποκαλεῖν. εἰ γὰρ οἱ διαβαλλόμενοι τοῦ ἔθνους
 ἄρχοντες θεοὶ 
 ἠξιώθησαν ὀνομασθῆναι, ποῖος ἂν γένοιτο κίνδυνος
 τὸν ἄνδρα τῆς δεξιᾶς τοῦ θεοῦ
 καὶ τὸν υἱὸν τοῦ ἀνθρώπου τὸν
 κεκρα ταιωμένον 
 
 θεὸν 
 ὁμολογεῖν; εἶτ’ ἐπὶ τέλει τοῦ παντὸς ὁ προφήτης
 εὐχὴν ἀναπέμπει ὑπὲρ τῆς τῶν ἐθνῶν κλήσεως φάσκων· 
 ἀνάστα, ὁ θεός, κρῖνον τὴν γῆν,
 
 
 ὅτι σὺ κατακληρονομήσεις ἐν πᾶσιν τοῖς ἔθνεσιν. 
 
 
 
 Ἔοικεν δὲ τούτῳ ἀκόλουθος εἶναι ὁ μθ ψαλμός, ἐν
 ᾧ καὶ αὐτῷ λέλεκτο· θεὸς θεῶν κύριος ἐλάλησεν. 
 
 
 Καὶ ἐν ἀμφοτέροις γοῦν θεὸς θεῶν 
 εἰσῆκται· καὶ πάλιν ἐν ἀμφοτέροις
 κρίνων 
 ἀναγέγραπται. καὶ ἐν μὲν τῷ παρόντι λέλεκται· 
 ἀνάστα, ὁ θεός, κρῖνον τὴν γῆν, 
 ὅτι σὺ κατακληρονομήσεις ἐν πᾶσι τοῖς ἔθνεσιν, 
 
 ἐν δὲ τῷ μθ σφόδρα τούτοις ἀκολούθως,
 ὅπως ἀναστὰς κρίνει τὴν γῆν, ὑπογράφει ὁ λόγος φάσκων· 
 θεὸς θεῶν κύριος ἐλάλησεν καὶ ἐκάλεσεν τὴν γῆν 
 ἀπὸ ἀνατολῶν ἡλίου μέχρι δυσμῶν, 
 
 καὶ ἑξῆς· 
 ὁ θεὸς ἐμφανῶς ἥξει, 
 καὶ οὐ παρασιωπήσεται· 
 πῦρ ἐνώπιον αὐτοῦ καυθήσεται, καὶ τὰ ἑξῆς· 
 
 δι’ ὧν ὅπως μέλλει κρίνειν διεξέρχεται. καὶ
 ἐπειδήπερ ἐν τῷ μετὰ χεῖρας λέλεκται· 
 ὅτι σὺ κατακληρονομήσεις ἐν πᾶσι τοῖς ἔθνεσιν, 
 
 εἰκότως ἐν τῷ μθ τοὺς παρὰ Μωσεῖ περὶ θυσιῶν ἀνατρέπει
 νόμους ἕτερον τρόπον παραδιδοὺς λογικῆς θυσίας 
 τὸν καθ’ ὅλης τῆς οἰκουμένης ἐν πᾶσι τοῖς ἔθνεσιν
 ἐπιτελούμενον· διὸ λέλεκται· 
 ὅτι σὺ κατακληρονομήσεις ἐν πᾶσι τοῖς ἔθνεσιν.

ια 
 
 
 
 
 Ὁ παρὼν λόγος τελευταῖος ὢν τοῦ Ἀσὰφ 
 
 ἱκετηρίαν περιέχει καὶ παράκλησιν ὑπὲρ τοῦ λαοῦ
 σφόδρ’ ἀκολούθως. ἐπειδὴ γὰρ ἐν τοῖς πρώτοις ἐθέσπισεν τὴν
 ἐσχάτην τοῦ τόπου πολιορκίαν, εἶτ’ ἀναδραμὼν τῷ χρόνῳ
 δευτέραν τὴν ὑπ’ Ἀντιόχου γενομένην
 ἔταξεν, εἶτ’ ἐπὶ ταύτης τρίτης ἐμνημόνευσεν τῆς προαγούσης
 τοῖς χρόνοις, λέγω δὲ τῆς κατὰ τῶν
 Ἀσσυρίων 
 
 καὶ Βαβυλωνίων ἀρχῆς, ἀκολούθως διὰ τῶν
 προκειμένων δέησιν καὶ ἱκετηρίαν ἀναπέμπει ὑπὲρ τῆς τοῖς
 χρόνοις πρώτης πολιορκίας, καθ’ ἣν πάντες οἱ περίοικ
 Ἀσσυρίοις κατ’ αὐτῶν ὤρεξαν. ὃ δὴ
 σημαίνει λέγων· 
 τὰ σκηνώματα τῶν Ἰδουμαίων καὶ οἱ
 Ἰσμαηλῖται , 
 
 Μωὰβ καὶ οἱ
 Ἀγαρηνοί , 
 
 Γεβὰλ καὶ
 Ἀμμὼν καὶ Ἀμαλήκ , 
 ἀλλόφυλοι μετὰ τῶν κατοικούντων
 Τύρον · 
 καὶ γὰρ καὶ Ἀσσοὺρ 
 συμπαρεγένετο μετ’ αὐτῶν, 
 ἐγενήθησαν εἰς ἀντίληψιν τοῖς υἱοῖς Λώτ · 
 
 οἷς ἑξῆς τὸ καταληψόμενον αὐτοὺς ὑπογράφει τέλος
 φάσκων· 
 ὁ θεός μου, θοῦ αὐτοὺς ὡς τροχόν, 
 ὡς καλάμην κατὰ πρόσωπον ἀνέμου· 
 ὡσεὶ πῦρ, ὃ διαφλέξει δρυμόν, 
 ὡσεὶ φλὸξ κατακαύσει ὄρη, καὶ τὰ ἐπιφερόμενα. 
 
 
 
 Ἔνθα γενόμενος ἀναγκαίως ἐπιτηρήσεις, ὡς ὅπου μέμνηται τοῦ
 Ἀσσούρ - οὗτοι δὲ ἦσαν οἱ
 Ἀσσύριοι - καὶ τῶν προλεχθέντων
 ἐθνῶν, τὴν κατ’ αὐτῶν ποιεῖται δέησιν καὶ τὴν καταστροφὴν
 αὐτῶν ἑξῆς θεσπίζει· καὶ ἐν τῷ οη ὁμοίως, ἐν ᾧ
 τὰ κατὰ Ἀντίοχον προανεφώνει, ὃς
 ἑλληνίζειν καὶ παραβαίνειν τὰ πάτρια ἠνάγκαζεν
 Ἰουδαίους . πάλιν γὰρ κἀκεῖ τὴν
 καταστροφὴν τῶν πολεμίων προὔλεγεν. οὐκέτι δὲ καὶ ἐν τῷ
 ογ , καθ’ ὃν ἡ ἐσχάτη αὐτῶν ἐδηλοῦτο
 ἀποβολή. 
 Οὗτοι μὲν οὖν οἱ συνημμένοι τοῦ Ἀσὰφ 
 ια . ὁ δὲ
 
 ιβ πρὸ τοῦ ν ψαλμοῦ κατατέτακται, δι’
 ἣν ἀποδεδώκαμεν αἰτίαν τοὺς τόπους διηγούμενοι. ἀλλὰ γὰρ
 μετὰ τὴν τούτων ἐπιτομὴν φέρ’ ἐπαναλαβόντες τὸν πρῶτον, τὴν
 κατὰ μέρος αὐτοῦ διάνοιαν ἐπιθεωρήσωμεν.

Ψαλμὸς τῷ Ἀσάφ . 
 Ὡς ἀγαθὸς τῷ Ἰσραὴλ ὁ θεός, 
 τοῖς εὐθέσι τῇ καρδίᾳ. 
 ἐμοῦ δὲ παρὰ μικρὸν ἐσαλεύθησαν οἱ πόδες, 
 παρ’ ὀλίγον ἐξεχύθη τὰ διαβήματά μου· 
 ὅτι ἐζήλωσα ἐπὶ τοῖς ἀνόμοις 
 εἰρήνην ἁμαρτωλῶν θεωρῶν. 
 
 
 Τὸ τρίτον μέρος τῆς βίβλου τῶν Ψαλμῶν 
 ἄρχεται μὲν ἀπὸ τοῦ παρόντος, περαιοῦται δὲ εἰς τὸν
 πη ὡς τοὺς πάντας περιέχειν ψαλμοὺς
 ἑπτακαίδεκα· ὧν ἐφεξῆς ια τυγχάνουσιν τοῦ
 Ἀσάφ , εἶτα
 τῶν υἱῶν Κορὲ 
 
 
 δ καὶ τοῦ Δαυίδ 
 
 εἷς καὶ 
 Αἰθὰν τοῦ Ἐσδραΐτου 
 
 τελευταῖος. ὁ μέντοι μετὰ χεῖρας τοῦ Ἀσὰφ 
 (προφήτης δὲ ἦν οὗτος συγχρονίσας τῷ Δαυίδ ) ψαλμὸς μὲν ἐπιγέγραπται διὰ τὸ περιέχειν ἐπὶ
 τέλει τῶν λόγων τῶν μὲν ἀσεβῶν τὴν καταστροφήν, τῶν δ’
 εὐσεβῶν τὸ παρὰ τῷ θεῷ τεταμιευμένον ἀγαθὸν τέλος· ἃ δὴ
 παρίστη λέγων· 
 
 ὅτι ἰδοὺ οἱ μακρύνοντες ἑαυτοὺς ἀπὸ σοῦ ἀπολοῦνται, 
 ἐξωλόθρευσας πάντα τὸν πορνεύοντα ἀπὸ σοῦ· 
 ἐμοὶ δὲ τὸ προσκολλᾶσθαι τῷ θεῷ ἀγαθόν ἐστιν. 
 
 
 Ἄρχεται δ’ ἀπὸ δογματικῆς διδασκαλίας, δι’ ἧς αἰτίαν
 ἀποδίδωσι τῆς τῶν ἀσεβῶν κατά τινας καιροὺς εὐπραγίας· τὸ
 γὰρ ἀγαθὸν εἶναι καὶ
 μακρόθυμον τὸν θεόν , τούτου φησὶν ὑπάρχειν αἴτιον· ὃ δὴ
 διδάσκει καὶ ὁ θεῖος ἀπόστολος λέγων· ἢ τοῦ πλούτου
 τῆς χρηστότητος αὐτοῦ καὶ τῆς μακροθυμίας καταφρονεῖς
 ἀγνοῶν, ὅτι τὸ χρηστὸν τοῦ θεοῦ εἰς μετάνοιάν σε
 ἄγει; 
 καὶ ἀλλαχοῦ δὲ εἴρηται· 
 
 ὁ θεὸς κριτὴς δίκαιος καὶ ἀγαθὸς καὶ μακρόθυμος 
 μὴ ὀργὴν
 
 ἐπάγων καθ’ ἑκάστην ἡμέραν. 
 
 Ὡς ἀγαθὸς γοῦν ἀνατέλλει
 τὸν ἥλιον αὐτοῦ ἐπὶ δικαίους καὶ ἀδίκους, καὶ βρέχει ἐπὶ
 πονηροὺς καὶ ἀγαθούς 
 · ἔνθεν καὶ ὁ σωτὴρ ὅρον περὶ τοῦ πατρὸς ἐξήνεγκεν
 εἰπών· οὐδεὶς ἀγαθὸς εἰ μὴ εἷς ὁ θεός. 
 κἂν ἐξετάζῃς περὶ τοῦ υἱοῦ, μαθήσῃ ὅπως ἐστὶν καὶ
 αὐτὸς ἀγαθός , ἐπείπερ
 ἀπαύγασμά ἐστι φωτὸς ἀϊδίου καὶ ἔσοπτρον ἀκηλίδωτον τῆς
 τοῦ πατρὸς ἐνεργείας καὶ εἰκὼν τῆς ἀγαθότητος αὐτοῦ 
 . 
 Τοιοῦτος μὲν οὖν ὁ θεὸς 
 πέφυκεν, ἔγνωσται δὲ οὐ πᾶσιν, ἀλλὰ μόνῳ τῷ Ἰσραήλ 
 , τῷ διορατικῷ δηλαδὴ καὶ γνωστικῷ ἀνδρί, ὃν δὴ
 παρίστησι συνάπτων ἑξῆς καὶ λέγων· τοῖς
 εὐθέσι τῇ καρδίᾳ· ὁ γὰρ μηδὲν σκολιὸν κεκτημένος
 ἐν τῇ ἑαυτοῦ ψυχῇ, λογισμοῖς δὲ ὀρθοῖς ἐπιβάλλων τοῖς τῆς
 προνοίας λόγοις, αὐτὸς ἂν εἴη ὁ 
 Ἰσραήλ 
 , ᾧ καὶ ἔγνωσται ἀγαθὸς 
 ὢν ὁ θεὸς δι’ ὑπερβολήν τε
 ἀγαθότητος πάντων ἀνεχόμενος. 
 Ἀλλ’ ὁ μὲν θεὸς τοιοῦτος, ἐγὼ δὲ ἄνθρωπος φιλαλήθης εἶναι
 θέλων τὴν ἐμαυτοῦ διηγοῦμαι τῆς ψυχῆς νωθρίαν· μικροῦ γὰρ δεῖν τὴν ἐμαυτοῦ στάσιν
 καὶ βάσιν καί, ὡς ἂν εἴποι τις μεταφορικῶς, τοὺς τῆς ψυχῆς πόδας καὶ τὰ ἐρείσματα παρετράπην ἐκ τῆς εἰς
 τὸν θεὸν ἐλπίδος διὰ τὰς τῶν ἀθέων καὶ ἀσεβῶν ἀνδρῶν
 εὐπραγίας. ἀλλὰ παρὰ μικρὸν μὲν
 τοῦτ’ ἔπαθον, διὰ δὲ τὴν τοῦ θεοῦ χάριν οὐκ ἐσαλεύθην , οὐδὲ κατεκράτησέν μου ὁ
 προλεχθεὶς λογισμός· ἢ γὰρ ἂν ἀπωλόμην καὶ πάντα μου τὰ διαβήματα κέχυτο, παρ’ ὀλίγον γὰρ ἐξεχύθη τὰ διαβήματά μου, 
 
 οὐ μὴν ἐξεχύθη . 
 Νοήσεις δέ, ὅπως ἐκχεῖται ψυχῆς
 διαβήματα , ἐπιστή
 
 σας, ὡς ἤδη τινές προκόψαντες ἐν ἀσκήσει θεοσεβείας ἐν
 σωφροσύνῃ τε καὶ ἁγνείᾳ διαλάμψαντες μακροῖς χρόνοις
 ὕστερόν ποτε ὑπεσύρησαν χαυνότερον βιώσαντες καὶ
 ὀλισθήσαντες ἢ παντελῶς ἐκπεσόντες τοῦ σκοποῦ καὶ ὥσπερ
 ναυάγιον παθόντες τῶν πάλαι συνηγμένων αὐτοῖς ἀγαθῶν
 πράξεων· τούτων γὰρ οὐκ ἂν ἁμάρτοις εἰπὼν τοὺς πόδας τῆς ψυχῆς σεσαλεῦσθαι , οὐ μήν, ἀλλὰ καὶ ὅλους
 πεπτωκέναι τά τε διαβήματα αὐτῶν καὶ τὰς κατὰ θεὸν
 πορείας τὴν ἐν μακρῷ χρόνῳ προκοπήν ἀπορρεῦσαι καὶ ἐκκεχῦσθαι . ἀλλὰ ταῦτα μὲν παρὰ μικρόν , φησίν, ἔπαθον, οὐ μὴν
 πέπονθα διὰ τὸ τοῦ θεοῦ ἔλεος. 
 Πλὴν ἤμελλόν γε ταῦτα πάσχειν διὰ ζῆλον, ὃν ἐζήλουν ἐπὶ τοῖς ἀνόμοις ὁρῶν τὴν
 εἰρήνην αὐτῶν καὶ τὴν ἐν
 πλούτῳ καὶ τρυφῇ ἔν τε ἀρχαῖς καὶ ἀξιώμασιν εὐημερίαν· εἰς
 ταῦτα γὰρ ἀφορῶν διεπριόμην ὡς μικροῦ δεῖν κινδυνεῦσαι περιπεσεῖν ἀθέοις
 λογισμοῖς, οἷς οὐ περιπέπτωκα δόγμασιν ὀρθοῖς θεραπευόμενος
 τοῖς ὑπομιμνήσκουσιν ἀγαθὸν 
 εἶναι τὸν θεὸν καὶ ἀνεξίκακον
 καὶ μακρόθυμον. διόπερ ἐκπληττόμενος αὐτοῦ καὶ ἀποθαυμάζων
 τὴν ὑπερβολὴν τῆς ἀγαθότητος εἶπον ἀρχόμενος τοῦ λόγου· 
 
 ὡς ἀγαθὸς τῷ Ἰσραὴλ ὁ θεός, 
 τοῖς εὐθέσι τῇ καρδίᾳ. 
 
 
 Ἀντὶ δὲ τοῦ ὡς ἀγαθός , ὁ
 Σύμμαχος 
 
 
 πλὴν ὄντως, φησίν, ἀγαθὸς ὁ θεὸς τῷ
 Ἰσραήλ , 
 τοῖς καθαροῖς τὴν καρδίαν· 
 
 παρέστησεν γάρ, τίς εἴη ὁ
 Ἰσραήλ 
 , ἐπισυνάψας καὶ εἰπών· τοῖς καθαροῖς τὴν καρδίαν 
 · οὗτοι γάρ εἰσιν ὁ ἀληθινὸς 
 Ἰσραήλ 
 . διὸ ἐλέγετο καὶ ὑπὸ τοῦ σωτῆρος·
 μακάριοι οἱ καθαροὶ τῇ καρδίᾳ, ὅτι αὐτοὶ τὸν θεὸν
 ὄψονται 
 , καὶ ὁ Ἰσραὴλ 
 δὲ
 
 ὁρῶν τὸν θεὸν ἑρμηνεύεται.

Ὅτι οὐκ ἔστιν ἀνάνευσις ἐν τῷ θανάτῳ αὐτῶν 
 καὶ στερέωμα ἐν τῇ μάστιγι αὐτῶν· 
 ἐν κόποις ἀνθρώπων οὐκ εἰσίν, 
 καὶ μετὰ ἀνθρώπων οὐ μαστιγωθήσονται. 
 διὰ τοῦτο ἐκράτησεν αὐτοὺς ἡ ὑπερηφανία εἰς τέλος 
 περιεβάλοντο ἀδικίαν καὶ ἀσέβειαν ἑαυτῶν. 
 ἐξελεύσεται ὡς ἐκ στέατος ἡ ἀδικία αὐτῶν, 
 διήλθοσαν εἰς διάθεσιν καρδίας· 
 διενοήθησαν καὶ ἐλάλησαν ἐν πονηρίᾳ, 
 ἀδικίαν εἰς τὸ ὕψος ἐλάλησαν· 
 ἔθεντο εἰς οὐρανὸν τὸ στόμα αὐτῶν, 
 καὶ ἡ γλῶσσα αὐτῶν διῆλθεν ἐπὶ τῆς γῆς. 
 
 
 Ὡς ἐν ἱστορίᾳ διεξέρχεται τὰ ταράξαντα αὐτοῦ τὴν ψυχήν, ἵνα
 γνῶμεν, ὅτι μὴ ἐπὶ μικροῖς ἐσαλεύθησαν αὐτοῦ οἱ
 πόδες 
 παρ’ ὀλίγον , μηδὲ ἐπὶ τοῖς
 τυχοῦσιν ἤμελλον ἑαυτοῦ ἐκχεῖσθαι τὰ
 διαβήματα 
 . τίνα δὲ ἦν ταῦτα; οἱ ἀσεβεῖς καὶ τὸν θεὸν οὐκ
 εἰδότες οὕτω, φησίν, ἐν εὐσταθεὶ βιῷ καὶ θυμηδίαις διῆγον
 καὶ μέχρις ἐσχάτης τελευτῆς τοσαύτης ἀπήλαυον τρυφῆς, ὡς
 καὶ πάνθ’ ὁντινοῦν εὔξασθαι τῶν ἴσων αὐτοῖς τυχεῖν ζηλῶσαί 
 τε αὐτῶν οὐ μόνον τὴν ζωήν, ἀλλὰ καὶ τὸν θάνατον,
 ὃν οὐδὲ παραιτήσασθαι ἐξῆν οὐδὲ ἀπευκτὸν ἡγήσασθαι· οὕτως
 οὐκ ἦν ἀνάνευσις ἐν τῷ θανάτῳ
 αὐτῶν . 
 Ἀλλὰ καὶ εἰ συνέβη ποτὲ μάστιγι 
 καὶ πληγῇ, τουτέστι περιστάσει καὶ συμφορᾷ περιπεσεῖν αὐτῶν
 τινα ἢ ἐν νόσοις ἐξετασθῆναι καὶ ζημίαις, οὐκ ἦν στερέωμα ἐν τῇ μάστιγι αὐτῶν · οὐ
 γὰρ στερεά τις ἦν καὶ ἐπίμονος ἡ κατ’ αὐτῶν πληγή, βραχεῖα
 δέ τις καὶ ἐξ ἐπιπολῆς παρατρέχουσα. 
 Οὐδὲ ἐν κόποις δὲ ἀνθρώπων ἐξητάζοντο γεωπονοῦντες
 καὶ τὴν τροφὴν ἀπὸ χειρῶν ποριζό μενοι πενίᾳ τε κατατρυχόμενοι. τοὐναντίον δὲ
 πλούτῳ περιρρεόμενοι καθηδυπάθουν ἐντρυφῶντες καὶ μηδὲν
 ὅμοιον πάσχοντες τοῖς λοιποῖς ἀνθρώποις τοῖς μαστιζομένοις ἑκάστης ἡμέρας δι’
 ἐπιπόνου καὶ μοχθηροῦ βίου. διὸ 
 ἐν κόπῳ ἀνθρώπων οὐκ εἰσίν,
 
 
 καὶ μετὰ ἀνθρώπων οὐ μαστιγωθήσονται· 
 
 ὁ δὲ Σύμμαχος οὕτως ἡρμήνευσεν· 
 
 ὅτι οὐκ ἐνεθυμοῦντο περὶ θανάτου, 
 στερεὰ γὰρ ἦν τὰ πρόπυλα αὐτῶν· καὶ ἑξῆς 
 ἐν ταλαιπωρίᾳ, φησίν, ἀνδρὸς οὐκ ἐγένοντο 
 οὐδὲ μετὰ ἀνθρώπων ἐπλήσσοντο. 
 
 Ἐπεὶ οὖν ἐν τοιούτοις ἦσαν, 
 
 διὰ τοῦτο ἐκράτησεν αὐτοὺς ἡ ὑπερηφανία εἰς τέλος· 
 
 
 δέον γὰρ ἀσεβεῖς ὄντας, ὅσον ἐν ἀνθρωπίνοις λογισμοῖς,
 τἀπίχειρα πάσχειν τοῖς ἀσεβήμασιν· οἱ δὲ κατενετρύφων τοῦ
 βίου θεομαχοῦντες· διὸ ἐπιτριβόμενοι χείρους ἑαυτῶν
 ἐγίγνοντο, καὶ 
 
 περιεβάλλοντο ἀδικίαν καὶ ἀσέβειαν ἑαυτῶν, 
 
 
 ἀνθ’ οὗ ὁ Σύμμαχος 
 
 
 ὑπερηφανίαν, φησίν, ἠμφιάσαντο 
 ἀποθήκας ἐξ ἀδικίας ἔχοντες. 
 
 Ἔτι μὴν πρὸς τούτοις 
 
 ἐξελεύσεται ὡς ἐκ στέατος ἡ ἀδικία αὐτῶν, 
 
 
 οὗ δὴ σαφεστέραν ὁ Σύμμαχος ἀπέδωκεν τὴν διάνοιαν εἰπών· 
 
 προέπιπτον ἀπὸ λιπαρότητος οἱ ὀφθαλμοὶ αὐτῶν, 
 
 καὶ ὁ Ἀκύλας δὲ
 ὁμοίως ἡρμήνευσεν φήσας· 
 
 ἐξῆλθον ἀπὸ στέατος οἱ ὀφθαλμοὶ αὐτῶν. 
 
 Εἶτ’ ἐπὶ τούτοις 
 
 διήλθοσαν, φησίν, εἰς διάθεσιν καρδίας, 
 διενοήθησαν καὶ ἐλάλησαν ἐν πονηρίᾳ· 
 
 
 ἃ καὶ αὐτὰ ὁ Σύμμαχος 
 ἡρμήνευσεν οὕτως· 
 
 παρέβαινον τὰ φαινόμενα τῇ καρδίᾳ 
 καταμωκώμενοι· 
 
 καὶ γὰρ αὐτὰ τὰ τοῖς πάντων ὀφθαλμοῖς ὁρώμενα ἔργα τοῦ θεοῦ
 καὶ τὰ προφανῆ τῆς προνοίας θαύματα πα ρέβαινον οὗτοι, νοοῦντες μὲν καὶ συνιέντες
 αὐτά, καταμωκώμενοι 
 δὲ καὶ χλευάζοντες δι’ ὑπερβολὴν ἀπονοίας. 
 Ἔτι μὴν ἐλάλησαν ἐν πονηρίᾳ 
 καὶ ἀδικίαν εἰς τὸ ὕψος ἐφθέγγοντο 
 ἒθεντό τε εἰς οὐρανὸν τὸ στόμα αὐτῶν, 
 καὶ ἡ γλῶσσα αὐτῶν διῆλθεν ἐπὶ τῆς γῆς. 
 
 Καὶ ταῦτα δὲ ὁ Σύμμαχος οὕτως ἡρμήνευσεν· 
 ἐλάλουν ἐν πολλῇ συκοφαντίᾳ, 
 τοῦ ὕψους κατελάλουν· 
 ἔτασσον εἰς οὐρανὸν τὸ στόμα αὐτῶν, 
 ἡ δὲ γλῶσσα αὐτῶν περιπατήματα ἐν τῇ γῇ. 
 Βλάσφημα γὰρ
 προφερόμενοι ῥήματα κατὰ τοῦ θεοῦ ὡς μήτε ὁρῶντος μήτε
 ἐπισκοποῦντος ἀλλὰ μηδὲ μὴν ὑπάρχοντος ἀδικίαν εἰς τὸ ὕψος ἐλάλησαν καὶ μέχρι τοῦ οὐρανοῦ ἐξέτεινον ἑαυτῶν τὸ στόμα καὶ ταῦτα ταπεινοὶ
 ὄντες καὶ τὴν γλῶσσαν ἐπὶ τῆς γῆς
 ἔχοντες · ταῦτ’ ἦν, δι’ ἃ ὡμολόγουν τὸ ἐμαυτοῦ
 πάθος, κατ’ ἐμαυτοῦ στηλιτεύων ἔγγραφον κατηγορίαν, καὶ ὅτι
 
 παρὰ μικρὸν ἐσαλεύθησαν οἱ πόδες μου 
 καὶ παρ’ ὀλίγον ἐξεχύθη τὰ διαβήματά μου, 
 ὅτι ἐζήλωσα ἐπὶ τοῖς ἀνόμοις 
 εἰρήνην ἁμαρτωλῶν θεωρῶν.

Διὰ τοῦτο ἐπιστρέψει ὁ λαός μου ἐνταῦθα, 
 καὶ ἡμέραι πλήρεις εὑρεθήσονται ἐν αὐτοῖς. 
 καὶ εἶπαν· πῶς ἔγνω ὁ θεός, 
 καὶ εἰ ἔστι γνῶσις ἐν τῷ ὑψίστῳ; 
 ἰδοὺ οὗτοι ἁμαρτωλοὶ καὶ εὐθηνοῦνται· 
 εἰς τὸν αἰῶνα κατέσχον πλούτου. 
 ἄρα ματαίως ἐδικαίωσα τὴν καρδίαν μου 
 καὶ ἐνιψάμην ἐν ἀθῴοις τὰς χεῖράς μου; 
 καὶ ἐγενόμην μεμαστιγωμένος ὅλην τὴν ἡμέραν, 
 καὶ ὁ ἔλεγχός μου εἰς τὰς πρωΐας. 
 
 
 Τὰ μὲν ἄθεα τῶν ἀσεβῶν ῥήματα καὶ ἡ κρατήσασα αὐτῶν ὑπερηφανία 
 τοιαύτη τις ἦν, οἵα δεδήλωται,
 
 χρὴ δὲ μὴ ἀγνοεῖν, ὡς αὐτὰ ταῦτα πρὸς ἀγαθοῦ γεγένηται
 τῷ ἐμῷ λαῷ · εἰ γὰρ καὶ τὰ
 μάλιστα πρός τινα καιρὸν αὐτοῖς ἐκείνοις τοῖς ἀσεβέσιν ὁ
 ἐμὸς λαὸς παρεδόθη εἰς
 ἔκπραξιν ἁμαρτημάτων, ἀλλ’ ἡ ὑπερβολὴ τῆς τῶν προλεχθέντων
 ἀπονοίας πτῶσιν αὐτοῖς ἐργασαμένη καὶ ὀλέθρου γενομένη
 αὐτοῖς αἰτία ἄνεσιν καὶ ἀναπνοὴν τῷ
 ἐμῷ παρέξει λαῷ .
 ἐκπεσόντων γὰρ ἐκείνων καὶ ἀπολομένων διὰ τὰς οἰκείας
 ἀσεβείας ὁ λαός μου ἐπιστρέψει
 ἐνταῦθα, τουτέστιν ἐν τῷ παρόντι βίῳ, καὶ ἡμέραι δὲ πλήρεις εὑρεθήσονται ἐν
 αὐτοῖς, δηλαδὴ τοῖς ἐν τῷ
 ἐμῷ λαῷ ἀξίοις. 
 
 Πλήρεις δὲ ἡμέραι εἰσὶν αἱ παντὸς ἀγαθοῦ πεπληρωμέναι καὶ
 
 τὸν οἰκεῖον χρόνον τῆς ζωῆς ἀποπληροῦσαι· οὕτω λέλεκταί
 που, ὅτι ἐκοιμήθη πλήρης ἡμερῶν 
 . 
 
 Ὁ μὲν οὖν ἐμὸς λαὸς ἐκ τούτων ὠφέληται· οἵ γε μὴν
 προλεχθέντες ἀσεβεῖς καὶ ἄθεοι οὕτως ἠσέβουν ὡς τοὺς
 ὁρῶντας ἀμηχανεῖν καὶ λέγειν· 
 πῶς ἔγνω ὁ θεός, 
 καὶ εἰ ἔστι γνῶσις ἐν τῷ ὑψίστῳ; 
 
 
 εἰ γὰρ ἔστιν ἐν τῷ ὑψίστῳ γνῶσις , καὶ εἰ ταῦτα ἐφορᾷ
 καὶ τοὺς ἐπὶ γῆς ἐπισκοπεῖ, πῶς 
 οὗτοι τοιαῦτα δρῶντες εὐθηνοῦσιν καὶ εἰς τὸν
 αἰῶνα κατέσχον πλούτου ; κἀγὼ δὲ ταῦτα θεωρῶν
 ἐθορυβούμην τοῖς λογισμοῖς ὡς πρὸς ἐμαυτὸν ἐννοεῖν, μήποτε
 
 ἄρα ματαίως ἐδικαίωσα τὴν καρδίαν μου, 
 καὶ ἐνιψάμην ἐν ἀθῴοις τὰς χεῖράς μου, 
 καὶ ἐγενόμην μεμαστιγωμένος ὅλην τὴν ἡμέραν, 
 καὶ ὁ ἔλεγχός μου εἰς τὰς πρωΐας; 
 
 εἰ γὰρ τοῖς μὴ ταῦτα πεποιηκόσιν τοσαύτη πάρεστιν
 εὐθυμία, εἰς μάταιον ἄρα ἐγὼ
 
 κοπιῶ καὶ περιττῶς ἐσπούδακα δικαιοσύνης ἐπιμελούμενος·
 εἰκῇ δὲ καὶ μάτην ἐφύλαξά μου τὰς
 χεῖρας καὶ τὰς πράξεις καθαρὰς ἐξ ἀδίκων ἔργων·
 εἰκῇ καὶ νηστείαις καὶ κακοπαθείαις κατατρύχων ἐμαυτὸν καὶ
 μαστίζων πᾶσαν ἡμέραν διετέλεσα· εἰκῇ καὶ μάτην
 ἐπόνουν ἅμα τῇ ἕῳ ἀνιστάμενος καὶ ἐξαγορεύων ἐν ταῖς πρὸς
 τὸν θεὸν εὐχαῖς τὰς ἐμαυτοῦ ἁμαρτίας ἀποκλαόμενός τε καὶ
 τοὺς κατ’ ἐμαυτοῦ προφέρων ἐλέγχους ἐν ταῖς πρὸς τὸν θεὸν ἐξομολογήσεσιν.
 ταῦτ’ ἦν ἃ ἐνθυμούμενος παρὰ μικρὸν
 ἐσαλευόμην 
 . 
 Ἀντὶ δὲ τούτων ὁ Σύμμαχος τοῦτον ἡρμήνευσεν τὸν τρόπον·
 
 ἴσως οὖν κἀγὼ μάτην ἐκάθαρα τὴν ψυχήν μου, 
 καὶ ἐνιπτόμην ἐν ἀναμαρτησίᾳ τὰς χεῖράς μου, 
 καὶ διετέλεσα μυκτηριζόμενος καθ’ ἑκάστην ἡμέραν, 
 καὶ ἐλεγχόμενος καθ’ ἕκαστον ὄρθρον.

Εἰ ἔλεγον· διηγήσομαι οὕτως, 
 ἰδοὺ τῇ γενεᾷ τῶν υἱῶν σου ἠσυντέθηκα. 
 καὶ ὑπέλαβον τοῦ γνῶναι τοῦτο, 
 κόπος ἐστὶν ἐνώπιόν μου· 
 ἕως οὗ εἰσέλθω εἰς τὸ ἁγιαστήριον τοῦ θεοῦ, 
 καὶ συνῶ εἰς τὰ ἔσχατα αὐτῶν. 
 
 
 Τὰ προλεχθέντα ἐν τοῖς ἐμαυτοῦ λογισμοῖς ἐνεθυμήθην αὐτὸ
 μόνον, ἐφ’ οἷς καὶ ἐκινδύνευον σάλον παθεῖν, οὐ μὴν καὶ
 ἐξηγόρευον εἰς ἑτέρους· εἰ γὰρ κρίνας οὕτω φρονεῖν τὴν
 ἄθεον ταύτην διδασκαλίαν προέφερον εἰς ἑτέρους, παραβάτης
 ἂν ἐγενόμην τῶν εὐσεβῶν δογμάτων καὶ τὰς συνθήκας ἂν
 παρῆλθον τῆς γενεᾶς τῶν σῶν
 τέκνων· τέκνα γάρ σου τοῦ θεοῦ πάντες γεγόνασιν οἱ ἅγιοι
 καὶ θεοφιλεῖς ἄνδρες, γενεὰ δὲ
 αὐτῶν ἡ ἐξ αὐτῶν διαδοχὴ
 
 τῶν ἁγίων, ὧν τὰ μαθήματα καὶ τὰ δόγματα παρεχάραξα ἄν, εἰ
 προέφερον εἰς ἑτέρους τοὺς προλεχθέντας ἐμαυτοῦ λογισμούς. 
 Ἀλλὰ καὶ εἰ παρεῖχον ἐμαυτὸν τοῦ
 γνῶναι τὰς αἰτίας, δι’ ἃς οἱ
 ἁμαρτωλοὶ εὔθυμοι διατελοῦσιν καὶ εἰς τὸν αἰῶνα κατέσχον πλούτου 
 , οἱ δὲ δίκαιοι ταπεινοῦνται, οὐδὲ οὕτως κατέλαβον
 ἂν τὰς ἀπορρήτους περὶ τούτων κρίσεις, κόπους δὲ μόνον ἐμαυτῷ συνῆγον εἰς ἀπορίαν
 ἐμπίπτων καὶ εἰς ψυχῆς κάματον. διό φησιν· 
 
 καὶ εἰ ὑπέλαβον τοῦ γνῶναι τοῦτο, 
 κόπος ἐστὶν ἐνώπιόν μου, 
 
 
 ἢ κατὰ τὸν Σύμμαχον · 
 
 καὶ εἰ ἐλογιζόμην ἐπιγνῶναι τοῦτο, 
 μόχθος ἐφαίνετό μοι. 
 
 Διόπερ ὁρῶν ἀκατάληπτον οὖσαν ἀνθρώποις τὴν τούτων γνῶσιν
 εὐσεβεῖ χρώμενος λογισμῷ διενοούμην παρ’ ἐμαυτῷ κρεῖττον
 εἶναι ἐπέχειν καὶ ἐκδέχεσθαι τὸν ἐπιτήδειον τῆς τούτων
 γνώσεως καιρόν. οὗτος δὲ ἦν· 
 
 ἕως εἰσέλθω εἰς τὸ ἁγιαστήριον τοῦ θεοῦ, 
 συνῶ εἰς τὰ ἔσχατα αὐτῶν, 
 
 
 ἢ κατὰ τὸν Σύμμαχον · 
 
 ἕως εἰσέλθω εἰς τὰ ἁγιάσματα τοῦ θεοῦ, 
 συνετισθῶ τὰ ἔσχατα αὐτῶν. 
 
 Ταύτην δὲ καλὴν ἐμαυτῷ καταφυγὴν εὑρὼν τῆς τῶν ἀπορουμένων
 λύσεως, τὴν ἀπαλλαγὴν δηλαδὴ τοῦ θνητοῦ βίου καὶ τὴν
 εἴσοδον τὴν ἐπὶ τὰς ἐπαγγελίας τοῦ θεοῦ, θεραπείας
 ἐτύγχανον καὶ παραμυθίας εὖ εἰδώς, ὡς ἐκεῖσε γενόμενος
 συνετισθήσομαι τοὺς λόγους τῶν ἐζητημένων γνώσομαί τε τὰ
 ἔσχατα τῶν ἀσεβῶν· μὴ γὰρ προσήκει εἰς τὸν παρόντα μόνον
 ἀποβλέπειν βίον καὶ εἰς τὴν παροῦσαν αὐτῶν τρυφήν, ἀλλὰ καὶ
 εἰς τὰ ἔσχατα αὐτῶν
 
 ἀφορᾷν.

Πλὴν διὰ τὰς δολιότητας αὐτῶν ἔθου αὐτοῖς κακά· 
 κατέβαλες αὐτοὺς ἐν τῷ ἐπαρθῆναι. 
 πῶς ἐγένοντο εἰς ἐρήμωσιν ἐξάπινα· 
 ἐξέλιπον, ἀπώλοντο διὰ τὴν ἀβουλίαν αὐτῶν 
 ὡσεὶ ἐνύπνιον ἐξεγειρομένων. 
 
 
 Τρισὶ λογισμοῖς ἐπιβαλὼν περὶ τῶν ἐζητημένων, τὸν μὲν ἑώρων
 ἀσεβῆ καὶ ἄθεον τὸν λέγοντα· 
 
 ἄρα ματαίως ἐδικαίωσα τὴν καρδίαν μου, 
 
 
 τὸν δὲ τῆς τούτων καταλήψεως πεπληρωμένον κόπου 
 καὶ πόνου διὰ τὰ βάθη τοῦ πλούτου τῆς
 γνώσεως τοῦ θεοῦ καὶ διὰ τὸ ἀνεξερεύνητα εἶναι τὰ
 κρίματα αὐτοῦ καὶ ἀνεξιχνιάστους τὰς ὁδοὺς αὐτοῦ 
 , ἐπὶ τὸν τρίτον μὲν οὖν ἔστην κρίνας ἐπέχειν μὲν
 τέως, περιμένειν δὲ καὶ ἀφορᾷν εἰς τὸ πάντων τέλος. τούτῳ
 δ’ ἐμπιστεύσας ἐμαυτὸν τῷ λογισμῷ εὐσεβεῖ ὄντι καὶ ἀληθεῖ
 ἐξ αὐτῆς ὠνάμην τῆς πίστεως· ἔγνων γὰρ ἐξ ὑποβολῆς τοῦ
 προφητικοῦ πνεύματος, ὡς διὰ τὰς
 δολιότητας αὐτῶν καταβαλεῖ αὐτοὺς οὐκ εἰς μακρὸν
 ὁ θεὸς μετὰ τὸ ἐπαρθῆναι καὶ
 ὑψωθῆναι. εἶτα φωτισθεὶς καὶ τὴν πτῶσιν αὐτῶν τὴν ἐπὶ τέλει
 καταληψομένην αὐτοὺς προφητικῇ δυνάμει συνειδὼν εἰκότως
 φημί· 
 πῶς ἐγένοντο εἰς ἐρήμωσιν ἐξάπινα· 
 ἐξέλιπον, ἀπώλοντο διὰ τὴν ἀβουλίαν αὐτῶν. 
 
 
 Γεγόνασίν τε ὡσεὶ ἐνύπνιον
 ἐξεγηγερμένωνου · ἕως μὲν γάρ τις φαντάζεται
 ὀνειρώττων ἐν τοῖς ὕπνοις, δοκεῖ τι πράττειν ἀπατώμενος τῇ
 τοῦ ἐνυπνίου φαντασίᾳ· ἐπειδὰν
 δὲ διεγερθῇ τὸν ὕπνον ἀποτριψάμενος, οἴχεται αὐτῷ τὰ τῆς
 φαντα
 
 σίας. οὕτω δὴ καὶ τῶν ἀσεβῶν ἡ τοῦ παρόντος βίου δοκοῦσα
 εὐπραγία καὶ ὁ πλοῦτος καὶ ἡ
 ὑπερηφανία 
 ὅμοιον ἕξει τὸ τέλος τοῖς ὀνειρώττουσιν καὶ
 ἐνυπνιαζομένοις, ἔπειτα διεγρηγοροῦσιν καὶ μηδενὸς ὧν
 ἐδόκουν ὁρᾶν ἢ καὶ κατέχειν ταῖς χερσὶν ἐπειλημμένοις. 
 Κατὰ δὲ τὸν Σύμμαχον 
 ἀντὶ τοῦ· 
 πλὴν διὰ τὰς δολιότητας ἔθου αὐτοῖς, 
 
 τοῦτον εἴρηκε τὸν τρόπον· 
 ὄντως ἐν τῷ ὀλίσθῳ ἔταξας αὐτούς, 
 κατέβαλες αὐτοὺς εἰς ἀφανισμούς· 
 ἐξαίφνης ἐξέλιπον, 
 ἀνηλώθησαν ὡς οὐχ ὑπάρξαντες, 
 ὡς ὄνειρον ἐξυπνίσαντι. 
 
 Eἰς δὲ τὸ ἐξαίφνης 
 καὶ τὸ ἐξάπινα 
 παραθήσεις τὴν σωτήριον φωνὴν τὴν λέγουσαν·
 γρηγορεῖτε, ὅτι οὐκ οἴδατε ποίᾳ ἡμέρᾳ καὶ ὥρᾳ ὁ
 κύριος ὑμῶν ἔρχεται· 
 καὶ πάλιν· ἥξει ὁ κύριος αὐτοῦ ἐν ἡμέρᾳ ᾗ
 οὐ προσδοκᾷ, καὶ ἐν ὥρᾳ ᾗ οὐ γινώσκει. 
 συνᾴδει ἐν τούτοις καὶ τὸ· 
 
 εἶδον τὸν ἀσεβῆ ὑπερυψούμενον 
 καὶ ἐπερόμενον ὡς τὰς κέδρους τοῦ Λιβάνου· 
 καὶ παρῆλθον, καὶ ἰδοὺ οὐκ ἦν, 
 καὶ ἐζήτησα αὐτόν, καὶ οὐκ εὑρέθη ὁ τόπος αὐτοῦ.

Κύριε, ἐν τῇ πόλει σου τὴν εἰκόνα αὐτῶν
 ἐξουθενήσεις. 
 ὅτι ἐξεκαύθη ἡ καρδία μου, 
 καὶ οἱ νεφροί μου ἠλλοιώθησαν, 
 καὶ ἐγὼ ἐξουδενωμένος καὶ οὐκ ἔγνων· 
 κτηνώδης ἐγενόμην παρὰ σοί. 
 καὶ ἐγὼ διὰ παντὸς μετὰ σοῦ· 
 ἐκράτησας τῆς χειρὸς τῆς δεξιᾶς μου 
 καὶ ἐν τῇ βουλῇ σου ὡδήγησάς με, 
 καὶ μετὰ δόξης προσελάβου με. 
 
 
 Ἀνωτέρω μὲν ἔλεγεν· 
 
 ἕως εἰσέλθω εἰς τὸ ἁγιαστήριον τοῦ θεοῦ· 
 
 
 νῦν δὲ τί ποτ’ ἦν τὸ
 ἁγιαστήριον , διδάσκει λέγων· 
 
 κύριε, ἐν τῇ πόλει σου τὴν εἰκόνα αὐτῶν ἐξουδενώσεις. 
 
 
 Ἔνθεν εἰκότως ὁ θεῖος ἀπόστολος πόλιν οὐράνιον θεοῦ εἰδὼς
 ἔλεγεν· προσεληλύθαμεν Σιὼν
 ὄρει καὶ πόλει θεοῦ ζῶντος
 Ἱερουσαλὴμ ἐπουρανίῳ 
 , καὶ πάλιν·
 
 ἡ δὲ ἄνω Ἱερουσαλὴμ ἐλευθέρα
 ἐστίν 
 . ταύτην οὖν καὶ ὁ παρὼν προφήτης τὴν πόλιν τοῦ
 θεοῦ σημαίνει λέγων· 
 κύριε, ἐν τῇ πόλει σου τὴν εἰκόνα αὐτῶν ἐξουδενώσεις. 
 
 
 Εἰ μὲν γὰρ ἦσαν, φησί, φυλάξαντες τὴν σὴν εἰκόνα, εἰκότως
 καὶ τῆς σῆς πόλεως κατηξιοῦντο. ἐπειδὴ δὲ 
 ἄνθρωπος ἐν τιμῇ ὢν οὐ συνῆκεν, 
 παρεσυνεβλήθη τοῖς κτήνεσι τοῖς ἀνοήτοις καὶ ὡμοιώθη
 αὐτοῖς 
 
 ἀναλόγως τε τῇ ἑαυτοῦ κακίᾳ ἑαυτὸν μετεμόρφωσεν εἰς ἀγρίου
 θηρὸς τρόπον τε γέγονέν τε ἵππος
 θηλυμανής 
 ἢ λύκος ἁρπακτικός ἢ
 ὄφις καὶ γέννημα ἐχιδνῶν 
 ἢ ἄλλο τι τούτοις παραπλήσιον, τούτου χάριν ὥσπερ
 κίβδηλον νόμισμα τὴν τοιαύτην εἰκόνα τῆς ἑαυτοῦ πόλεως
 ἀπορρίπτει ὁ θεὸς ἐξουδενῶν αὐτήν, οὐδὲ ἀξίαν κρίνων τῶν ἐν
 τῇ πόλει αὐτοῦ μονῶν. πολλαὶ γὰρ
 μοναὶ παρὰ τῷ πατρί 
 · διὸ λέλεκται· 
 κύριε, ἐν τῇ πόλει σου τὴν εἰκόνα αὐτῶν ἐξουθενήσεις. 
 
 
 Τοῦτο μὲν οὖν προφητικῶς ὁ Ἀσὰφ ἀπεφθέγξατο, ὥσπερ ἐπιθειάσας καὶ τὸ
 μέλλον πεφωτισμένοις ψυχῆς ὀφθαλμοῖς τεθεαμένος· τὴν δὲ
 αἰτίαν, δι’ ἣν ἐφωτίσθη τὴν πόλιν τοῦ θεοῦ συνιδεῖν,
 παρίστησι λέγων ἑξῆς· 
 ὅτι ἐξεκαύθη ἡ καρδία μου 
 καὶ οἱ νεφροί μου ἠλλοιώθησαν· 
 
 ἐπειδὴ γὰρ ζηλῶν ἐζήλωσα τῷ κυρίῳ 
 κατὰ τὸν προφήτην Ἡλίαν ἐξειλκόμην τε τοῖς λογισμοῖς ὁρῶν
 ἀσεβεῖς εὐθυμουμένους, ἀλλὰ καὶ ἐπυρούμην τοὺς νεφροὺς καὶ τὰ βάθη τὰ κρύφια τῆς
 ἐμαυτοῦ ψυχῆς. διὸ καὶ ἔλεγον· 
 ὅτι ἐζήλωσα ἐπὶ τοῖς ἀνόμοις, 
 εἰρήνην ἁμαρτωλῶν θεωρῶν. 
 
 Τούτου χάριν ἠξιώθην
 
 φωτισθῆναι ὑπὸ τοῦ πνεύματος καὶ τὴν πόλιν ἰδεῖν τοῦ θεοῦ
 τούς τε ἀξίους αὐτῆς καὶ τοὺς μή. 
 Ἀντὶ δὲ τοῦ· 
 
 ἐξεκαύθη ἡ καρδία μου, 
 
 
 ὁ Σύμμαχος 
 
 
 συνεστέλλετο, φησίν, ἡ καρδία μου, 
 καὶ ἐντὸς τῶν νεφρῶν μου διελεγόμην ἀντιλέγων. 
 
 Εἶθ’ ἑξῆς εἴρηται· 
 καὶ ἐγὼ ἐξουθενημένος, καὶ οὐκ ἔγνων· 
 
 ὃ δὴ σαφέστερον ἡρμήνευσεν ὁ Σύμμαχος εἰπών· 
 ἤμην δὲ ἀνεπιστήμων καὶ μὴ εἰδώς. 
 
 Καὶ πάλιν· 
 κτηνώδης ἐγενήθην παρὰ σοί, 
 
 ἢ κατὰ τὸν Σύμμαχον · 
 κτηνωδῶς διετέλεσα παρὰ σοί. 
 
 
 καὶ ἐγώ, φησίν, διὰ παντὸς μετὰ σοῦ, 
 
 κατὰ δὲ τὸν Σύμμαχον · 
 καὶ συνήμην σοι διὰ παντός· 
 εἰ γὰρ καὶ τὰ
 μάλιστα οὐ συνείην πρὶν φωτισθῆναι καὶ γνῶναι τὰ περὶ τῆς
 σῆς πόλεως λελεγμένα καὶ τὰ περὶ τῆς εἰκόνος τῶν ἀσεβῶν,
 καὶ εἰ δίκην ἀλόγου κτήνους
 διετέλεσα 
 πρότερον ἀνοηταίνων καὶ μὴ δυνάμενος ἐπιβαλεῖν
 τοῖς τῆς σῆς προνοίας λόγοις, ὅμως οὐκ ἀπελιμπανόμην σου
 τοῦ θεοῦ, οὐδὲ ἐξέπιπτον τῆς ἐπὶ σὲ ἐλπίδος, συνήμην δέ σοι
 διαπαντός. καὶ τοῦτ’ ἔπραττον οὐκ ἐξ ἐμαυτοῦ δυνάμεως, ἀλλ’
 ἐκ τῆς σῆς χάριτος· σὺ γὰρ αὐτὸς τῇ σαυτοῦ φιλανθρωπίᾳ
 τῆς ἐμῆς δεξιᾶς χειρὸς 
 ἐπιλαβόμενος συνεῖχες καὶ διεκράτεις πρὸς τὸ μὴ διαχεῖσθαί
 μου τὰ διαβήματα, μηδὲ τοὺς πόδας μου σαλεύεσθαι τῆς παρὰ
 σοὶ στάσεως. διό φημι· 
 ἐκράτησας τῆς χειρὸς τῆς δεξιᾶς μου· 
 
 εἶχον γὰρ καλὴν δεξιάν , ἐρρωμένην καὶ πρακτικήν, τὰ δεξιὰ πάντα
 καὶ τά σοι ἀρεστὰ πράττουσαν· διὸ ἐπιλαβόμενος αὐτῆς 
 τῇ βουλῇ σου ὡδήγησάς με, 
 
 ἢ κατὰ τὸν Σύμμαχον · 
 ἐν τῇ συμβουλίᾳ σου ὡδήγησάς με,
 
 
 τὸν θνητὸν
 διαπορθμεύων βίον καὶ εἰς εὔδιον καὶ ἀσφαλῆ λιμένα τῆς παρὰ
 σοὶ ἀναπαύσεως χειραγωγῶν με· ὡς, εἴ γε μὴ τῆς δεξιᾶς τῆς ἐμῆς κεκρατήκεις ,
 πάλαι ἂν ὥσπερ ὑπὸ χειμάρρου κατασύροντος περιτραπεὶς τοὺς
 τῆς ψυχῆς πόδας πτώματι περιέπιπτον ἐξαισίῳ. νῦν δὲ σὺ
 αὐτὸς 
 ἐκράτησας τῆς χειρὸς τῆς δεξιᾶς μου, 
 καὶ ἐν τῇ βουλῇ σου ὡδήγησάς με. 
 
 
 Καὶ τέλος μετὰ τοὺς δηλωθέντας πειρασμοὺς καὶ τοὺς χειμῶνας
 τοὺς ἀναθορυβήσαντάς μου τὴν ψυχὴν διαγαγών με ἀκινδύνως τὰ
 τοῦ βίου ῥεύματα 
 
 μετὰ δόξης προσελάβου με, 
 
 
 μηδὲν πεπονθότα ὑπὸ τῶν τοσούτων πειρασμῶν. κατὰ δὲ τὸν
 Σύμμαχον 
 
 
 ὕστερον, φησί, τιμὴ διεδέξατό με.

Τί γάρ μοι ὑπάρχει ἐν τῷ οὐρανῷ, 
 καὶ παρὰ σοῦ τί ἠθέλησα ἐπὶ τῆς γῆς; 
 ἐξέλιπεν ἡ καρδία μου καὶ ἡ σάρξ μου, 
 ὁ θεὸς τῆς καρδίας μου, καὶ ἡ μερίς μου ὁ θεὸς εἰς τὸν
 αἰῶνα. 
 
 
 Ὁ δὲ Σύμμαχος 
 
 τίς μοί ἔστιν, φησίν, ἐν τῷ οὐρανῷ; 
 καὶ μετὰ σοῦ οὐκ ἠθέλησα ἐν τῇ γῇ, 
 ἀνηλώθη ἡ σάρξ μου καὶ ἡ καρδία μου, 
 τὸ κραταίωμα τῆς καρδίας μου, καὶ ἡ μερίς μου ὁ θεὸς
 εἰς τὸν αἰῶνα. 
 Ἡ σὴ φιλανθρωπία,
 φησίν, καὶ τὸ σὸν ἔλεος καὶ ἡ χάρις πάντων μοι τῶν ἀγαθῶν
 γέγονεν αἰτία· τῇ γὰρ σαυτοῦ χρησάμενος ἀγαθωσύνῃ, 
 ἐκράτησας τῆς χειρὸς τῆς δεξιᾶς μου, 
 
 καὶ διέσωσάς με, ὥστε μὴ σαλευθῆναί μου τοὺς πόδας , μηδὲ διαχυθῆναί μου τὰ διαβήματα 
 . ἀλλὰ 
 καὶ μετὰ δόξης προσελάβου με, 
 
 ἐπειδήπερ σοὶ τοῦτο ὡς ἀγαθῷ θεῷ πάρεστιν. ἐμοὶ
 γὰρ οὐδὲν ὑπάρχει ἐν τῷ οὐρανῷ, οὐδὲ κατὰ ὀφειλήν μοι ταῦτα
 γέγονεν,
 
 ἀλλ’ οὐδὲ ἔστιν μοί τίς ἄλλος ἐν τῷ οὐρανῷ ἢ σὺ μόνος. διὸ
 οὐδὲν ἐπὶ τῆς γῆς ἠθέλησα παρὰ σοῦ κτήσασθαι, οὐδὲ ηὐξάμην
 τυχεῖν θνητῶν καὶ ἐπικήρων πραγμάτων. εἰκότως δὲ οὐδὲν παρὰ
 σοῦ ἠθέλησα ἐπὶ τῆς γῆς· τὰς γὰρ ἐν οὐρανῷ ἐπόθουν
 διατριβάς καὶ τῶν αὐτόθι ἀγαθῶν τυχεῖν ηὐχόμην. διὸ
 κατέτηκον τὸν ἐμαυτοῦ βίον καὶ τὴν ἐπὶ γῆς ζωὴν κατέτρυχον
 τήν τε καρδίαν μου κατεπόνουν σὲ μόνον τὸν θεὸν τῆς ἐμαυτοῦ
 ἐλπίδος μερίδα τιθέμενος. ὅθεν φημί· 
 ἐξέλιπεν ἡ σάρξ μου καὶ ἡ καρδία μου, 
 ὁ θεὸς τῆς καρδίας μου, καὶ ἡ μερίς μου ὁ θεὸς εἰς
 τὸν αἰῶνα.

Ὅτι ἰδοὺ οἱ μακρύνοντες ἑαυτοὺς ἀπὸ σοῦ ἀπολοῦνται· 
 ἐξωλόθρευσας πάντα τὸν πορνεύοντα ἀπὸ σοῦ. 
 ἐμοὶ δὲ τὸ προσκολλᾶσθαι τῷ θεῷ ἀγαθόν ἐστιν, 
 τίθεσθαι ἐν τῷ κυρίῳ τὴν ἐλπίδα μου, 
 τοῦ ἐξαγγεῖλαι πάσας τὰς αἰνέσεις σου 
 ἐν ταῖς πύλαις τῆς θυγατρὸς
 Σιών . 
 
 
 Ἀνωτέρω μὲν ἔλεγον· 
 καὶ ἐγὼ διὰ παντὸς μετὰ σοῦ, 
 
 ἢ κατὰ τὸν Σύμμαχον · 
 καὶ συνήμην σοι διὰ παντός, 
 τῇ πίστει δηλαδὴ καὶ
 τῇ προαιρέσει καὶ τῇ πρὸς σὲ ἀγάπῃ· νυνὶ δὲ καὶ τὴν αἰτίαν
 καθίστημι φανεράν, δι’ ἣν συνήμην
 σοι διὰ παντὸς 
 καὶ σὲ μερίδα ἐτιθέμην ἐμαυτοῦ· ᾔδειν γὰρ καὶ
 ἀκριβῶς ἐπεπείσμην, 
 ὅτι ἴδου μακρύνοντες ἑαυτοὺς ἀπὸ σοῦ ἀπολοῦνται. 
 
 
 Διὸ οὐκ ἐμάκρυνον ἐμαυτόν ,
 καίπερ ἀγνοῶν τοὺς λόγους τῆς σῆς διοικήσεως, ἀλλὰ συνήμην σοι διὰ παντός 
 . μακρύνουσιν δὲ
 ἑαυτοὺς οἱ ταῖς ἑαυτῶν ἁμαρτίαις καὶ τοῖς ἀθέοις καὶ
 ἀσεβέσι λογισμοῖς ἀλλοτρίους ἑαυτοὺς καθιστῶντες τοῦ θεοῦ·
 οἵτινες ὅσῳ πορρωτάτω αὐτοῦ γίγνονται, τοσούτῳ τῇ ἀπωλείᾳ
 
 πλησιάζουσιν, ὡς ἔμπαλιν συναπτόμενοι τῷ θεῷ τῇ μὲν ζωῇ
 συνάπτονται, τῆς δὲ ἀπωλείας μακρύνονται . 
 Τέλος δὲ τῶν ἑαυτοὺς μακρυνόντων
 ὄλεθρος τυγχάνει, ἅτε δὴ ἐκπορνευσάντων ἀπὸ τοῦ θεοῦ. ὁ μὲν οὖν θεὸς
 οὐδένα μακρύνει ἑαυτοῦ οὐδὲ ἀπωθεῖται, ἀλλ’ ἕκαστος ἑαυτὸν
 ἀπαλλοτριοῖ τοῦ θεοῦ ἐκπορνεύων 
 καὶ τὴν ἑαυτοῦ ψυχὴν ἔκδοτον παραδιδοὺς τοῖς τοῦ θεοῦ
 ἐναντίοις. οἱ δὲ μακρύνοντες
 ἑαυτοὺς ἐξ οἰκείας προαιρέσεως ἐπισπῶνται καθ’
 ἑαυτῶν τὴν ἀπώλειαν· τούτους δὲ τῇ ἀπωλείᾳ οἰκειωθέντας ὁ
 θεὸς αὐτὸς τὸ ἑξῆς διατίθησιν. τί δὲ ἦν τοῦτο; 
 ἐξωλόθρευσας, φησί, πάντα τὸν πορνεύοντα ἀπὸ σοῦ. 
 
 
 
 Πορνεύει δὲ ἀπὸ τοῦ θεοῦ ὁ μετὰ
 τὸ πλησιάσαι αὐτῷ μακρύνας
 ἑαυτόν · αὐτὸς μὲν γὰρ καὶ νυμφεύεσθαι οὐκ
 ἀπαξιοῖ τὴν ἀνθρωπίνην ψυχὴν καὶ τὰ οἰκεῖα σπέρματα ἐν αὐτῇ
 καταβάλλεσθαι, ἡ δὲ μακρύνουσα
 ἑαυτὴν καὶ ἑτέροις παρέχουσα τοῖς καταπορνεύειν αὐτὴν ἐθέλουσι,
 πνεύμασι πονηροῖς καὶ δαίμοσιν ἀκαθάρτοις ἢ λογισμοῖς
 ἀθέοις καὶ ἀσεβέσιν ἢ πράξεσι μιαραῖς καὶ ἀκαθάρτοις,
 εἰκότως ὀλέθρῳ παραδίδοται. διὸ
 λέλεκται· 
 
 ἐξωλόθρευσας πάντα τὸν πορνεύοντα ἀπὸ σοῦ. 
 
 
 Ἀλλὰ γὰρ ταῦτα εἰδὼς ἐγὼ καὶ ἀκριβῶς πεπεισμένος περὶ τῆς
 σῆς δικαίας κρίσεως τὴν ἐναντίαν εἱλόμην τοῖς ἀσεβέσιν,
 καίπερ μὴ νοῶν τὰ σὰ μυστήρια· ἀλλὰ καὶ 
 κτηνώδης γενόμενος παρὰ σοί, 
 ὅμως συνήμην σοι διὰ παντός· 
 
 οὐδὲν γὰρ ἐμοὶ κάλλιον ἐφαίνετο τοῦ προσκολλᾶσθαί σοι τῷ ἐμῷ θεῷ καὶ
 ταῦτα αἱ
 
 ρεῖσθαι, ἅπερ αὐτὸς ὥρισας καὶ ἐνετείλω· οὕτως γὰρ
 ὁ κολλώμενος τῷ κυρίῳ ἓν πνεῦμά ἐστι 
 . διόπερ ἐμοὶ οὐδὲν κάλλιον οὐδὲ κρεῖττον
 κατεφαίνετο τοῦ προσκολλᾶσθαί 
 σοι. διό φημι, ὅτι 
 ἐμοὶ τὸ προσκολλᾶσθαι τῷ θεῷ ἀγαθόν ἐστιν. 
 
 
 Εἰ γὰρ οὐδεὶς ἀγαθὸς εἰ μὴ εἷς ὁ θεός 
 , πόθεν ἂν γένοιτο ἑτέρῳ τι ἀγαθὸν ἢ ἐκ τοῦ προσκολλᾶσθαι αὐτῷ; καὶ ἤδη μὲν
 ἀπήλαυον παντὸς ἀγαθοῦ κολλώμενος 
 καὶ συναπτόμενος τῷ θεῷ ὥστε λέγειν·
 ἐκολλήθη ὀπίσω σου ἡ ψυχή μου 
 · καὶ εἰς τὸν μέλλοντα δὲ χρόνον ἀγαθὰς ὑπέγραφον
 ἐλπίδας ἐμαυτῷ· ἕτερόν τε τοῦτο ἀγαθόν μοι ἦν τὸ 
 τίθεσθαι ἐν κυρίῳ τὴν ἐλπίδα μου· 
 
 τέλος γάρ μοι τῆς πάσης ἐλπίδος ἦν τὸ 
 ἐξαγγεῖλαι πάσας τὰς αἰνέσεις σου 
 ἐν ταῖς πύλαις τῆς θυγατρὸς
 Σιών · 
 
 καταξιωθεὶς γὰρ τῆς εἰς τὴν πόλιν σου εἰσόδου,
 περὶ ἧς ἀνωτέρω ἐλέγετο· 
 κύριε, ἐν τῇ πόλει σου τὴν εἰκόνα αὐτῶν ἐξουθενώσεις, 
 
 καὶ ταῖς πύλαις ταῖς ἐπουρανίοις ἐπιβάς ἀνακηρύξω
 τοῖς πᾶσι τὰς εἰς ἐμέ σου εὐεργεσίας. ἔνθα γενόμενος καὶ
 τῶν ἐπαγγελιῶν σου τεύξομαι, ἃς ὀφθαλμὸς οὐκ εἶδε,
 καὶ οὖς οὐκ ἤκουσεν, καὶ ἐπὶ καρδίαν ἀνθρώπου οὐκ
 ἀνέβη. 
 τοιαῦτα γὰρ ἡτοίμασεν ὁ θεὸς τοῖς ἀγαπῶσιν
 αὐτόν 
 . μὴ κείμενον δὲ ἐν τῷ Ἑβραϊκῷ, μηδὲ παρὰ τοῖς
 λοιποῖς ἑρμηνευταῖς τὸ 
 ἐν ταῖς πύλαις τῆς θυγατρὸς
 Σιών , 
 
 παρὰ μόνοις δὲ τοῖς
 ο φερόμενον ὠβέλισται διὰ
 τὸ καὶ περιττὸν εἶναι. τὸ γὰρ πάντων ἀγαθὸν τέλος ἐπ’ αὐτὴν
 ἄγει τὴν ἐπουράνιον 
 Σιών 
 , ἥτις ἦν ἡ ἀποδεδομένη τοῦ θεοῦ ἐν οὐρανοῖς πόλις,
 θυγατρὸς 
 
 Σιὼν νοουμένης τῆς παρ’ ἡμῖν
 ἐκκλησίας, ὡς διὰ πολλῶν ἀποδεῖξαι ῥᾴδιον.

Συνέσεως τῷ Ἀσάφ. 
 Ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου; 
 μνήσθητι τῆς συναγωγῆς σου, ἧς ἐκτήσω ἀπ’ ἀρχῆς· 
 ἐλυτρώσω ῥάβδον κληρονομίας σου, 
 ὄρος Σιὼν τοῦτο, ὃ κατεσκήνωσας ἐν αὐτῷ. 
 
 
 Διεγείρει μὲν ἡμᾶς καὶ παρορμᾷ ἐπὶ τὴν τῶν λεγομένων σύνεσιν τὸ πνεῦμα τὸ προφητικόν·
 οὔτε δὲ ψαλμὸν ἐπιγράφει συνήθως οὔτε ᾠδὴν οὔτε ὕμνον οὐδέ
 τι τῶν παραπλησίων διὰ τὸ σκυθρωπὸν τῶν ἀπαγγελλομένων· ἐν
 οἷς δοκεῖ ἔντευξις περιέχεσθαι, περὶ ἧς ὁ
 θεῖος ἀπόστολος διεκελεύετο δεῖν λέγων πάντας
 ἡμᾶς ποιεῖσθαι δεήσεις, προσευχὰς,
 ἐντεύξεις, εὐχαριστίας 
 . 
 Ἐντυγχάνει γοῦν ὁ λόγος τῷ θεῷ προφητικῶς τὰ μέλλοντα ὡς
 παρῳχηκότα διεξιὼν καὶ τὴν ἐσχάτην σημαίνων πολιορκίαν τῆς
 Ἱερουσαλὴμ τὴν ὑπὸ Ῥωμαίων γενομένην μετὰ τὴν σωτήριον
 παρουσίαν. καὶ ταῦτα μηδὲ συστάντος πω τοῦ τόπου
 προαναφωνεῖ· ὁ μὲν γὰρ Ἀσάφ, δι’ οὗ ταῦτα προεφητεύετο,
 σύγχρονος γέγονεν τῷ Δαυίδ, Σολομὼν δὲ μετὰ τὴν τοῦ Δαυὶδ
 τελευτὴν οἰκοδομεῖ τὸν νεών. δύο δὲ πορθήσεις προθεωρήσας
 τοῦ τόπου, τήν τε προτέραν τὴν ὑπὸ Βαβυλωνίων γενομένην καὶ
 τὴν δευτέραν τὴν ὑπὸ Ῥωμαίων, τὴν μὲν πρώτην διὰ τοῦ
 οθ ψαλμοῦ σημαίνει καὶ διὰ τοῦ πβ ,
 τὴν δὲ ὑστάτην διὰ τῆς μετὰ χεῖρας προφητείας, ἧς ἀπάρχεται
 λέγων· 
 ἵνα τί, ὁ θεός, ἀπώσω εἰς τέλος, 
 ὠργί σθη ὁ θυμός
 σου ἐπὶ πρόβατα νομῆς σου; 
 
 
 τέλος γὰρ αὐτοῖς παντελοῦς
 ἀποπτώσεως οὐδ’ ἄλλοτε γέγονεν ἢ ὅτε ὁ σωτὴρ καὶ κύριος
 ἡμῶν τὴν κατ’ αὐτῶν ἐξηνέγκατο ἀπόφασιν εἰπών· ἰδοὺ
 ἀφίεται ὑμῖν ὁ οἶκος ὑμῶν ἔρημος 
 · οἷς ἀκολούθως καὶ ὁ ἱερὸς ἀπόστολος μετὰ τὴν τῶν
 πραγμάτων ἔκβασιν γράφων περὶ αὐτῶν ἔλεγεν· ἔφθασεν
 δὲ ἐπ’ αὐτοὺς ἡ ὀργὴ εἰς τέλος 
 . καὶ κατὰ μέρος δὲ τὰ ἑξῆς συμβάντα τῷ τόπῳ ἐπὶ
 τῆς Ῥωμαίων πολιορκίας παρίστησιν ὁ παρὼν προφήτης, ἐν οἷς
 φησιν· 
 ὡς ἐν δρυμῷ ξύλων ἀξίναις ἔκοψαν τὰς θύρας αὐτῆς
 (δῆλον δ’ ὅτι τῆς Ἱερουσαλήμ), 
 ἐπὶ τὸ αὐτὸ ἐν πέλυκι καὶ λαξευτηρίῳ κατέρραξαν
 αὐτήν. 
 ἐνεπύρισαν ἐν πυρὶ τὸ ἁγιαστήριόν σου, 
 εἰς τὴν γῆν ἐβεβήλωσαν τὸ σκήνωμα τοῦ ὀνόματός σου. 
 
 
 Εἰ δὲ λέγοι τις ταῦτα καὶ ἐπὶ τῶν χρόνων τῶν Βαβυλωνίων
 γεγονέναι, προσεκτέον τοῖς ἑξῆς, δι’ ὧν εἴρηται· 
 τὰ σημεῖα ἡμῶν οὐκ ἴδομεν, 
 οὐκ ἔστιν ἔτι προφήτης, καὶ ἡμᾶς οὐ γνώσεται ἔτι. 
 
 
 Σημεῖα γὰρ ἦν τοῦ τὸν θεὸν ἐφορᾷν καὶ ἐπισκοπεῖν τὸ Ἰουδαίων ἔθνος τὸ
 παρέχειν αὐτοῖς προφήτας, ἐπεί, καὶ ὅτε κακῶς ἔπραττον,
 ὥσπερ ἰατροὺς καὶ σωτῆρας αὐτοῖς τοὺς προφήτας ἐφίστη. οὕτω
 γοῦν ἐπὶ τῆς πρώτης πολιορκίας τὸν μέγαν τοῦ θεοῦ προφήτην
 Ἱερεμίαν εἶχον καὶ τὸν Βαρούχ, ἀλλὰ καὶ γυνή
 τις Ὀλδᾶ τοὔνομα κατὰ τοὺς αὐτοὺς ἐπροφήτευεν χρόνους· ἐν
 αὐτῇ τε τῇ Βαβυλωνίων χώρᾳ συνῆν αὐτοῖς Ἐζεκιὴλ καὶ Δανιὴλ
 ἐπίσημοι καὶ διαφανεῖς
 
 προφῆται· καὶ μετὰ τὴν ἐκεῖθεν ἐπάνοδον κατὰ τοὺς Κύρου
 καὶ Δαρείου χρόνους Ζαχαρίας καὶ Ἀγγαῖος προφῆται
 ἐγνωρίζοντο. πῶς οὖν οἷόν τε ἦν ἐφαρμόζειν τοῖς τότε
 χρόνοις τὴν παροῦσαν προφητείαν φάσκουσαν· 
 τὰ σημεῖα ἡμῶν οὐκ ἴδομεν, 
 καὶ οὐκ ἔστιν ἔτι προφήτης, καὶ ἡμᾶς οὐ γνώσεται
 ἔτι; 
 
 
 Ἀλλὰ γὰρ ταῦτα τέλους ἐτύγχανεν μετὰ τὴν σωτήριον
 
 παρουσίαν καὶ τὰς προλεχθείσας αὐτοῦ φωνάς, μεθ’ ἃς οὐκ
 εἰς μακρὸν ἐπιστάντες Ῥωμαῖοι τὸν τόπον ἠφάνισαν. ὃ δὴ καὶ
 αὐτὸς ἐδήλου θεσπίζων τὸ μέλλον ὁ σωτὴρ διὰ παραβολῆς τῆς
 οὕτως ἐχούσης· ὡμοιώθη ἡ βασιλεία τῶν οὐρανῶν
 ἀνθρώπῳ βασιλεῖ, ὅστις ἐποίησε γάμους τῷ υἱῷ αὐτοῦ· καὶ
 ἀπέστειλεν τοὺς ἑαυτοῦ δούλους καλέσαι τοὺς κεκλημένους
 εἰς τοὺς γάμους· οἱ δὲ οὐκ ἤθελον ἐλθεῖν. πάλιν
 ἀπέστειλεν ἑτέρους· οἱ δὲ πρὸς τὸ μὴ θελῆσαι
 ἀπαντῆσαι ἔτι καὶ διαλαβόντες τοὺς δούλους ὕβρισαν
 καὶ ἀπέκτειναν 
 · οἷς ἐπιλέγει· ὁ δὲ βασιλεὺς ἀκούσας
 ὠργίσθη καὶ πέμψας τὰ στρατεύματα αὐτοῦ ἀπώλεσεν τοὺς
 φονεῖς ἐκείνους καὶ τὴν πόλιν αὐτῶν ἐνέπρησεν 
 . ταῦτα ὁ σωτὴρ ἐν αὐτῷ τῷ ἱερῷ ἔτι τότε συνεστῶτι
 ἀναγέγραπται εἰρηκώς, ἃ καὶ ἐπληροῦτο οὐκ εἰς μακρὸν
 Οὐεσπασιανοῦ καὶ Τίτου πολιορκησάντων τὸν τόπον, καθ’ οὓς
 προφητῶν οὐδεὶς γεγονὼς ἱστορεῖται. τὴν κατὰ τούτους
 τοιγαροῦν πολιορκίαν ὁ μετὰ χεῖρας παρίστησι λόγος. διό
 φησιν ἀρχόμενος· 
 ἵνα τί, ὁ θεός, ἀπώσω εἰς τέλος; 
 
 
 Ἔστιν δὲ ἐκ τούτων τὴν ἀρετὴν ἀποθαυμάσαι τῆς θεο πνεύστου γραφῆς, ὡς τὰ
 μακροῖς ὕστερον πραχθέντα χρόνοις προγνώσει θείᾳ
 προείληφεν· τὸ δέ· ἵνα τί, ὁ θεός,
 ἀπώσω εἰς τέλος , εἴρηται, ἐπειδὴ πολλάκις
 ἀσεβείαις καὶ πλημμελείαις τὸ Ἰουδαίων ἔθνος ὑποπίπτον
 παρεδίδοτο τοῖς περιοίκοις ἀλλοφύλοις ἔθνεσι, καὶ ποτὲ μὲν
 αὐτοὺς Μωαβῖται ἐχειροῦντο ποτὲ δὲ Ἀμμανῖται καὶ ἄλλοτε δὲ
 Μαδιηναῖοι, εἶτ’ ἐπιστρέφων αὐτοὺς ἀνελάμβανεν ὁ θεὸς καὶ
 μετὰ ταῦτα πάλιν παρανομοῦντας παρεδίδου πολεμίοις ἑτέροις
 καὶ αὖθις ἀνεκτᾶτο, οὐδέποτε δὲ αὐτοὺς ἀπωθεῖτο εἰς τέλος , πρὸς βραχὺν δέ τινα
 καιρὸν ἐπιστρέφων ἐνῆγεν εἰς σωτηρίαν. μετὰ δὲ τὸ κατὰ τοῦ
 σωτῆρος τολμηθὲν αὐτοῖς ἄγος ἔφθασεν εἰς αὐτοὺς ἡ
 ὀργὴ εἰς τέλος 
 κατὰ τὴν ἀποστολικὴν γραφὴν ὡς ἐξ ἐκείνου καὶ εἰς
 δεῦρο μηκέτ’ ἐπᾶραι κεφαλὴν αὐτούς· ὃ δὴ σημαίνουσα ἡ
 προφητεία φησίν· 
 ἵνα τί, ὁ θεός, ἀπώσω εἰς τέλος; 
 
 
 Σεσιωπημένως δὲ ὁ λόγος διὰ τῆς ἐρωτήσεως ᾐνίξατο τὴν κατὰ
 τοῦ σωτῆρος ἡμῶν πρᾶξιν, μεθ’ ἣν καὶ εἰς τέλος ἀπεβλήθησαν. τοῦτο δὲ καὶ ὁ σωτὴρ
 αὐτὸς παρίστη λέγων· ποσάκις ἠθέλησα ἐπισυναγαγεῖν
 τὰ τέκνα σου, ὃν τρόπον ὄρνις ἐπισυνάγει τὰ νοσσία ὑπὸ
 τὰς πτέρυγας, καὶ οὐκ ἠθελήσατε; ἰδοὺ ἀφίεται ὑμῖν ὁ
 οἶκος ὑμῶν ἔρημος 
 · τὸ γάρ· ποσάκις ἠθέλησα 
 , δηλοῖ τὴν μακρῷ χρόνῳ ἐνδοθεῖσαν αὐτοῖς
 μακροθυμίαν, τὸ δέ· καὶ οὐκ ἠθελήσατε 
 , παραστατικὸν ἂν γένοιτο τῆς ὑστάτης αὐτῶν
 ἀποβολῆς, ὅτε καὶ ὠργίσθη ὁ
 θυμὸς αὐτοῦ ἐπὶ τὰ πάλαι γενόμενα πρόβατα νομῆς αὐτοῦ.
 
 
 Ἑξῆς δὲ ὁ λόγος ἱκετηρίαν προσάγει λέγων· 
 μνήσθητι τῆς συναγωγῆς σου, ἧς ἐκτήσω ἀπ’ ἀρχῆς. 
 
 Σφόδρα δὲ καταλλήλως συναγωγῆς ἐμνημόνευσεν καὶ πρῶτον κτῆμα τοῦ
 θεοῦ φησιν αὐτὴν γεγονέναι, ἅτε εἰδὼς καὶ τὴν μὴ ἐξ ἀρχῆς , ἀλλ’ ὕστερον μετὰ τὴν
 ἀπόπτωσιν ἐκείνης ἐξ ἁπάντων τῶν ἐθνῶν ὑποστᾶσαν ἐκκλησίαν·
 ἧς καὶ ἐν ἑτέροις μνημονεύει λέγων· ἐν μέσῳ
 ἐκκλησίας ὑμνήσω σε, καὶ πάλιν·
 εὐηγγελισάμην
 
 δικαιοσύνην ἐν ἐκκλησίᾳ πολλῇ, καὶ αὖθις· παρὰ
 σοῦ ὁ ἔπαινός μου ἐν ἐκκλησίᾳ μεγάλῃ. Ἀλλ’
 οὐ τοιαύτη καὶ ἡ προτέρα ἐτύγχανεν συναγωγή · ἡ μὲν γὰρ ἐκ τοῦ κατὰ τὸ αὐτὸ
 συνάγεσθαι οὕτως ὠνομασμένη, ἡ δὲ τὸ ἐξαίρετον παριστῶσα
 τῆς ἐκλογῆς ἡ ἐκκλησία. εἰ δέ τις ἔροιτο τὴν αἰτίαν, δι’ ἣν
 ἀπεβλήθη ἡ συναγωγή, ἣν ἐκτήσατο ἀπ’
 ἀρχῆς , αὐτὸς ὁ Χριστὸς τοῦ θεοῦ δι’ ἑτέρας
 προφητείας διδάξει λέγων· 
 περιεκύκλωσάν με κύνες πολλοί, 
 συναγωγὴ πονηρευομένων περιέσχον με, 
 ὤρυξαν χεῖράς μου καὶ πόδας μου, 
 ἐξηρίθμησαν πάντα τὰ ὀστᾶ μοῦ, 
 διεμερίσαντο τὰ ἱμάτιά μου ἑαυτοῖς 
 καὶ ἐπὶ τὸν ἱματισμόν μου ἔβαλον κλῆρον· 
 
 ταῦτ’ ἦν τὰ αἴτια, δι’ ἃ ἡ προτέρα συναγωγὴ ἀποβέβλητο. ἑξῆς δ’ ἐπιλέγει· 
 ἐλυτρώσω ῥάβδον κληρονομίας σου, 
 
 δυσωπητικῶς· σὺ γάρ, φησίν, ταύτην ἐλυτρώσω τὴν συναγωγὴν καταξιώσας
 αὐτὴν σὴν χρηματίσαι μερίδα καὶ ῥάβδον
 κληρονομίας σου · ὅτε γὰρ διεμέριζεν ὁ
 ὕψιστος ἔθνη, ἐγενήθη μερὶς κυρίου λαὸς αὐτοῦ Ἰακώβ,
 σχοίνισμα κληρο νομίας αὐτοῦ Ἰσραήλ 
 . ταύτης οὖν τῆς σαυτοῦ
 κληρονομίας μνήσθητι . 
 Ἀντὶ δὲ τοῦ ῥάβδον κληρονομίας
 σου , σκῆπτρον
 κληροδοσίας 
 ὁ Ἀκύλας 
 ἡρμήνευσεν, ὁ δὲ Σύμμαχος 
 σκῆπτρον κληρουχίας σου 
 , διδάσκοντος τοῦ λόγου πάντας μὲν ἀνθρώπους εἶναι
 τοῦ θεοῦ, τὸν δὲ ἀφωρισμένον αὐτοῦ λαὸν ὡσπερεὶ βασιλικὸν
 αὐτοῦ σκῆπτρον 
 γεγονέναι.

Ὄρος Σιὼν τοῦτο, ὃ κατεσκήνωσας ἐν αὐτῷ. 
 ἔπαρον τὰς χεῖράς σου ἐπὶ τὰς ὑπερηφανίας εἰς τέλος· 
 ὅσα ἐπονηρεύσατο ὁ ἐχθρὸς ἐν τῷ ἁγίῳ. 
 καὶ ἐνεκαυχήσαντο οἱ μισοῦντές σε ἐν μέσῳ τῆς ἑορτῆς
 σου, 
 ἔθεντο τὰ σημεῖα αὐτῶν σημεῖα καὶ οὐκ ἔγνωσαν. 
 ὡς εἰς τὴν ἔξοδον ὑπεράνω, 
 ὡς ἐν δρυμῷ ξύλων ἀξίναις ἔκοψαν τὰς θύρας αὐτῆς, 
 ἐπὶ τὸ αὐτὸ ἐν πέλυκι καὶ λαξευτηρίῳ κατέρραξαν
 αὐτήν. 
 ἐνεπύρισαν ἐν πυρὶ τὸ ἁγιαστήριόν σου, 
 εἰς τὴν γῆν ἐβεβήλωσαν τὸ σκήνωμα τοῦ ὀνόματός σου. 
 
 
 Τίς ἦν ἡ ῥάβδος 
 ἢ κατὰ τοὺς λοιποὺς ἑρμηνευτὰς τί ποτ’ ἦν τὸ
 προλεχθὲν σκῆπτρον 
 , διασαφεῖ λέγων· 
 ὄρος Σιὼν τοῦτο, ὃ κατεσκήνωσας ἐν αὐτῷ· 
 
 βασιλικὸν γὰρ ἦν ὄρος 
 καὶ σκῆπτρον 
 βασιλείας, ἐν ᾧ κατεσκεύαστο ὁ νεὼς καὶ ὁ οἶκος
 τῆς κατασκηνώσεως τοῦ θεοῦ. διὸ μητρόπολις πιστὴ
 Σιὼν 
 ἐχρημάτιζεν καὶ πόλις θεοῦ 
 Ἱερουσαλὴμ εἰκόνα φέρουσα τῆς ἐπουρανίου, περὶ ἧς
 ὁ θεῖος ἀπόστολος διδάσκων ἔλεγεν· προσεληλύθατε
 Σιὼν ὄρει καὶ πόλει θεοῦ ζῶντος Ἱερουσαλὴμ ἐπουρανίῳ 
 . 
 Τοῦτο δ’ εἰπὼν ἑξῆς θεσπίζει τὰ συμβησόμενα τῷ τόπῳ τὰ
 μέλλοντα
 
 ἔσεσθαι ὡς παρῳχηκότα συνήθως προφωνῶν. λέγει δ’ οὖν·
 καὶ ἐνεκαυχήσαντο οἱ μισοῦντές σε ἐν
 μέσῳ τῆς ἑορτῆς σου, 
 ἢ κατὰ τὸν Ἀκύλαν · 
 ἐβρυχήσαντο οἱ πολέμιοί σου ἐν μέσῳ τῆς συνταγῆς σου, 
 
 
 ἔθεντο τὰ σημεῖα αὐτῶν σημεῖα καὶ οὐκ ἔγνωσαν, 
 ὡς εἰς τὴν ἔξοδον ὑπεράνω· 
 
 ὃ δὴ σαφέστερον ἡρμήνευσεν ὁ Σύμμαχος εἰπών· 
 ἔθηκαν τὰ σημεῖα αὐτῶν ἐπισήμως γνώριμα 
 κατὰ τὴν εἴσοδον ἐπάνω. 
 Ἀλλὰ καὶ ἀντὶ τοῦ·
 
 ὡς ἐν δρυμῷ ξύλων ἀξίναις ἔκοψαν τὰς θύρας αὐτῆς 
 ἐπὶ τὸ αὐτὸ ἐν πέλυκι καὶ λαξευτηρίῳ κατέρραξαν
 αὐτήν, 
 
 πάλιν ὁ Σύμμαχος · 
 ἐν ἀρμένοις ξυλίνοις ἀξίναις. 
 νῦν δὲ καὶ τὰς πύλας αὐτῆς 
 ὁμοῦ ἐν μοχλοῖς καὶ δικράνοις κατέρριψαν. 
 
 
 Σημεῖα δὲ τῶν πολεμίων 
 τίνα ἦν, ἅπερ ἐπισήμως πρὸ τῶν εἰσόδων ἔθηκαν , ἢ τὰ πολεμικὰ ὄργανα καὶ πελέκεις καὶ ἀξίναι καὶ τὰ τοιαῦτα δόρατά τε καὶ ὅπλα; εἰκὸς
 δὲ καὶ τὰς σημέας τὰς πρὸ τῶν στρατοπέδων φερομένας διὰ
 τούτων δηλοῦσθαι. 
 Ἀλλὰ καὶ ἐνε πύρισαν ,
 φησί, ἐν πυρὶ τὸ ἁγιαστήριόν σου καὶ
 εἰς τὴν γῆν ἐβεβήλωσαν τὸ σκήνωμα
 τοῦ ὀνόματός σου · ἐν ᾧ διερμηνεύει τὴν διάνοιαν
 τοῦ ἀνωτέρω λελεγμένου· ἐπειδὴ γὰρ ἐν τοῖς ἔμπροσθεν
 εἴρητο· 
 ὄρος Σιὼν τοῦτο ὃ κατεσκήνωσας ἐν αὐτῷ, 
 
 ὅπως κατεσκήνωσεν ἐν
 αὐτῷ διασαφεῖ νῦν φήσας· τὸ
 σκήνωμα τοῦ ὀνόματός σου · σκήνωμα γὰρ ἦν ὁ τόπος οὐκ αὐτοῦ τοῦ θεοῦ, ἀλλὰ
 τοῦ ὀνόματος αὐτοῦ. 
 Δυσωπεῖ δὲ ἐφ’ ἑκάστῳ προστιθείς· ἐν
 μέσῳ γάρ, φησί, τῆς ἑορτῆς
 σου , τὸ ἁγιαστή ριόν σου καὶ
 τὸ σκήνωμα τοῦ ὀνόματός σου ·
 τὰ γὰρ τοιαῦτα δυσωπητικὰ ἦν καὶ ἐγερτικὰ ἐπὶ ἐκδίκησιν τῶν
 τετολμημένων· ἐφ’ ἣν παρορμᾷ ἑξῆς λέγων· 
 ἔπαρον τὰς χεῖράς σου ἐπὶ τὰς ὑπερηφανίας αὐτῶν εἰς
 τέλος, 
 
 κατὰ δὲ τὸν Σύμμαχον · 
 τὸ ὕψωμα, φησίν, τῶν ποδῶν σου ἠφανίσθη εἰς
 νῖκος. 
 
 Ὕψωμα δὲ τῶν ποδῶν 
 αὐτοῦ ὁ νεὼς ἦν ὁ εὐκτήριος. Ἐνεκαυχήσαντο οἱ μισοῦντες τὸν θεὸν ἐν μέσῳ τῆς ἑορτῆς αὐτοῦ εἰκότως·
 ἐπειδὴ γὰρ αὐτοὶ πρότεροι τὸν τόπον οἰκοῦντες ἀθέους ἤραντο χεῖρας 
 κα τὰ τοῦ Χριστοῦ τοῦ θεοῦ ἐν μέσῳ τῆς ἑορτῆς αὐτοῦ βοαῖς τε
 ἀθέοις καὶ ἐναγέσιν ἐχρήσαντο ἐν αὐτῇ τῇ τοῦ Πάσχα ἡμέρᾳ
 τὸ αἷμα αὐτοῦ καθ’ ἑαυτῶν καὶ
 κατὰ τῶν ἰδίων τέκνων 
 ἐξαιτησάμενοι, εἰκότως ἐν μέσῳ
 τῆς ἑορτῆς μετῄει αὐτοὺς ἡ ἐκ θεοῦ ὀργὴ ὡς καὶ
 ἑτέραν προφητείαν πληροῦσθαι εἰς αὐτούς, δι’ ἧς εἴρητο·
 καὶ μεταστρέψω τὰς ἑορτὰς ὑμῶν εἰς πένθος καὶ τὰς
 πανηγύρεις ὑμῶν εἰς θρῆνον 
 .

Εἶπαν ἐν τῇ καρδίᾳ αὐτῶν αἱ συγγένειαι αὐτῶν ἐπὶ τὸ
 αὐτό· 
 καταπαύσωμεν τὰς ἑορτὰς τοῦ θεοῦ ἀπὸ τῆς γῆς. 
 τὰ σημεῖα ἡμῶν οὐκ ἴδομεν, 
 οὐκ ἔστιν ἔτι προφήτης, καὶ ἡμᾶς οὐ γνώσεται ἔτι. 
 
 
 Τὰ προλεχθέντα πάντα δυσσεβεῖ σκοπῷ, φησί, διεπράξαντο οἱ
 ἐχθροί σου· τό τε γὰρ ἁγιαστήριόν σου ἐνεπύρισαν καὶ
 τὸ σκήνωμα τοῦ ὀνόματός σου
 ἐβεβήλωσαν 
 καὶ τὰ λοιπὰ πάντα τετολμήκασιν οὐκ ἀνθρώποις
 ἐπιβουλεύοντες οὐδὲ τὸν τόπον πολιορκεῖν προθέμενοι, σοὶ δὲ
 τῷ θεῷ πολεμοῦντες καὶ τὰς
 ἑορτάς σου καταλῦσαι διανοούμενοι. ταῦτα δέ,
 
 εἰ καὶ μὴ στόματι ἐλάλουν, ἀλλὰ ταῖς
 καρδίαις αὐτῶν καὶ ταῖς ἐνθυμήσεσιν ἐλογίζοντο. 
 Ἀλλὰ τότε μὲν οἱ ἐχθροὶ τοῦ θεοῦ ταῦτα λογιζόμενοι τὸν
 πάλαι τῷ θεῷ ἀφωρισμένον τόπον καθῄρουν, ὁ δὲ μέγας καὶ
 δυνατὸς θεὸς ἀνθ’ ἑνὸς ἐκείνου τὰς ἀπ’ ἀνατολῶν ἡλίου μέχρι δυσμῶν
 καθ’ ὅλης τῆς οἰκουμένης ἐκκλησίας ἐν πᾶσι συνίστη τοῖς
 ἔθνεσι. καὶ οἱ μὲν ἐχθροί σου, φησίν, καὶ πολέμιοι 
 τὰ ἑαυτῶν σημεῖα
 ἔθηκαν ἐν ὑψηλῷ καὶ ἐπισήμοις τόποις παρ’ αὐτὰς τὰς εἰσόδους 
 τοῦ ἱεροῦ, ὡς ἂν πάντες οἱ διιόντες ὁρῷεν αὐτῶν τὰ
 νικητήρια· ἡμεῖς δέ, ὧν ἐκ προσώπου ἱκετήριος εὐχὴ
 ἀναπέμπεται, 
 τὰ σημεῖα ἡμῶν οὐκ ἴδομεν. 
 
 
 Πῶς δὲ οὐκ ἴδομεν ἡμῶν τὰ
 σημεῖα , ἀλλ’ ἐπεὶ 
 οὐκ ἔστιν ἔτι προφήτης, καὶ ἡμᾶς οὐ γνώσεται ἔτι; 
 
 
 Πάλαι μὲν γὰρ καθ’ ἕκαστον καιρὸν καὶ κατὰ γενεὰς καὶ κατὰ
 διαδοχὰς τῶν ἡμετέρων πατέρων προφῆται συνῆσαν αὐτοῖς
 πολιορκουμένοις καὶ εἰς αἰχμαλωσίαν ἀπαγομένοις, ὅπερ ἦν
 μέγιστον δεῖγμα καὶ σημεῖον τοῦ
 μὴ ἀνεπισκόπους αὐτοὺς ὑπάρχειν· ἡ γοῦν προνοητικὴ τῶν ὅλων
 δύναμις ὥσπερ ἰατροὺς ἐν ταῖς ἐσχάταις συμφοραῖς τοὺς
 προφήτας τῷ τότε λαῷ καθίστη,
 
 καὶ ταῦτα ἦν τοῦ θεοῦ τὰ
 σημεῖα . νῦν δὲ εἰς ἡμᾶς γινόμενα ὅτε τὰ
 προλεχθέντα δι’ ἔργων χωρεῖ, 
 τὰ σημεῖα ἡμῶν οὐκ ἴδομεν, διὸ 
 οὐκ ἔστιν ἔτι προφήτης, καὶ ἡμᾶς οὐ γνώσεται ἔτι· 
 
 
 Εἰ μὲν γὰρ πρὸς καιρὸν βραχὺν διέλιπον οἱ προφῆται εἶτα
 μετὰ ταῦτα πάλιν ἀνεφάνησαν, οὐκ ἂν ἐλέγετο· καὶ ἡμᾶς οὐ γνώσεται ἔτι · νῦν δὲ
 ἐπειδὴ μετὰ
 
 τὰ κατὰ τοῦ σωτῆρος τολμηθέντα αὐτοῖς Ῥωμαίων ἐπιστάντων
 καὶ τὸν τόπον ἐκ βάθρων ἐρημωσάντων οὐδαμοῦ προφῆται
 παρῆσαν τοῖς πολιορκουμένοις ἀλλ’ οὐδὲ ἐν τοῖς μετὰ ταῦτα
 χρόνοις γεγόνασιν οὐδ’ ἤμελλον εἰσαῦθίς ποτε ἀναστήσεσθαι,
 θαυμαστῶς ἡ πρόρρησις φήσασα· οὐκ ἔστιν
 ἔτι προφήτης , ἐπήγαγεν· καὶ
 ἡμᾶς οὐ γνώσεται ἔτι · ὅπερ οὔτ’ ἐπὶ τῶν
 Βαβυλωνίων χρόνων ἥρμοττε λέγεσθαι οὔτ’ ἐπὶ τῶν
 παλαιοτέρων. ἤκμαζε γοῦν καθ’ ἑκάστην γενεὰν παρ’ αὐτοῖς ἡ
 τῶν προφητῶν διαδοχή, ἣ καὶ διήρκεσεν μέχρις Ἰωάννου τοῦ
 προφήτου.

Ἕως πότε, ὁ θεός, ὀνειδίζει ὁ ἐχθρός, 
 παροξύνει ὁ ὑπεναντίος τὸ ὄνομά σου εἰς τέλος; 
 ἵνα τὶ ἀποστρέφεις τὴν χεῖρά σου· 
 καὶ τὴν δεξίαν σου ἐκ μέσου τοῦ κόλπου σου εἰς
 τέλος; 
 
 
 Πολλάκις εἴρηται διὰ τῆς μετὰ χεῖρας προφητείας τὸ εἰς τέλος . ἐν ἀρχῇ μὲν γὰρ ἐλέγετο·
 
 ἵνα τί, ὁ θεός, ἀπώσω εἰς τέλος; 
 
 εἶθ’ ἑξῆς· 
 ἔπαρον τὰς χεῖράς σου ἐπὶ τὰς ὑπερηφανίας εἰς τέλος, 
 
 καὶ τρίτον· 
 παροξύνει ὁ ὑπεναντίος τὸ ὄνομά σου εἰς τέλος, 
 
 καὶ αὖθις· 
 ἵνα τί ἀποστρέφεις τὴν χεῖρά σου 
 καὶ τὴν δεξιάν σου ἐκ μέσου τοῦ κόλπου σου εἰς τέλος; 
 
 δι’ ὧν ὁ λόγος τὴν τελευταίαν πολιορκίαν τοῦ τόπου
 σημαίνει. πυνθανόμενος δὲ καὶ λέγων· 
 ἕως πότε, ὁ θεός, ὀνειδιεῖ ὁ ἐχθρός; 
 
 διδαχθῆναι ποθεῖ, ἕως
 πότε ταῦτ’ ἔσται, καὶ τίς ἔσται ἡ περιγραφὴ τοῦ
 χρόνου, καὶ μέχρι τίνος παροξύνει ὁ
 ὑπεναντίος τὸ ὄνομά σου , καὶ εἰ διαμένει εἰς τέλος τοῦτο πράττων.
 
 εἰθ’ ἑξῆς ἀπόκρισιν αὐτοῖς ἐπάγει λέγων· 
 παροξυνεῖ ὁ ὑπεναντίος τὸ ὄνομά σου· εἰς τέλος 
 
 ἡ κατὰ τοῦ τόπου καὶ τῶν ἐν αὐτῷ ἠσεβηκότων ὀργή.
 εἶτ’ ἀκολούθως πυνθάνεται γνῶναι τὴν τούτων αἰτίαν ἀξιῶν.
 διό φησιν· 
 ἵνα τί ἀποστρέφεις τὴν χεῖρά σου 
 καὶ τὴν δεξιάν σου ἐκ μέσου τοῦ κόλπου σου εἰς τέλος; 
 
 
 Ἡ δὲ τοῦ λόγου διάνοια τοῦτον ἔχει τὸν νοῦν· ὁ κόλπος τοῦ θεοῦ ἀγαθῶν ἐστι πλήρης,
 διὸ λέλεκται· μονογενὴς υἱὸς ὁ ὢν εἰς τὸν κόλπον τοῦ
 πατρός, ἐκεῖνος ἐξηγήσατο 
 · καί ἐστιν ἀπόρρητος οὗτος τῆς πατρικῆς θεότητος
 θησαυρὸς καὶ πλήρωμα τῶν ἀγαθῶν ἁπάντων, ἐξ ὧν δίδωσι τὰ
 χαρίσματα τοῖς ἀξίοις αὐτοῦ. ἐπεὶ τοίνυν ἐκ μέσου τοῦ κόλπου τὰ χαρίσματα
 τοῖς ἀξίοις δωρεῖται ἐκτείνων εἰς αὐτοὺς τὴν ἑαυτοῦ δεξιὰν , ἀπὸ δὲ τῶν μὴ
 ἀξίων ἀποστρέφει τὴν χεῖρα τὴν
 δεξιὰν μηδὲν αὐτοῖς τῶν ἐν αὐτῷ δηλωθέντι κόλπῳ τεταμιευμένων ἀγαθῶν
 δωρούμενος, εἰκότως πυνθάνεται λέγων· 
 
 ἵνα τί ἀποστρέφεις τὴν χεῖρά σου 
 καὶ τὴν δεξιάν σου ἐκ μέσου τοῦ κόλπου σου εἰς τέλος; 
 
 
 καὶ πάλιν προστίθησιν τό· εἰς
 τέλος , σημαίνων, ὡς ἀποστροφὴ τῆς τοῦ θεοῦ δεξιᾶς εἰς τέλος ἔσται αὐτοῖς. διὰ δὲ τῆς
 ἐρωτήσεως ἐπὶ τὴν ζήτησιν τῆς αἰτίας ἡμᾶς διεγείρει, ὡς ἂν
 ζητήσαιμεν τί τὸ αἴτιον
 γεγένηται τοῦ εἰς τέλος αὐτοὺς
 ἀποβληθῆναι· εἰ μὲν γὰρ ἁμαρτίας καὶ παρανομίας αἰτιάσαιτό
 τις, ἀλλὰ καὶ πάλαι τοιαῦτα πράξαντας αὐτοὺς ἔγνωμεν καὶ μὴ
 ἀπωσθέντας εἰς τέλος ·
 
 μυρίους γὰρ ἀθεμίτους πράξεις μοιχείας τε καὶ
 εἰδωλολατρείας προφητῶν τε ἀναιρέσεις καταλέγουσιν αὐτῶν οἱ
 προφητικοὶ λόγοι· ἀλλ’ οὐ πώποτε ἐγκατελείφθησαν εἰς τέλος , συνῆσαν δὲ αὐτοῖς καίπερ
 τοιαῦτα πράττουσιν οἱ προφῆται,
 
 ἐγίγνοντο δὲ παρ’ αὐτοῖς καὶ ἀγγέλων ἐπιφάνειαι καὶ
 πνεύματος ἁγίου παρουσία. τί 
 τοίνυν τὸ ξένον, καὶ τί 
 τοσοῦτον αὐτοῖς τετόλμηται, ὡς εἰς
 τέλος αὐτοὺς ἀπωσθῆναι καὶ τὴν δεξιὰν τοῦ θεοῦ ἀποστραφῆναι αὐτοὺς εἰς
 τέλος ; λέγων δὲ ταῦτα αἰνίττεται σεσιωπημένως τὸ
 πραχθὲν αὐτοῖς κατὰ τοῦ Χριστοῦ τοῦ θεοῦ τόλμημα.

Ὁ δὲ θεός, βασιλεὺς ἡμῶν πρὸ αἰῶνος, 
 εἰργάσατο σωτηρίαν ἐν μέσῳ τῆς γῆς. 
 σὺ ἐκραταίωσας ἐν τῇ δυνάμει σου τὴν θάλασσαν· 
 σὺ συνέτριψας τὰς κεφαλὰς τῶν δρακόντων ἐπὶ τοῦ
 ὕδατος· 
 σὺ συνέθλασας τὰς κεφαλὰς τοῦ δράκοντος, 
 ἔδωκας αὐτὸν βρῶμα λαοῖς τοῖς Αἰθίοψιν· 
 σὺ διέρρηξας πηγὰς καὶ χειμάρρους· 
 σὺ ἐξήρανας ποταμοὺς Ἠθάμ· 
 σή ἐστιν ἡ ἡμέρα, καὶ σή ἐστιν ἡ νύξ· 
 σὺ κατηρτίσω φαῦσιν καὶ ἥλιον· 
 σὺ κατηρτίσω πάντα τὰ ὅρια τῆς γῆς· 
 θέρος καὶ ἔαρ συ ἔπλασας αὐτά· μνήσθητι αὐτῆς. 
 
 
 Διελθὼν τὰ προλελεγμένα ἐπαναλαμβάνει τοὺς περὶ τῆς
 προνοίας λόγους καὶ τῆς δυνάμεως τοῦ θεοῦ παρίστησι τὰς
 μεγαλουργίας εὐκαίρως εὐσεβεῖς προϊέμενος φωνάς, ὡς ἂν μή
 τις νομίσειεν διὰ τὸ μὴ ἐφορᾶν αὐτὸν μηδὲ ἐπιστατεῖν τοῖς
 πᾶσιν τὰ προλεχθέντα γεγενῆσθαι. διό φησιν· εἰ καὶ ταῦτα
 τοῦτον ἐπράχθη τὸν τρόπον, ἀλλ’ ὅμως πεπείσμεθα, ὅτι σὺ ὁ
 θεὸς ἡμῶν, ὃν καὶ βασιλέα ἡμέτερον εἶναι γνωρίζομεν,
 κρίσει βασιλικῇ καὶ θείᾳ πάντα οἰκονομεῖς ἐπὶ σωτηρίᾳ τῶν ὅλων· 
 ὁ γὰρ θεὸς ἡμῶν, βασιλεὺς ἡμῶν πρὸ αἰῶνος 
 εἰργάσατο σωτηρίαν ἐν μέσῳ τῆς γῆς· 
 
 ὥστ’ εἰ καὶ ἐν μιᾷ γωνίᾳ γῆς τοιαῦτα
 
 πραχθῆναι συγκεχώρηκας διὰ τοὺς οἰκήτορας τοῦ τόπου, ἀλλ’
 ὅμως πεπείσμεθα, ὅτι τοὺς καθ’ ὅλης τῆς οἰκουμένης
 οἰκοῦντας ἀνθρώπους σωτηρίας 
 ἀξιώσεις τὸν ἑαυτοῦ Χριστὸν ἐγείρας ἅπασιν ἀνθρώποις
 σωτῆρα. 
 Καί μοι δοκεῖ δι’ ἑνὸς τοῦ μετὰ χεῖρας στίχου ὥσπερ
 ἀνταπόδοσιν ποιεῖσθαι τῶν ἐπηπορημένων· ἀντὶ γὰρ τῶν
 συμβεβηκότων κατὰ τοῦ δηλωθέντος τόπου ἐργάσεται , φησίν, ὁ θεὸς σωτηρίαν ἐν μέσῳ τῆς γῆς · συνήθως δὲ καὶ νῦν τὰ
 ἐσόμενα ὡς παρῳχηκότα θεσπίζει. 
 Εἶτα διδάσκει ἑξῆς, ὁποίας ἤδη πάλαι πρότερον ὁ θεὸς
 κατειργάσατο θαυματουργίας, λέγων· 
 σὺ ἐκραταίωσας ἐν τῇ δυνάμει σου τὴν θάλασσαν· 
 
 ἀντὶ δὲ τοῦ σὺ
 ἐκραταίωσας , ὁ Σύμμαχος 
 
 σὺ διεσκέδασας τῇ ἰσχύϊ σου τὴν θάλασσαν 
 ἡρμήνευσεν· καί μοι
 δοκεῖ διὰ τούτων ὡς πρὸς τὴν ἱστορίαν σημαίνειν τὴν ἐπὶ Μωσέως γενομένην δίοδον τοῦ λαοῦ
 διὰ τῆς Ἐρυθρᾶς θαλάσσης . διὸ κατὰ μὲν τὸν Σύμμαχον εἴρηται· 
 σὺ διεσκέδασας τῇ ἰσχύϊ σου τὴν θάλασσαν, 
 κατὰ δὲ τὸν
 Θεοδοτίων α· 
 σὺ διέστησας ἐν τῇ δυνάμει σου τὴν θάλασσαν. 
 
 Εἶτα τοὺς Αἰγυπτίους καὶ τὸν Φαραὼ αἰνίττεσθαί μοι δοκεῖ
 φάσκων· 
 σὺ συνέτριψας τὰς κεφαλὰς τῶν δρακόντων ἐπὶ τοῦ
 ὕδατος, 
 σὺ συνέθλασας τὰς κεφαλὰς τοῦ δράκοντος, 
 
 
 δράκοντα μὲν τὸν Φαραώ, κεφαλὰς δὲ αὐτοῦ τοὺς ὑπ’ αὐτὸν
 ἄρχοντας αἰνιττόμενος, ἢ δράκοντας τοὺς Αἰγυπτίους, κεφαλὰς δὲ αὐτῶν τοὺς τριστάτας καὶ τοὺς
 ἡγουμένους αὐτῶν ὀνομάζων. τὸ δέ· 
 ἔδωκας αὐτὸν βρῶμα λαοῖς τοῖς Αἰθίοψιν,
 
 
 
 εἴποι ἄν τις τὰ νεκρὰ σώματα αὐτῶν ἐκβρασθέντα τῆς
 θαλάσσης βορὰν γεγονέναι τοῖς πετεινοῖς τοῦ οὐρανοῦ. ἀντὶ
 δὲ τοῦ τοῖς Αἰθίοψιν ὁ μὲν
 Ἀκύλας 
 τοῖς ἐξελευσομένοις 
 , ὁ δὲ Θεοδοτίων 
 τῷ ἐσχάτῳ 
 , καὶ ἡ ε ἔκδοσις τῷ ἐξεληλυθότι 
 ἡρμήνευσαν. 
 Τῶν δ’ ἐν τῇ Ἐρυθρᾷ θαλάσσῃ καταποντωθέντων μνημονεύσας ὁ
 λόγος ἑξῆς καὶ τῶν μετὰ ταῦτα πεπραγμένων ἀναφέρει
 
 τὴν μνήμην λέγων· 
 σὺ διέρρηξας πηγὰς καὶ χειμάρρους· 
 
 οὐ γὰρ Μωσῆς, φησίν, ἦν ὁ τῇ ῥάβδῳ τύψας τὴν
 πέτραν καὶ ἐξαγαγὼν ἐξ αὐτῆς πηγὰς καὶ
 χειμάρρους , ἀλλὰ σὺ 
 ἦσθα, ὁ θεός, ὁ ταῦτα διὰ Μωσέως παραδοξοποιῶν.
 καὶ τὸ ἐπιλεγόμενον δὲ ἐν τῷ· 
 σὺ ἐξήρανας ποταμοὺς Ἠθάμ, 
 
 ἀναφέροιτο ἂν ἐπὶ τὸν Ἰορδάνη, ὃν ἀποξηρανθέντα διῆλθον ποσὶ μετὰ τὴν Μωσέως
 τελευτὴν οἱ υἱοὶ Ἰσραὴλ ἡγουμένου αὐτῶν Ἰησοῦ ·
 ἔστιν δὲ ὁ τρόπος περιληπτικὸς ἀντὶ τοῦ ἑνικοῦ πληθυντικῶς
 προενηνεγμένος. τὸ δὲ Ἠθὰμ ὁ
 μὲν Ἀκύλας 
 στερεοὺς ποταμοὺς 
 ἡρμήνευσεν, ὁ δὲ Σύμμαχος 
 ἀρχαίους 
 . 
 Καὶ ταῦτα μὲν ὡς πρὸς τὴν λέξιν εἰρήσθω. τροπικῶς δ’ ἄν τις
 ἐπιβαλὼν τοῖς τόποις ἀνοίσει ταῦτα ἐπὶ δυνάμεις ἀφανεῖς καὶ
 ἀοράτους, αὐτὰς εἶναι λέγων τοὺς δράκοντας τοὺς ἐνταῦθα ὠνομασμένους θάλασσάν τε τροπικῶς τὸ τούτων
 οἰκητήριον αὐτόν τε τὸν ἄρχοντα τῶν πονηρῶν πνευμάτων
 σημαίνεσθαι διὰ τοῦ πολυκεφάλου δράκοντος , περὶ οὗ φήσειέν τις εἰρῆσθαι τό·
 
 σὺ συνέθλασας τὰς κεφαλὰς τοῦ δράκοντος, 
 ἔ
 
 δωκας αὐτὸν βρῶμα λαοῖς τοῖς Αἰθίοψιν. 
 
 
 Ζητήσει δὲ ὁ τοιοῦτος καὶ τίνας Αἰθίοπας νόμοις ἀλληγορίας τοὺς τὰς ψυχὰς
 μεμελανωμένους φάσκων εἶναι· οὓς δὲ καὶ ἐσθίειν ἐρεῖ τὸν
 προλεχθέντα δράκοντα ἀναλόγως
 τοῖς ἐσθίουσιν τοῦ σωτηρίου λόγου τὰς σάρκας· ἀκολούθως δὲ
 τούτοις καὶ πηγὰς ῥηγνυμένας
 εἰς χειμάρρους καὶ ποταμοὺς ἀποξηραινομένους
 τροπικώτερον ἀποδοῦναι πειράσεται· ἀλλ’ ἡμεῖς πρὸς λέξιν
 τὴν διάνοιαν ἀποδεδωκότες ἐπὶ τὰ ἑξῆς διαβησόμεθα. 
 Παραστήσας ὁ προφήτης, ὁποῖα εἴργασται θαύματα ὁ πρὸ
 αἰώνων βασιλεὺς θεός , ἔτι καὶ ταῦτα προστίθησι
 λέγων· 
 σή ἐστιν ἡ ἡμέρα, καὶ σή ἐστιν ἡ νύξ· 
 
 τὴν γὰρ τοσαύτην τῶν πραγμάτων μεταβολὴν σὺ μόνος,
 ὁ παντοδύναμος, εἰργάσω· ὡς γὰρ τὴν στερέμνιον πέτραν εἰς
 ῥευστὴν οὐσίαν μεταβαλὼν πηγὰς 
 καὶ χειμάρρους ἐξ αὐτῆς εἰργάσω
 καὶ ἀνάπαλιν τὰ τῶν ποταμῶν 
 ῥεύματα εἰς τὸ ἐναντίον καταστήσας ἐξήρανας , οὕτω καὶ τὴν
 ἡμέραν , ὅτε θέλεις, νυκτοποιεῖς ἔμπαλίν τε
 τὴν νύκτα μετατρέπεις εἰς
 ἡμέραν· αὐτὸς καὶ φωστῆρας 
 ἐν οὐρανῷ κατηστέρισας 
 αὐτοῖς καὶ ἡλίῳ διέταξας
 δρόμους ὅρους τε τῷ παντὶ νομοθετήσας ὥσπερ μεθορίοις
 διεῖλας τὸν σύμπαντα αἰῶνα κατακερματίσας εἰς διάφορα
 τμήματα τοὺς τοῦ παντὸς ἐνιαυτοῦ καιρούς· ἑνὸς γὰρ ὄντος
 τοῦ χρόνου καὶ τῆς τοῦ παντὸς ἀνακυκλήσεως μιᾶς καὶ τῆς
 αὐτῆς οὔσης σύ, ὁ πάντα δυνατὸς θεός, τροπαῖς διαφόροις
 διεῖλας τὸ πᾶν θέρος μὲν ἔαρι συνάψας, τούτῳ δὲ μετό
 
 πωρον περιγράψας χειμῶνά τε περιορίσας ἔαρι · πάντα γὰρ ταῦτα σὺ
 ἔπλασας . ἐπεὶ τοίνυν σύ, ὁ ἐξ αἰῶνος καὶ πρὸ αἰῶνος βασιλεὺς ἡμῶν , τοιαῦτα
 πέφυκας μεγαλουργεῖν καὶ παραδοξοποιεῖν μεταβάλλειν τε ἐκ
 τῶν ἐναντίων εἰς τὰ ἐναντία τὰ τῷ σῷ νεύματι παριστάμενα,
 εἰκότως ἀντιβολοῦμεν καὶ νῦν ταῖς ἡμετέραις ἱκετηρίαις
 ἐπινεῦσαι μνησθῆναί τε ταύτης (ἀντὶ δὲ τοῦ ταύτης 
 ταῦτα 
 ὁ Σύμμαχος 
 ἡρμήνευσεν), ὅπως καὶ ἐφ’ ἡμῶν μεταβολὴν ποιήσειας τῶν
 προκαταλαβόντων ἡμᾶς κακῶν. 
 Ἀντὶ δὲ τοῦ· 
 σὺ κατηρτίσω φαῦσιν καὶ ἥλιον, 
 
 ὁ Ἀκύλας 
 
 σὺ ἡτοίμασας φωστῆρα καὶ ἥλιον 
 ἡρμήνευσεν.

Ἐχθρὸς ὠνείδισεν τὸν κύριον, 
 καὶ λαὸς ἄφρων παρώξυνεν τὸ ὄνομά σου. 
 μὴ παραδῷς τοῖς θηρίοις ψυχὴν ἐξομολογουμένην σοι, 
 τῶν ψυχῶν τῶν πενήτων σου μὴ ἐπιλάθῃ εἰς τέλος. 
 ἐπίβλεψον εἰς τὴν διαθήκην σου, 
 ὅτι ἐπληρώθησαν οἱ ἐσκοτισμένοι τῆς γῆς οἴκων
 ἀνομιῶν. 
 μὴ ἀποστραφήτω τεταπεινωμένος κατῃσχυμμένος· 
 πένης καὶ πτωχὸς αἰνέσουσιν τὸ ὄνομά σου. 
 
 
 Τὰ μὲν τῆς σῆς ἀνεκφράστου δυνάμεως ἔργα τοιαῦτά τινα,
 ὁποῖα δεδήλωται, τυγχάνει· τούτων δέ σε μνησθῆναι 
 
 
 καὶ ἐφ’ ἡμῶν ἱκετεύομεν. ἐπειδὴ καὶ νῦν οἱ ἐχθροὶ καὶ οἱ πολέμιοι οὐχ ἡμᾶς
 τοὺς πολεμηθέντας καὶ ὑποχειρίους αὐτοῖς γενομένους ἀλλὰ
 σέ, τὸν θεὸν ἡμῶν, ὀνειδίζουσι ,
 καὶ λαὸς ἄφρων ὁ σέ, τὸν θεόν,
 μὴ εἰδὼς ἐπὶ δαίμοσιν δὲ καὶ πολυθέῳ πλάνῃ καυχώμενος οὐχ
 ἡμᾶς ἀλλὰ σὲ καὶ τὸ σὸν ὄνομα
 παρώξυνεν , οὗ χάριν δεόμεθα καὶ ἀντιβολοῦμεν, μὴ
 ἐκδότους παραδοῦναι τοῖς
 
 ἀπηνέσι θηρσὶ τὰς ψυχὰς τῶν ἐξομολογουμένων σοι μηδὲ λήθην ἡμῶν ποιήσασθαι
 εἰς τὸ παντελές, μὴ βορὰ γενώμεθα θηρίων ψυχὰς ἐσθίειν πεφυκότων, ὁποῖαί εἰσιν αἱ
 ἀντικείμεναι δυνάμεις αἱ τῶν ψυχῶν τῶν ἀνθρωπίνων ἐπίβουλοί
 τε καὶ πολέμιοι. 
 Ἀλλὰ γὰρ ἐπίβλεψον εἰς τὴν διαθήκην σου 
 
 καὶ μνήσθητι 
 τῆς συνθήκης σου, δι’ ἧς ηὐδόκησας σῶσαι τὸ τῶν
 ἀνθρώπων γένος καινὴν διαθήκην 
 αὐτοῖς διὰ τοῦ Χριστοῦ σου δεδωρημένος. εἰ γὰρ καὶ τὰ
 μάλιστα γεγόνασί τινες ἐσκοτισμένοι τὴν διάνοιαν καὶ οἴκων ἀνομιῶν πεπληρωμένοι μὴ
 παραδεξάμενοι τὸν Χριστόν σου, ἀλλὰ σὺ ὡς φιλάνθρωπος θεὸς
 τῶν σῶν πτωχῶν μὴ ἀποστραφῇς 
 τὰς ἱκετηρίας. τίνες δ’ ἂν εἶεν οἱ πτωχοὶ οἱ ταῦτα ὑπὲρ παντὸς εὐχόμενοι τοῦ λαοῦ
 ἀλλ’ οἱ τοῦ σωτῆρος ἡμῶν μαθηταὶ καὶ ἀπόστολοι, πρὸς οὓς
 ἐλέγετο· μακάριοι οἱ πτωχοὶ τῷ πνεύματι, ὅτι ὑμετέρα
 ἐστὶν ἡ βασιλεία τῶν οὐρανῶν 
 ; τούτοις γὰρ καὶ Ἡσαΐας ἐμαρτύρει ἐκ προσώπου
 λέγων τοῦ Χριστοῦ· πνεῦμα κυρίου ἐπ’ ἐμέ, οὗ εἵνεκεν
 ἔχρισέν με· εὐαγγελίσασθαι πτωχοῖς ἀπέσταλκέν με 
 . οὗτοι γοῦν ὑπερηύχοντο τοῦ παντὸς λαοῦ μονονουχὶ
 φήσαντες ἂν οἱ πάντες αὐτοὶ ὁμοίως Παύλῳ τό· ηὐχόμην
 ἀνάθεμα εἶναι ὑπὲρ τῶν ἀδελφῶν μου, τῶν συγγενῶν μου
 κατὰ σάρκα, οἵτινές εἰσιν Ἰσραηλῖται 
 . καὶ αὐτοὶ δὲ οἱ προφῆται τοῦ θεοῦ οἱ δι’ αὐτὸν
 πτωχεύοντες ταῦθ’ ὑπὲρ τοῦ παντὸς καθικέτευον ἔθνους.

Ἀνάστα, ὁ θεός, δίκασον τὴν δίκην σου· 
 μνήσθητι τῶν ὀνειδισμῶν σου τῶν ὑπὸ ἄφρονος ὅλην τὴν
 ἡμέραν. 
 μὴ ἐπιλάθῃ τῆς φωνῆς τῶν ἐχθρῶν σου
 
 
 ἡ ὑπερηφανία τῶν μισούντων σε ἀνέβη διὰ παντός. 
 
 
 Ἐπειδὴ οὐχ ἡμεῖς ἠδικήμεθα ἀλλὰ σύ (σὲ γὰρ ὠνείδισεν ὁ ἐχθρός, καὶ λαὸς ἄφρων τὸ σὸν
 ὄνομα παρώξυνεν 
 ), τούτου χάριν ἀνάστηθι, ὁ
 θεός, καὶ δίκασον τὴν δίκην
 σου . κατὰ δὲ τὸν Σύμμαχον · 
 στῆθι, ὁ θεός, προμάχησον τῆς μάχης σου, 
 καὶ μνημόνευσον τοῦ ὀνείδους σου παρὰ ἄφρονος τοῦ διὰ
 πάσης ἡμέρας. 
 μὴ ἐπιλάθῃ τῆς φωνῆς τῶν πολεμίων σου, 
 ἤχου τῶν ἀνθεστηκότων σοι μέχρι σοῦ ἀναβαίνοντος
 ἀδιαλείπτως; 
 
 Καὶ μέχρι τούτων ἵσταται ὁ λόγος παρακαλῶν τὸν θεὸν
 διαναστῆναι καὶ δικάσαι τὴν
 δίκην αὐτοῦ μνησθῆναί τε τοῦ ὀνειδισμοῦ
 τῶν ἀφρόνων , μηδὲ λήθῃ παραδοῦναι τὰς φωνὰς τῶν ἐχθρῶν καὶ τὰς ὑπερηφανίας τῶν διὰ παντὸς 
 ἐπαιρομένων. οὐ μὴν ἐπισυνῆπται τούτοις ἑξῆς χρηστοτέρα τις
 ἀπόκρισις οὐδὲ ἀγαθῶν ἐπαγγελία τοῖς δεηθεῖσιν, ὅπερ ἔστιν
 ἐφ’ ἑτέρων εὑρεῖν, διόπερ ἀρχόμενος ὁ λόγος ἀπωσμὸν εἰς τέλος 
 ἐθέσπισεν τοῖς δηλουμένοις καὶ δι’ ὅλου τὸ εἰς τέλος 
 ἐπῆγεν τῇ τῶν σκυθρωπῶν προρρήσει· ἔνθεν ὁρμώμενος
 καὶ ὁ θεῖος ἀπόστολος γράφων περὶ αὐτῶν ἔλεγεν τό·
 ἔφθασεν δὲ εἰς αὐτοὺς ἡ ὀργὴ εἰς τέλος 
 .

Εἰς τὸ τέλος· μὴ διαφθείρῃς· ψαλμὸς τῷ Ἀσάφ
 ᾠδῆς . 
 Ἐξομολογησόμεθά σοι, ὁ θεός, 
 ἐξομολογησόμεθά σοι καὶ ἐπικαλεσόμεθα τὸ ὄνομά σου. 
 
 
 Ἀντὶ τοῦ· εἰς τὸ τέλος, μὴ
 διαφθείρῃς, ὁ Σύμμαχος 
 ἐπινίκιος περὶ ἀφθαρσίας, ψαλμὸς
 τοῦ Ἀσὰφ 
 ἡρμήνευσεν.
 
 οὐκοῦν περὶ ἀφθαρσίας 
 ὁ λόγος τῆς τοῖς δικαίοις ἀποκειμένης, οἷς καὶ τὰ
 τῆς νίκης ἀποτεθησαύρισται βραβεῖα 
 · διὸ καὶ ἐπινίκιος 
 ἐπιγέγραπται. ἀναπέμπει δὲ ἡμᾶς καὶ εἰς τὸ τέλος , περὶ οὗ φησιν ὁ
 ἀπόστολος· εἶτα τὸ τέλος, ὅταν παραδῷ τὴν βασιλείαν
 τῷ θεῷ καὶ πατρί, ὅταν καταργήσῃ πᾶσαν ἀρχὴν καὶ πᾶσαν
 ἐξουσίαν καὶ δύναμιν· δεῖ γὰρ αὐτὸν βασιλεύειν, ἄχρι οὗ
 θῇ πάντας τοὺς ἐχθροὺς ὑπὸ τοὺς πόδας αὐτοῦ· ἔσχατος
 ἐχθρὸς καταργεῖται ὁ θάνατος 
 . εἰς ἐκεῖνο γὰρ τὸ τέλος οἱ κατὰ τὸν ἐνεστῶτα αἰῶνα
 τὸν καλὸν ἀγῶνα νενικηκότες τῆς ἀφθάρτου
 ζωῆς 
 τεύξονται· ὃ δὴ πρὸς τοῖς τελευταίοις καὶ ὁ μετὰ
 χεῖρας λόγος παρίστησι λέγων· 
 καὶ πάντα τὰ κέρατα τῶν ἁμαρτωλῶν συνθλάσω, 
 καὶ ὑψωθήσεται τὰ κέρατα τοῦ δικαίου· 
 
 συμφώνως γὰρ τῷ ἀποστόλῳ καὶ ὁ παρὼν λόγος τῶν ἁμαρτωλῶν κλασθήσεσθαι τὰ
 κέρατα εἰπὼν ἐπήγαγεν τό· καὶ ὑψωθήσεται τὰ κέρατα τοῦ δικαίου 
 . 
 Καὶ τοῦτ’ ἔστιν τὸ τῆς παρούσης προφητείας συμπέρασμα. διὸ
 καὶ ψαλμὸς καὶ ᾠδὴ κατὰ τὸ αὐτὸ ὠνόμασται. ἐκ
 προσώπου δὲ τῶν δικαίων τὴν
 καταρχὴν πεποίηται εἰπών· 
 ἐξομολογησόμεθά σοι, ὁ θεός, 
 ἐξομολογησόμεθά σοι καὶ ἐπικαλεσόμεθα τὸ ὄνομά
 σου· 
 
 μόνοις γὰρ αὐτοῖς πρέπει ἡ εὐχαριστήριος
 ἐξομολόγησις, καθ’ ἣν καὶ ὁ σωτὴρ ἐξωμολογεῖτο ἐν εὐαγγελίοις πρὸς τὸν πατέρα
 φάσκων· ἐξομολογοῦμαί σοι, πάτερ, κύριε τοῦ οὐρανοῦ
 καὶ τῆς γῆς 
 . 
 Πρῶτον δὲ ἐξομολογοῦνται εἶτα
 ἐπικαλοῦνται τὸ ὄνομα αὐτοῦ
 διὰ τῆς τοιᾶσδε ἐπικλήσεως παρὰ τῷ θεῷ τευξομένοις σωτηρίας
 κατὰ τὸ φάσκον
 
 λόγιον· καὶ πᾶς, ὃς ἂν ἐπικαλέσηται τὸ ὄνομα
 κυρίου, σωθήσεται 
 . 
 Δύναται δὲ ὁ λόγος διδασκαλικὸς εἶναι ἐξομολογήσεως τῶν ἐν
 τῷ πρὸ τούτου ἀποκλαυσαμένων τὴν πτῶσιν τῆς Ἱερουσαλὴμ καὶ
 τὴν ἐσχάτην αὐτῆς πολιορκίαν· οἱ γὰρ εἰρηκότες ἐν τοῖς
 ἔμπροσθεν· 
 ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου 
 καὶ
 τὰ ἑξῆς, διδάσκονται νῦν ἐξομολογεῖσθαι
 τῷ θεῷ καὶ ἐπικαλεῖσθαι τὸ ὄνομα αὐτοῦ. 
 Ἐπειδὴ διττός ἐστιν ὁ τῆς ἐξομολογήσεως τρόπος, ἀναγκαίως
 δεύτερον εἴρηται ἐπὶ τοῦ παρόντος τό· ἐξομολογησόμεθά σοι , τοῦ μὲν πρώτου ὡς εἰκὸς
 ἐφ’ ἁμαρτίαις τὴν ἐξομολόγησιν 
 δηλοῦντος, τοῦ δ’ ἑξῆς τὴν ἐφ’ οἷς εὖ πεπόνθασιν οἱ τὸ
 πρῶτον ἐξομολογησάμενοι 
 εὐχαριστίαν.

Διηγήσομαι τὰ θαυμάσιά σου, ὅταν λάβω καιρόν· 
 ἐγὼ εὐθύτητας κρινῶ. 
 ἐτάκη ἡ γῆ καὶ πάντες οἱ κατοικοῦντες αὐτήν· 
 ἐγὼ ἐστερέωσα τοὺς στύλους αὐτῆς. 
 διάψαλμα. 
 
 
 Θεοῦ φωνὰς εἶναι τὰς προκειμένας ὁ νοῦς τῶν λεγομένων
 παρίστησι· τὸ γάρ· 
 ἐγὼ εὐθύτητας κρινῶ, 
 
 καὶ πάλιν τό· 
 ἐγὼ ἐστερέωσα τοὺς στύλους αὐτῆς (δῆλον δ’ ὅτι τῆς
 γῆς), 
 
 καὶ ἑξῆς τό· 
 καὶ πάντα τὰ κέρατα τῶν ἁμαρτωλῶν συγκλάσω, 
 
 τίνι ἂν ἁρμόζοι λέγειν ἢ θεῷ; εἰ τοίνυν ἐκ
 προσώπου τοῦ θεοῦ ταῦτα λέγεται, πῶς ἕτερον εἰδὼς θεόν, ὡς
 πρὸς αὐτὸν ἀναφωνεῖ
 
 λέγων· 
 διηγήσομαι τὰ θαυμάσιά σου, ὅταν λάβω καιρόν, 
 
 καὶ ἐπιφέρει· 
 ὅτι ὁ θεὸς κριτής ἐστιν, 
 
 καὶ πάλιν· 
 ὅτι ποτήριον ἐν χειρὶ κυρίου οἴνου ἀκράτου; 
 
 
 Πῶς δὲ πρὸς τούτοις ἅπασιν ἐπιλέγει· 
 ἐγὼ δὲ ἀπαγγελῶ εἰς
 
 τὸν αἰῶνα, 
 ψαλῶ τῷ θεῷ Ἰακώβ, 
 καὶ πάντα τὰ κέρατα τῶν ἁμαρτωλῶν συγκλάσω; 
 
 Ὅρα τοίνυν, εἰ μὴ διὰ τούτων ὁ μονογενὴς τοῦ θεοῦ
 λόγος τὰς οἰκείας ἐνεργείας διδάσκει τὴν τοῦ πατρὸς διεξιὼν
 θεολογίαν. φησὶν γοῦν· 
 διηγήσομαι τὰ θαυμάσιά σου, ὅταν λάβω καιρόν. 
 
 Ἀντὶ δὲ τοῦ· ὅταν λάβω καιρόν, ὁ μὲν Ἀκύλας · ὅταν λάβω συνταγάς 
 , ὁ δὲ Σύμμαχος · ὅταν λάβω
 τὴν συναγωγήν 
 · καί μοι δοκεῖ εὐκαίρως εἰρηκέναι τὸ ὅταν λάβω συνταγὰς ἢ τὴν συναγωγήν 
 · ἐπαγγέλλεται γὰρ
 καιροῦ λαβόμενος 
 πάντα τὰ θαυμάσια τοῦ πατρὸς
 διηγήσασθαι ἐπὶ τῆς ἐξ ἐθνῶν
 ἐκκλησίας, ἣν αὐτὸς ὁ πατὴρ ἐπηγγέλλετο αὐτῷ εἰπών· 
 
 αἴτησαι παρ’ ἐμοῦ, καὶ δώσω σοι ἔθνη τὴν κληρονομίαν σου 
 καὶ τὴν κατάσχεσίν σου τὰ πέρατα τῆς γῆς. 
 
 
 Ὅταν οὖν λάβω , φησίν, ταύτην τὴν συνταγήν 
 , καὶ ἐπειδὰν τύχω τούτου τοῦ καιροῦ , τηνικαῦτα παρ’ αὐτοῖς τοῖς ἐξ ἐθνῶν
 ἐπιστρέφουσιν διηγήσομαι πάντα τὰ
 θαυμάσιά σου · οἷς ἐπιλέγει· 
 ἐγὼ εὐθύτητας κρινῶ· 
 
 δικαιοσύνης γὰρ καὶ εὐθύτητος ἔργον τὸ μὴ Ἰουδαίους μόνους
 προσίεσθαι μηδὲ τὸ ἐξ Ἀβραὰμ γένος κατὰ τὴν Μωσέως κλῆσιν,
 ἀλλ’ ἐξ ἁπάντων τῶν ἐθνῶν τὴν ἐκλογὴν ποιεῖσθαι τῶν
 σωζομένων. διόπερ ὁ Πέτρος ἐν ταῖς Πράξεσιν ἀναγέγραπται
 εἰρηκώς· ἐπ’ ἀληθείας οἶδα, ὅτι οὐκ ἔστιν
 προσωπολήπτης ὁ θεός, ἀλλ’ ἐν παντὶ ἔθνει ὁ φοβούμενος
 αὐτὸν δεκτός ἐστιν αὐτῷ 
 . καὶ ὁ Παῦλος δὲ Ἰουδαίῳ τε πρῶτον καὶ
 Ἕλληνι 
 τὸ εὐαγγέλιον κηρύττεσθαί φησιν λέγων· οὐ
 γὰρ ἐπαισχύνομαι τὸ εὐαγγέλιον· δύναμις γὰρ θεοῦ ἐστιν
 εἰς σωτηρίαν παντὶ τῷ πιστεύοντι, Ἰουδαίῳ τε πρῶτον 
 
 καὶ Ἕλληνι· δικαιοσύνη γὰρ θεοῦ ἐν αὐτῷ
 ἀποκαλύπτεται· 
 οἷς ἀκολούθως ἐνταῦθα φάσκει τό· ἐγὼ εὐθύτητας κρινῶ. 
 
 Εἶτ’ ἐπιλέγει· 
 ἐτάκη ἡ γῆ καὶ πάντες οἱ κατοικοῦντες αὐτήν, 
 ἐγὼ ἐστερέωσα τοὺς στύλους αὐτῆς, 
 
 κατὰ δὲ τὸν Σύμμαχον 
 
 συσταθήσεται, φησίν, ἡ γῆ σὺν τοῖς κατοικοῦσιν αὐτήν, 
 ἐγὼ ἥδρασα τοὺς στύλους αὐτῆς. 
 Ταῦτα δὲ τοῖς ἐν τῷ
 πρὸ τούτου λελεγμένοις εἴρηται συμφώνως. ἡ γὰρ πολιορκηθεῖσα γῆ καὶ πυρὶ παραδοθεῖσα, περὶ ἧς
 ἐλέγετο· 
 ὡς ἐν δρυμῷ ξύλων ἀξίναις ἔκοψαν τὰς θύρας αὐτῆς, 
 ἐπὶ τὸ αὐτὸ ἐν πέλυκι καὶ λαξευτηρίῳ κατέρραξαν
 αὐτήν· 
 ἐνεπύρισαν ἐν πυρὶ τὸ ἁγιαστήριόν σου, 
 εἰς τὴν γῆν ἐβεβήλωσαν τὸ σκήνωμα τοῦ ὀνόματός σου· 
 
 ταῦτα παθοῦσα ἐτάκη , καὶ πάντες δὲ οἱ
 κατοικοῦντες αὐτὴν διὰ τὰς ἀσεβείας αὐτῶν
 τοιαῦτα πεπόνθασιν. πλὴν τούτων ἀπολλυμένων ἐγώ , φησίν, ἐστερέωσα τοὺς στύλους αὐτῆς· τίνας δ’ ἂν
 εἴποις τούτους ἢ τοὺς ἱεροὺς ἀποστόλους καὶ πάντας τοὺς τοῦ
 σωτῆρος ἡμῶν μαθητάς τε καὶ εὐαγγελιστάς; ἐξ αὐτῆς γὰρ
 ἐκείνης προελθόντες τῆς γῆς 
 στῦλοι καὶ ἑδραίωμα γεγόνασι τῆς
 ἐκκλησίας 
 . διὸ καὶ Παῦλος τοὺς κορυφαίους τῶν ἀποστόλων
 στύλους ὠνόμαζε λέγων· Ἰάκωβος καὶ
 Κηφᾶς καὶ Ἰωάννης, οἱ δοκοῦντες στῦλοι εἶναι 
 .

. Εἶπα τοῖς παρανομοῦσι· μὴ παρανομεῖτε, 
 καὶ τοῖς ἁμαρτάνουσι· μὴ ὑψοῦτε κέρας· 
 μὴ ἐπαίρετε εἰς ὕψος τὸ κέρας ὑμῶν, 
 μὴ λαλεῖτε κατὰ τοῦ θεοῦ ἀδικίαν. 
 
 
 
 Τοὺς μὲν στύλους τῆς ἁγίας καὶ καθολικῆς
 
 ἐκκλησίας ἐγώ , φησὶν ὁ
 Χριστός, ἐστερέωσα ἐκλεξάμενος
 αὐτοὺς ἐκ τῆς ἀποδοθείσης
 γῆς τακείσης μετὰ τῶν οἰκούντων αὐτήν 
 , τοῖς δὲ λοιποῖς διεμαρτυράμην διαστειλάμενος καὶ
 παραινέσας μὴ παρανομεῖν . κατὰ
 δὲ τὸν Σύμμαχον 
 
 
 εἶπα, φησί, τοῖς στασιάζουσι· μὴ στασιάζετε, 
 καὶ τοῖς παρανόμοις· μὴ ἐπαίρετε κέρας· 
 μὴ ἐπαίρετε εἰς ὕψος τὸ κέρας ὑμῶν 
 λαλοῦντες τραχήλῳ ἀνομίαν. 
 
 Δύναται δὲ ταῦτα πρὸς τὸ ἕτερον τάγμα τῶν ἐκ περιτομῆς
 λέγεσθαι τῶν καταστασιασάντων τοῦ σωτῆρος καὶ κατεπαρθέντων
 αὐτοῦ, δι’ οὓς ἐτάκη αὐτῶν
 ἡ γῆ καὶ πάντες οἱ κατοικοῦντες
 αὐτήν 
 . 
 Πλὴν καὶ τοῖς καθ’ ὅλης τῆς οἰκουμένης ἔθνεσι διὰ τοῦ τῶν
 ἀποστόλων κηρύγματος ἐμαρτύρατο μὴ
 παρανομεῖν 
 καὶ τοῖς ἁμαρτάνουσι μὴ ὑψοῦν 
 τὸ τῆς ἁμαρτίας κέρας μηδὲ
 ἐπαίρεσθαι καὶ καταθρασύνεσθαι μηδὲ λαλεῖν ἀδικίαν κατὰ τοῦ θεοῦ ·
 ὅπερ πρότερον ἔπραττον πολυθέῳ προσέχοντες πλάνῃ καὶ τὸν
 τῶν ὅλων θεὸν μὴ εἰδότες.

Ὅτι οὔτε ἀπὸ ἐξόδων οὔτε ἀπὸ δυσμῶν 
 οὔτε ἀπὸ ἐρήμων ὀρέων, 
 ὅτι ὁ θεὸς κριτής ἐστιν, 
 τοῦτον ταπεινοῖ καὶ τοῦτον ὑψοῖ. 
 ὅτι ποτήριον ἐν χειρὶ κυρίου 
 οἴνου ἀκράτου πλῆρες κεράσματος· 
 καὶ ἔκλινεν ἀπὸ τούτου εἰς τοῦτο, 
 πλὴν ὁ τρυγίας αὐτοῦ οὐκ ἐξεκενώθη· 
 πίονται πάντες οἱ ἁμαρτωλοὶ τῆς γῆς. 
 
 
 Καὶ ταῦτα, φησίν, διεμαρτυράμην διὰ τῶν ἐμῶν ἀποστόλων
 ἅπασιν ἀνθρώποις· μνημονεύειν τῆς κρίσεως τοῦ θεοῦ καὶ
 παύσασθαι πάσης παρανομίας πεπεισμένους,
 
 ὅτι οὐ πόρρω που ἀφέστηκεν ὁ τῶν ὅλων κριτής , πάντα δὲ πληροῖ καὶ πανταχοῦ πάρεστι.
 διὸ προσήκει ὡς ἐν ὀφθαλμοῖς αὐτοῦ ζῶντας ἐπιστρεφῶς
 πολιτεύεσθαι· οὐ γὰρ μακρὰν ἀφέστηκεν ὡς νομίσαι πόρρω που
 ἀπῳκίσθαι αὐτόν, ἢ πρὸς αὐταῖς ἀνατολαῖς ἢ κατὰ τὰ δυσμιαῖα μέρη ἤ που ἐν ἐρημίαις καὶ ὄρεσιν · μέσος γὰρ ἐπιπαρὼν τοῖς πᾶσιν κριτὴς τῶν ὅλων ἐστὶν ἔργον τε
 αὐτοῦ τῆς κρίσεως τὸ κατ’ ἀξίαν ἀπονέμειν ἑκάστῳ καὶ τοῦτον μὲν ταπεινοῦν , τοῦτον 
 δὲ ὑψοῦν · ταπεινοῦν μὲν τοὺς ὑπερηφάνους καὶ τοὺς ἐπαίροντας εἰς ὕψος τὸ κέρας 
 αὐτῶν, ὑψοῦν δὲ τοὺς
 ταπεινοὺς κατὰ τό· ὁ θεὸς ὑπερηφάνοις ἀντιτάσσεται,
 ταπεινοῖς δὲ δίδωσι χάριν 
 . διό φησιν· 
 ὅτι οὔτε ἀπὸ ἐξόδων καὶ ἀπὸ ἀνατολῶν ἡλίου οὔτε ἀπὸ
 δυσμῶν 
 οὔτε ἀπὸ ἐρήμων ὀρέων, 
 
 ἀνθ’ ὧν ὁ Σύμμαχος τοῦτον ἡρμήνευσεν τὸν τρόπον·
 
 οὐ γὰρ ἀπὸ ἀνατολῆς οὐδὲ ἀπὸ δύσεως 
 οὐδὲ ἀπὸ ἐρήμου ὀρέων, 
 ἀλλ’ ὁ θεὸς κριτὴς 
 τοῦτον μὲν ταπεινοῖ, τοῦτον δὲ ὑψοῖ. 
 
 Καὶ τοῦτο δὲ φησὶν ἀναγκαῖον εἰδέναι πάντας ἀνθρώπους,
 
 ὅτι ποτήριον ἐν χειρὶ κυρίου 
 οἴνου ἀκράτου πλῆρες κεράσματος, 
 καὶ ἔκλινεν ἐκ τούτου εἰς τοῦτο· 
 πλὴν ὁ τρυγίας αὐτοῦ οὐκ ἐξεκενώθη, 
 πίονται πάντες οἱ ἁμαρτωλοὶ τῆς γῆς· 
 
 κατὰ δὲ τὸν Σύμμαχον · 
 ποτήριον γὰρ ἐν χειρὶ κυρίου 
 καὶ οἶνος ἄκρατος πληρῶν ἐκχυθεὶς 
 ὥστε ἕλκειν ἀπ’ αὐτοῦ· 
 πλὴν τὰς τρυγίας αὐτοῦ ἐκστραγγίσουσιν 
 πίνοντες οἱ φαῦλοι τῆς γῆς. 
 
 Καὶ ταῦτα, φησίν, ἐδίδαξα
 
 πάντας ἀνθρώπους, ὡς ἂν μὴ ἀπογνοῖεν, ὅτι περιμένει τοὺς
 πάντας τὸ ποτήριον , ὅπερ ἑκάστῳ
 
 κίρνησιν ὁ τῶν ὅλων κριτής . 
 Νοήσεις δὲ τοῦτο ἀπὸ τῶν ἐν ταῖς προφητείαις λελεγμένων
 περὶ ποτηρίου . γέγραπται γοῦν
 ἐν Ἱερεμίᾳ οὕτως· εἶπεν κύριος ὁ θεὸς Ἰσραὴλ πρὸς
 μέ· λάβε τὸ ποτήριον τοῦ οἴνου τοῦ ἀκράτου ἐκ χειρός
 μου, καὶ ποτιεῖς αὐτὸ πάντα τὰ ἔθνη, πρὸς ἃ ἐγὼ
 ἐξαποστελῶ σε πρὸς αὐτούς· καὶ πίονται καὶ ἐξεμοῦνται
 καὶ ἐκμανήσονται ἀπὸ προσώπου τῆς μαχαίρας, ἧς ἐγὼ
 ἀποστελῶ ἀναμέσον αὐτῶν. καὶ ἔλαβον τὸ ποτήριον ἐκ
 χειρὸς κυρίου καὶ ἐπότισα πάντα τὰ ἔθνη, πρὸς ἃ
 ἀπέστειλέν με κύριος ἐπ’ αὐτά· τὴν Ἱερουσαλὴμ καὶ τὰς
 πόλεις Ἰούδα καὶ βασιλεῖς αὐτοῦ καὶ ἄρχοντας αὐτοῦ τοῦ
 θεῖναι αὐτοὺς εἰς ἐρήμωσιν καὶ εἰς ἄβατον καὶ εἰς
 συριγμόν· καὶ τὸν Φαραὼ βασιλέα Αἰγύπτου καὶ τοὺς παῖδας
 αὐτοῦ καὶ τοὺς μεγιστᾶνας αὐτοῦ· 
 καὶ ἑξῆς φησιν· καὶ πάντας τοὺς βασιλεῖς
 τῆς γῆς τῶν ἀλλοφύλων· τὴν Ἀσκάλωνα καὶ τὴν Γάζαν καὶ
 τὴν Ἀκκάρων καὶ τὴν Ἰδουμαίαν καὶ τὴν Μωαβῖτιν καὶ τοὺς
 υἱοὺς Ἀμμὼν καὶ πάντας βασιλεῖς Τύρου καὶ πάντας
 βασιλεῖς Σιδῶνος καὶ πάντας βασιλεῖς νήσου τοὺς ἐν τῷ
 πέραν τῆς θαλάσσης· 
 μεθ’ ἃ ἐπιλέγει οὕτως· εἶπεν κύριος
 παντοκράτωρ ὁ θεὸς Ἰσραήλ· πίετε καὶ μεθύσθητε καὶ
 ἐξεμέσετε καὶ πεσεῖτε καὶ οὐ μὴ ἀναστῆτε ἀπὸ προσώπου
 τῆς μαχαίρας, ἧς ἐγὼ ἀποστελῶ ἀναμέσον ὑμῶν· καὶ ἔσται,
 ὅταν μὴ βούλωνται δέξασθαι τὸ ποτήριον ἐκ
 
 τῆς χειρός σου ὥστε πιεῖν, καὶ ἐρεῖς πρὸς αὐτούς· οὕτως
 εἶπεν κύριος τῶν δυνάμεων· πιόντες πίεσθε· 
 δι’ ὧν διδάσκει ὁ λόγος δίκην ἰατροῦ τοῖς
 δεομένοις πικρᾶς ἀντιδότου τὸν θεὸν ἐπάγειν τὰς κολάσεις,
 ὡς ἂν ἐμέσαιεν καὶ ἀποκενώσειαν τὴν πλεονάσασαν ἐν αὐτοῖς
 κακίαν, καὶ πρώτην γε αὐτὴν τὴν Ἱερουσαλὴμ τοῦ λεχθέντος
 ποτοῦ πιεῖσθαι, εἶτα δὲ τὰ λοιπὰ ἔθνη ὡς καὶ πάντων τῆς
 ὁμοίας τευξομένων καθάρσεως διὰ τῶν ἐπαχθησομένων αὐτοῖς
 τιμωριῶν. 
 Καὶ τὸ παρὸν οὖν λόγιον καταλλήλως τῇ προφητικῇ διδασκαλίᾳ
 ποτήριον εἶναι διδάσκει
 ἐν χειρὶ κυρίου , ἐν ᾧ τοὺς
 ἑκάστου καρποὺς συναγαγὼν ὥσπερ ἄκρατον
 οἶνον ἐργάζεται. εἶτ’ ἐπιδίδωσι τὸ κατ’ ἀξίαν
 πόμα ἀναλόγως ταῖς ἑκάστου πράξεσιν κιρνῶν αὐτὸ κατὰ τὸν
 τοῦ δικαίου λόγον· μὴ γὰρ τὰς φαύλους πράξεις μόνας
 ἑκάστου, ἀλλὰ καὶ τὰς ἀγαθὰς λογίζεσθαι σταθμᾶσθαί τε ὥσπερ
 συμμετρίᾳ καὶ κατάλληλον τοῖς ἑκάστου ἔργοις ἀπεργάζεσθαι
 τὸ κρᾶμα· ὃ δὴ παρίστησι λέγον· καὶ
 ἔκλινεν ἐκ τούτου εἰς τοῦτο, ὡς ἂν μία γένοιτο
 κρᾶσις τῶν τε ἑκάστου μοχθηρῶν πράξεων καὶ τῶν χρηστοτέρων.
 ἀντὶ δὲ τοῦ· καὶ ἔκλινεν ἐκ τούτου εἰς
 τοῦτο , ὁ Σύμμαχος 
 ὥστε ἕλκειν ἀπ’ αὐτοῦ 
 ἡρμήνευσεν. 
 Τὴν δὲ τρύγα 
 , φησί, 
 πιεῖσθαι πάντας τοὺς ἁμαρτωλοὺς τῆς
 γῆς · οὐκέτι γὰρ κρᾶμα, ἀλλὰ τὸ ἔσχατον καὶ
 θολερὸν τοῖς τὰ μεγάλα ἡμαρτηκόσιν ἀποκείσεσθαι. διὸ κατὰ
 τὸν Σύμμαχον εἴρηται·
 
 πλὴν τὰς τρυγίας ἐκ
 
 στραγγιοῦσι 
 πίνοντες οἱ φαῦλοι τῆς γῆς.

Ἐγὼ δὲ ἀπαγγελῶ εἰς τὸν αἰῶνα, 
 ψαλῶ τῷ θεῷ Ἰακώβ· 
 καὶ πάντα τὰ κέρατα τῶν ἁμαρτωλῶν συγκλάσω, 
 καὶ ὑψωθήσεται τὸ κέρας τοῦ δικαίου. 
 
 
 Τὰ μὲν προλεχθέντα πάντα εἶπα τοῖς
 παρανομοῦσιν 
 καὶ διεστειλάμην ἅπασι μαρτυράμενος. ἐγὼ δέ , ὁ ἀνωτέρω εἰπών· 
 διηγήσομαι τὰ θαυμάσιά σου, ὅταν λάβω καιρόν, 
 
 καὶ πάλιν φήσας· 
 ἐγὼ εὐθύτητας κρινῶ, 
 
 καὶ αὖθις εἰπών· 
 ἐγὼ
 
 ἐστερέωσα τοὺς στύλους αὐτῆς, 
 
 μετὰ τὸ κηρῦξαι καὶ μαρτύρασθαι τὰ προλεχθέντα
 τοῖς ἁμαρτωλοῖς καὶ μετὰ τὸ διδάξαι τὸν περὶ τῆς κρίσεως
 λόγον τοὺς πάντας, τί πράξω; εἰς τὸν
 αἰῶνα ψαλῶ τῷ θεῷ Ἰακώβ · οἶδα γὰρ ἐμαυτοῦ πατέρα
 τὸν γενόμενον τοῦ θεοφιλοῦς θεόν, κἀκείνῳ ψαλῶ κἀκείνῳ ἀπαγγελῶ τὰ ἐμαυτοῦ κατορθώματα. 
 Εἶθ’ οὕτως λαβὼν παρὰ τοῦ πατρὸς τὴν τοῦ κρίνειν ἐξουσίαν
 πάντα τὰ κέρατα τῶν ἁμαρτωλῶν
 συγκλάσω · συγχωρήσας μὲν αὐτοῖς ἐπαίρεσθαι κατὰ
 καιρόν, καθ’ ὃν ἔδει χρήσασθαι τῇ ἀνοχῇ καὶ τῇ μακροθυμίᾳ
 καὶ τῇ χρηστότητι, πλὴν ἐπὶ τέλει τὰ
 κέρατα αὐτῶν κατεπαρθέντα τοῦ θεοῦ συγκλάσω . 
 Ἀνάπαλιν δὲ τὰ τοῦ δικαίου κέρατα
 ὑψώσω· ἐπείπερ ἦν τεταπεινωμένα, τότε δὲ ὑψωθήσεται , ἐπειδὰν συμβασιλεύῃ τῷ
 ἑαυτοῦ βασιλεῖ κατὰ τὸν ἀπόστολον, ὅς φησιν· ἀπαρχὴ
 γὰρ Χριστός, εἶτα οἱ τοῦ Χριστοῦ ἐν τῇ παρουσίᾳ αὐτοῦ,
 εἶτα τὸ τέλος, ὅταν παραδιδῷ τὴν βασιλείαν τῷ θεῷ καὶ
 πατρί, ὅταν καταργήσῃ πᾶσαν ἐξουσίαν καὶ δύναμιν 
 , ὅτε καὶ πίονται οἱ δίκαιοι
 
 ποτήριον 
 ζωῆς ἀθανάτου, ὅπερ αὐτοῖς ἐπήγγελται εἰπών·
 ἕως ἂν πίω αὐτὸ καινὸν μεθ’ ὑμῶν ἐν τῇ βασιλείᾳ
 τῶν οὐρανῶν 
 .

Εἰς τὸ τέλος, ἐν ὕμνοις· ψαλμὸς τῷ Ἀσάφ, ᾠδή. 
 Γνωστὸς ἐν τῇ Ἰουδαίᾳ ὁ θεός, 
 ἐν τῷ Ἰσραὴλ μέγα τὸ ὄνομα αὐτοῦ. 
 ἐγενήθη ἐν εἰρήνῃ ὁ τόπος αὐτοῦ 
 καὶ τὸ κατοικητήριον αὐτοῦ ἐν Σιών· 
 ἐκεῖ συνέτριψε τὰ κράτη τῶν τόξων, 
 ὅπλον καὶ ῥομφαίαν καὶ πόλεμον. 
 διάψαλμα. 
 
 
 Τῶν ἐπ’ ἀγαθὸν τέλος 
 ἀναπεμπόντων καὶ ὁ παρὼν τυγχάνει ψαλμός. συνᾴδει δὲ τῷ πρὸ
 αὐτοῦ τοὺς περὶ τῆς κρίσεως τοῦ θεοῦ λόγους περιέχων· ὅ δὴ
 παρίστησι φάσκων ἑξῆς· 
 
 ἐκ τοῦ οὐρανοῦ ἠκούτισας κρίσιν, 
 γῆ ἐφοβήθη καὶ ἡσύχασεν 
 ἐν τῷ ἀναστῆναι εἰς κρίσιν τὸν θεὸν 
 τοῦ σῶσαι πάντας τοὺς πραεῖς τῆς γῆς. 
 
 
 Καὶ ἐν ἐκείνῳ μὲν ἐλέγετο τοῖς παρανομοῦσι· μὴ
 ὑψοῦτε κέρας καὶ μὴ ἐπαίρετε εἰς ὕψος τὸ
 κέρας ὑμῶν 
 , ἐν δὲ τῷ μετὰ χεῖρας· ἐταράχθησαν , φησίν, οἱ
 ἀσύνετοι τῇ καρδίᾳ, ὕπνωσαν ὕπνον αὐτῶν, καὶ οὐχ εὗρον
 οὐδὲν πάντες οἱ ἄνδρες τοῦ πλούτου 
 . οὗτοι δὲ ἦσαν οἱ τὰ κέρατα ὑψοῦντες 
 . 
 Παιδεύει δὲ διὰ τῶν προκειμένων ὁ λόγος δόγμα βαθύτατον, ὡς
 ἂν εἰδείημεν τίς ποτέ ἐστιν ὁ ἀληθινὸς Ἰσραὴλ καὶ τίς ἡ τούτου κατὰ τὸν ἀληθῆ λόγον
 χώρα ἡ ὀνομαζομένη Ἰουδαία τίς
 τε ἡ ἀληθινὴ Ἱερουσαλὴμ καὶ ὁποῖον τὸ τοῦ θεοῦ οἰκητήριον . ταῦτα τὸ προφητικὸν
 πνεῦμα μεθ’ ὑπερβαλλούσης σοφίας οἰκονομεῖ ὁμοῦ καὶ τοῖς
 ταπεινότερον καὶ Ἰουδαϊκώτερον ἀκροωμένοις θυμηδίαν παρέχον
 διὰ τῆς
 
 ὁμωνυμίας τῶν δηλουμένων ὁμοῦ καὶ τοὺς θεωρητικοὺς
 παιδεύματα διδάσκον θείων δογμάτων. 
 Ὁ μὲν οὖν Ἰουδαῖος πλέον οὐδὲν ἢ σὰρξ καὶ αἷμα τυγχάνων
 σαρκίνως καὶ σωματικῶς ἀκούσεται τῶν προκειμένων κἄπειτα
 ἐπαρθήσεται εἰκῇ φυσιούμενος ὑπὸ τοῦ νοὸς τῆς σαρκὸς
 αὐτοῦ καὶ οὐ κρατῶν τὴν κεφαλὴν 
 κατὰ τὸν ἱερὸν ἀπόστολον· διὸ ἑαυτὸν μὲν εἶναι τὸν
 Ἰσραὴλ οἰήσεται καὶ τὴν
 Ἰουδαίαν οὐδ’ ἑτέραν εἶναι
 τῆς Παλαιστίνων χώρας καὶ τὸν τόπον τοῦ
 θεοῦ τὴν ἐπὶ γῆς Ἱερουσαλήμ, ἐπειδήπερ ἡ Ἑβραϊκὴ
 λέξις περιέχει ἐν Σαλὴμ 
 γε γονέναι
 τὸν τόπον αὐτοῦ καὶ οἱ
 λοιποὶ δὲ ἑρμηνευταὶ τοῦτον ἡρμήνευσαν τὸν τρόπον ἐν Σαλὴμ 
 ἐκδεδωκότες. 
 Ὁ δὲ τοῖς θείοις δόγμασι μεμαθητευμένος παιδευθείς, ὅτι
 οὐ πάντες οἱ ἐξ Ἰσραὴλ οὗτοι Ἰσραήλ, οὐδὲ ὅσοι
 σπέρμα Ἀβραάμ εἰσιν πάντες τέκνα· οὐ γὰρ τὰ τέκνα τῆς
 σαρκὸς ταῦτα τέκνα τοῦ θεοῦ, ἀλλὰ τὰ τέκνα τῆς
 ἐπαγγελίας λογίζεται εἰς σπέρμα 
 , ἔτι τε ἐπακούσας τοῦ αὐτοῦ ἀποστόλου λέγοντος·
 οὐ γὰρ ὁ ἐν τῷ φανερῷ Ἰουδαῖός ἐστιν οὐδὲ ἡ ἐν τῷ
 φανερῷ ἐν σαρκὶ περιτομή, ἀλλ’ ὁ ἐν τῷ κρυπτῷ Ἰουδαῖος
 καὶ περιτομὴ καρδίας ἐν πνεύματι οὐ γράμματι, οὗ ὁ
 ἔπαινος οὐκ ἐξ ἀνθρώπων, ἀλλ’ ἐκ τοῦ θεοῦ 
 , καὶ πάλιν· ἡμεῖς γάρ ἐσμεν ἐν περιτομῇ, οἱ
 ἐν πνεύματι θεοῦ λατρεύοντες καὶ οὐκ ἐν σαρκὶ
 πεποιθότες 
 , ἔτι μὴν ἐπιστήσας τό· βλέπετε τὸν Ἰσραὴλ
 κατὰ σάρκα 
 ὡς ἑτέρου ὄντος τοῦ μὴ κατὰ σάρκα ἀλλὰ κατὰ πνεῦμα
 ἀληθινοῦ Ἰσραήλ, τούτοις μεμαθητευμένος τὸν ἀληθι νὸν Ἰσραὴλ ἐκδέξεται εἶναι τὸν ἐκ τοῦ πράγματος
 σημαινόμενον· μεταλαμβάνεται γοῦν τοὔνομα εἰς τὸν ὁρῶντα τὸν θεόν 
 · τὸν διορατικὸν τοίνυν καὶ γνωστικὸν καὶ
 ἐπιστημονικὸν ἄνδρα μόνον εἶναι τὸν ἀληθινὸν Ἰσραὴλ ἀποφανεῖται, ὃν ἡ μετὰ
 χεῖρας παρίστησι λέξις φάσκουσα· 
 ἐν τῷ Ἰσραὴλ μέγα τὸ ὄνομα αὐτοῦ. 
 
 
 Ἐλέγχει δὲ τὸν Ἰουδαῖον οὐκ ἄξιον ὄντα τῆς προσηγορίας τοῦ
 Ἰσραὴλ ὁ προφητικὸς λόγος
 ἀποτεινόμενος πρὸς αὐτοὺς καὶ λέγων· οὐαὶ ἔθνος
 ἁμαρτωλόν, λαὸς πλήρης ἁμαρτιῶν 
 , καί· ἀκούσατε λόγον κυρίου, ἄρχοντες
 Σοδόμων, προσέχετε νόμον θεοῦ, λαὸς Γομόρρας 
 , ὥσπερ οὖν ὁ φάσκων περὶ τῶν ἐθνῶν· διότι
 ἀπ’ ἀνατολῶν ἡλίου μέχρι δυσμῶν δεδόξασται τὸ ὄνομα μοῦ
 ἐν τοῖς ἔθνεσιν, καὶ ἐν παντὶ τόπῳ θυμίαμα προσάγεται τῷ
 ὀνόματί μου καὶ θυσία καθαρά , καὶ πάλιν·
 διότι μέγα τὸ ὄνομά μου ἐν τοῖς ἔθνεσι 
 , σαφῶς παρίστησι δύνασθαι τὰ ἔθνη εἶναι τὸν Ἰσραήλ , εἴπερ ἐν τῷ Ἰσραὴλ μέγα τὸ ὄνομα αὐτοῦ . καὶ πρὸς μὲν
 Ἰουδαίους ἐλέγετο· ὑμεῖς δὲ βεβηλοῦτε αὐτό 
 , δῆλον δ’ ὅτι τὸ ὄνομα 
 τοῦ θεοῦ, καὶ αὖθις εἴρηται πρὸς αὐτούς·
 δι’ ὑμᾶς διὰ παντὸς τὸ ὄνομά μου βλασφημεῖται ἐν
 τοῖς ἔθνεσιν 
 . εἰ τοίνυν ἡ μετὰ χεῖρας γραφὴ διδάσκει ἐκεῖνον
 εἶναι τὸν Ἰσραήλ , παρ’ ᾧ τὸ τοῦ
 θεοῦ δοξάζεται ὄνομα 
 , ἐκ τῶν εἰρημένων γένοιτ’ ἂν κατάδηλος ὁ ὀφείλων
 λέγεσθαι κυρίως Ἰσραήλ . 
 Ἀναλόγως δὲ τούτῳ νοήσεις καὶ τὴν Ἰουδαίαν · ἔνθα γάρ ἐστιν ἡ γνῶσις τοῦ θεοῦ,
 αὕτη ἐστὶν ἡ Ἰουδαία . τοῦτο
 γοῦν ἡ γραφὴ παρίστησι λέγουσα· 
 γνωστὸς ἐν
 
 τῇ Ἰουδαίᾳ ὁ θεός. 
 
 
 Εἰ δὲ μὴ τὸ πρᾶγμα ἐπὶ τῆς Ἰουδαίας (λέγω δὲ τῆς
 Παλαιστίνων χώρας) εὑρίσκοιτο πλείστης οὔσης εἰδωλολατρείας
 ἐν αὐτῇ γενομένης αὐτῶν Ἰουδαίων τὸ παλαιὸν
 εἰδωλολατρευόντων ἐν αὐτῇ, ὡς τοὺς προφήτας ἀπελέγχειν
 αὐτοὺς καὶ λέγειν· κατὰ γὰρ τὸν ἀριθμὸν τῶν πόλεών
 σου ἦσαν θεοί σου Ἰούδα, καὶ κατὰ ἀριθμὸν ἀμφόδων
 Ἱερουσαλὴμ ἔθυον τῇ Βαάλ , πῶς δυνατὸν ταύτην
 εἶναι λέγεσθαι τὴν τὸ γνωστὸν 
 τοῦ θεοῦ κεκτημένην Ἰουδαίαν ;
 διὰ τί δὲ
 
 οὐκ ἂν εἴποις τὴν Αἰγυπτίων χώραν ἀξίαν τῆς προσηγορίας,
 περὶ ἧς εἴρηται· καὶ ἔσται θυσιαστήριον τῷ κυρίῳ ἐν
 χώρᾳ Αἰγύπτου 
 , καὶ αὖθις· καὶ γνωστὸς ἔσται κύριος τοῖς
 Αἰγυπτίοις 
 ; εἰ γὰρ παρ’ οἷς γνωστός ἐστιν
 ὁ θεὸς παρὰ τούτοις καὶ ἡ Ἰουδαία τυγχάνει, τί τὸ κωλῦον μὴ πάντας τοὺς
 τὴν γνῶσιν ἀνειληφότας τοῦ θεοῦ ἐν τῇ Ἰουδαίᾳ εἶναι λέγεσθαι; τούτοις οὖν ἀναλόγως
 καὶ ἡ καθ’ ὅλης τῆς οἰκουμένης ἐκκλησία θεοῦ, ἐν ᾗ ὁ ἐπὶ
 πάντων θεὸς γνωστὸς ὢν
 τυγχάνει, Ἰουδαία τε εὐλόγως ἂν
 ῥηθείη. 
 Οὐκ ἂν δὲ ἁμάρτοις Ἰουδαίαν 
 εἶναι λέγων πᾶσαν τὴν θεόπνευστον καὶ Ἰουδαϊκὴν γραφὴν
 κτῆμα οὖσαν καὶ ὡς περίχωρον τοῦ ἀληθινοῦ Ἰσραὴλ διὰ τὸ τὴν
 γνῶσιν τοῦ θεοῦ ἐν αὐτῇ περιέχεσθαι. 
 Οὕτω μὲν οὖν ἡ ἀληθινὴ Ἰουδαία 
 καὶ ὁ ἀληθινὸς Ἰσραὴλ 
 νοηθήσεται κατὰ τὸν ὅμοιον τρόπον· νοήσεις δέ, ὅπως 
 ἐγενήθη ἐν εἰρήνῃ ὁ τόπος αὐτοῦ 
 καὶ τὸ κατοικητήριον αὐτοῦ ἐν Σιών· 
 
 εἰ μὲν γὰρ ὁ παρὰ Ἰουδαίοις τιμώμενος τόπος ἀπόρθητος καὶ ἀπολέ μητος πεφύλακτο, λόγον
 ἂν εἶχε συγχωρεῖν Ἰουδαίων παισὶν αὐτὸν εἶναι νομίζειν τὸν
 ὑπὸ τῶν γραφῶν δηλούμενον· εἰ δ’ οὗτος μὲν ἐκ βάθρων
 ἀνῆρται ἁλοὺς πολλάκις ὑπὸ πολεμίων, ἐν
 εἰρήνῃ δὲ λέγεται ὑπάρχειν ὁ
 τόπος αὐτοῦ , οὐκ ἂν δύναιτο ἀληθεῖ λόγῳ
 νομίζεσθαι τόπος εἶναι τοῦ θεοῦ ὁ πολλάκις ὑπὸ πολεμίων
 ἁλούς. διὸ οὐδὲ ὠνόμασε νῦν ἐπὶ τὴν Ἱερουσαλήμ, ὡς ἂν μή
 τις ἐκπέσοι ἐπὶ τὴν Ἰουδαϊκὴν πόλιν· ἀντὶ δὲ ταύτης τὴν
 διάνοιαν τοῦ πράγματος παρέστησεν εἰπών· 
 ἐγενήθη ἐν Σαλὴμ ὁ τόπος αὐτοῦ. 
 Σαλὴμ δὲ ἑρμηνεύεται
 εἰρήνη. διὸ παρὰ τοῖς ο εἴρηται· 
 ἐγενήθη ἐν εἰρήνῃ ὁ τόπος αὐτοῦ. 
 
 
 Εἰ μὲν οὖν καὶ ἐπὶ γῆς εὑρίσκοιντο ψυχαὶ παντὸς
 ἠλευθερωμέναι πολέμου ἐν εὐσταθείᾳ καὶ ἀταραξίᾳ καὶ γαλήνῃ
 διάγουσαι, εἰκότως ἂν λεχθεῖεν καὶ αὗται τόπος τοῦ θεοῦ ὡς ἂν χωρητικαὶ
 οὖσαι θείου πνεύματος· διὸ περὶ τῶν τοιούτων εἴρηται τό·
 ἐνοικήσω ἐν αὐτοῖς καὶ
 ἐμπεριπατήσω καὶ ἔσομαι αὐτῶν θεός, καὶ
 αὐτοὶ ἔσονταί μοι λαός 
 . εἰ δὲ σπανίως μὲν εὑρίσκοιντο ἐπὶ γῆς τοιοῦτοι,
 ἐν δὲ τῇ κατ’ οὐρανὸν χρηματιζούσῃ θεοῦ πόλει πληθύει τὸ
 τοῦ θεοῦ οἰκητήριον ἐν ἀγγέλοις καὶ ἀρχαγγέλοις καὶ θείαις
 δυνάμεσιν καὶ πνεύμασιν ἁγίοις, εἰκότως τὸν τόπον τοῦ θεοῦ παρ’ ἐκείνοις εἴποι
 ἄν τις κἀκείνην εἶναι τὴν εἰρήνην ἀληθῶς Σαλὴμ 
 ἐνταῦθα κατὰ τὴν Ἑβραϊκὴν φωνὴν ὠνομασμένην. διὸ
 καὶ ὁ ἀπόστολος ταύτην εἰδὼς ἔλεγεν· ἡ δὲ ἄνω
 Ἱερουσαλὴμ ἐλευθέρα ἐστίν, ἥτις ἐστὶν μήτηρ ἡμῶν 
 . Σαλὴμ μὲν γὰρ
 
 ἑρμηνεύεται εἰρήνη, Ἱερουσαλὴμ δὲ ὅρασις εἰρήνης· ἧς τὸ ἐφέστιον ἐν ταῖς κατ’ οὐρανὸν θείαις
 τυγχάνει δυνάμεσιν, ἐν αἷς ὁ θεὸς αὐτὸς ἐμπεριπατεῖ,
 χωρητικαῖς οὔσαις τῆς αὐτοῦ θεότητος. 
 Ἑξῆς τούτοις λέγεται· 
 καὶ τὸ κατοικητήριον αὐτοῦ ἐν Σιών· 
 
 εἶτα συνάπτει φάσκων ὁ λόγος· 
 ἐκεῖ συνέτριψεν τὰ κράτη τῶν τόξων, 
 ὅπλον καὶ ῥομφαίαν καὶ πόλεμον. 
 
 
 Καὶ ἐνταῦθα πάλιν εἰ μὲν ἐπὶ τῆς αἰσθητῆς καὶ ἐπιγείου Σιὼν
 ταῦτα πέπρακται, οὐδὲν ἔδει φθονεῖν Ἰουδαίοις οὕτως
 ἐκδέχεσθαι βουλομένοις· εἰ δὲ πᾶν τοὐναντίον ἐξ αὐτῶν
 ὁρᾶται τῶν πραγμάτων διὰ τὸ ἠρημῶσθαι τὴν Σιὼν ἐκ τῆς τῶν
 πολεμίων πολιορκίας, ἀνάγκη τῇ ἀποδοθείσῃ εἰρήνῃ καταλλήλως καὶ τὴν Σιὼν ἐκλαμβάνειν ἤτοι τὴν
 
 ἐκκλησίαν τοῦ θεοῦ ἢ τὴν ἐπουράνιον, ἣν καὶ ὁ θεῖος
 ἀπόστολος παρίστη λέγων· προσεληλύθατε Σιὼν ὄρει καὶ
 πόλει θεοῦ ζῶντος Ἱερουσαλὴμ ἐπουρανίῳ καὶ μυριάσιν
 ἀγγέλων πανηγύρει καὶ ἐκκλησίᾳ πρωτοτόκων ἀπογεγραμμένων
 ἐν οὐρανοῖς 
 · ἐν ταύτῃ γὰρ μηδεμιᾶς ἁμαρτίας ἐνεργούσης μηδέ
 τινος ὑφεστῶτος ψυχῶν πολεμίου συντέτριπται τὰ κράτη τῶν τόξων ἀνῄρηταί τε
 ὅπλον καὶ ῥομφαία ὡς
 λέγεσθαι περὶ τῶν καταξιουμένων τῆς ἐκεῖ διατριβῆς·
 ἀπέδρα ὀδύνη καὶ λύπη καὶ στεναγμός 
 .

Φωτίζεις σὺ θαυμαστῶς ἀπὸ ὀρέων αἰωνίων, 
 ἐταράχθησαν οἱ ἀσύνετοι τῇ καρδίᾳ, 
 ὕπνωσαν ὕπνον αὐτῶν καὶ οὐχ εὗρον οὐδὲν 
 πάντες οἱ ἄνδρες τοῦ πλούτου ταῖς χερσὶν αὐτῶν. 
 ἀπὸ ἐκτιμήσεώς σου, ὁ
 θεὸς Ἰακώβ, 
 ἐνύσταξαν πάντες οἱ ἐπιβεβηκότες τοῖς ἵπποις. 
 
 
 Σφόδρα ἀκολούθως μετὰ τὸ παραστῆσαι τὸν
 τόπον 
 τοῦ θεοῦ διδάσκει, ὅτι μὴ ἀποκέκλεισται εἴσω τοῦ
 τόπου αὐτοῦ τὰ ἀγαθά, ἀκτῖνας δ’ ὥσπερ ἐκπέμπει καὶ ἐπὶ
 τοὺς πορρωτάτω. διό φησι· 
 φωτίζεις σὺ θαυμαστῶς ἀπὸ ὀρέων αἰωνίων. 
 
 
 Τίνα δὲ ἦν τὰ αἰώνια ὄρη ἀλλ’ ἡ
 Σιὼν καὶ ἡ Σαλὴμ 
 τὰ διὰ τῶν ἔμπροσθεν ἀποδοθέντα; ἄνωθεν γοῦν ἀπὸ
 τῶν οὐρανίων ὑψωμάτων ὥσπερ ἐκ τινῶν αἰωνίων ὀρῶν τὰς αὐγὰς τῶν τῆς θεότητος αὐτοῦ
 μαρμαρυγῶν καὶ μέχρι τῶν ἐπὶ γῆς ἐκπέμπων φωτίζει τὰς τῶν ἀξίων ψυχὰς
 καταλάμπων αὐτὰς τῷ ἁγίῳ αὐτοῦ πνεύματι. 
 Ταύτας μὲν οὖν φωτίζει , τοὺς δὲ
 ἀναξίους τῶν φώτων αὐτοῦ προνοίᾳ τῆς δικαιοκρισίας αὐτοῦ
 μετερχόμενος θορυβεῖ. διὸ ἐπιλέγει· 
 ἐταράχθησαν πάντες οἱ ἀσύνετοι τῇ καρδίᾳ· 
 
 
 ἀσύνετοι γὰρ ἀληθῶς ὄντες
 τῇ καρδίᾳ ἢ κατὰ τὸν
 Σύμμαχον 
 ὑπερήφανοι τὴν καρδίαν 
 οὐ παρεδέξαντο τοῦ φωτὸς τοῦ θεοῦ τὰς μαρμαρυγάς·
 διὸ ἐταράχθησαν . 
 Οἱ δ’ αὐτοὶ καὶ ὑπνώσαντες τὸν ὕπνον
 αὐτῶν οὐχ εὗρον οὐδὲν ταῖς χερσὶν αὐτῶν, ἄνδρες 
 ὄντες πλούτου · πρὸς βραχὺ γὰρ
 ὀνειρώξαντες τῇ τοῦ θνητοῦ βίου φαντασίᾳ καὶ μέγα
 φρονήσαντες ἐπὶ πλούτῳ ἐνόμιζόν
 τινες εἶναι κατεντρυφῶντες ταῖς ἀπὸ τοῦ πλούτου
 ποριζομέναις αὐτοῖς ἡδυπαθείαις· ὡς δὲ τοῦ ὕπνου διεγρηγόρησαν μεταστάντες τοῦ
 παρόντος βίου,
 
 εὗρον ἑαυτοὺς οὐκ ἔχοντας
 οὐδὲν οὐδέ τι ταῖς χερσὶ κρατοῦντας. διὸ λέλεκταί
 που· 
 μὴ φοβοῦ, ὅταν πλουτήσῃ ἄνθρωπος 
 καὶ ὅταν πληθυνθῇ ἡ δόξα τοῦ οἴκου αὐτοῦ, 
 ὅτι οὐκ ἐν τῷ ἀποθνήσκειν αὐτὸν λήψεται τὰ πάντα, 
 οὐδὲ συγκαταβήσεται αὐτῷ ἡ δόξα αὐτοῦ. 
 
 Ἔνθεν εἰκότως οἱ ἀληθῶς ἀσύνετοι τῇ
 καρδίᾳ ἐταράχθησαν ἀπὸ ἐπιτιμήσεως τοῦ θεοῦ
 Ἰακώβ ἢ κατὰ τὸν Σύμμαχον 
 ἀπὸ ἐμβριμήσεως 
 · τὸ τηνικαῦτα γὰρ ὑπὸ ἀπόφασιν γενόμενοι τῆς τοῦ
 θεοῦ δικαιοκρισίας ταραχθήσονται εἰκότως, ἐπειδήπερ ἐνύσταξαν ἐπιβεβηκότες τοῖς ἑαυτῶν
 ἵπποις , δηλαδὴ τοῖς
 ἀκολάστοις σώμασιν· δέον ἐγρηγορέναι καὶ νήφειν
 μνημονεύοντας θείου προστάγματος λέγοντος·
 γρηγορεῖτε, ὅτι οὐκ οἴδατε τὴν ἡμέραν οὐδὲ τὴν
 ὥραν 
 . οἱ δὲ ἐνύσταζον καὶ
 ὕπνωσαν ὕπνον αὐτῶν ὀνείροις
 καὶ φαντάσμασιν ἐκδοθέντες ἵπποις τε θηλυμανέσιν τοῖς αὐτῶν σώμασι
 χρησάμενοι. 
 Οὗτοι τοιγαροῦν πάντες οἱ ποτὲ μὲν λεγόμενοι ἀσύνετοι τῇ καρδίᾳ ποτὲ δὲ ἄνδρες τοῦ πλούτου νυνὶ δὲ ἐπιβεβηκότες τοὺς ἵππους , τέως μὲν
 κατὰ τὴν θνητὴν ζωὴν ἐνύσταξαν 
 ἢ κατὰ τὸν Σύμμαχον 
 ἐκαρώθη σαν 
 κάρῳ καὶ μέθῃ ψυχῆς περιενεχθέντες, εἶτα δὲ ὕπνωσαν ὕπνον αὐτῶν φαντασίαις
 ματαίαις ἐκδοθέντες, καὶ τέλος διυπνισθέντες ἐταράχθησαν ἀπὸ ἐπιτιμήσεως τοῦ θεοῦ
 Ἰακώβ . οὗτος δὲ ἦν ὁ ἡμέτερος σωτήρ, ὁ τοῦ θεοῦ
 λόγος, ὁ τῷ Ἰακὼβ ἀναγεγραμμένος ὦφθαι
 θεός , ὁ τὴν κατὰ πάντων κρίσιν παρὰ τοῦ πατρὸς
 ἀνα δεδεγμένος.

Σὺ φοβερὸς εἶ, καὶ τίς ἀντιστήσεταί σοι; 
 ἀπὸ τότε ἡ ὀργή σου. 
 ἐκ τοῦ οὐρανοῦ ἠκούτισας κρίσιν, 
 γῆ ἐφοβήθη καὶ ἡσύχασεν 
 ἐν τῷ ἀναστῆναι εἰς κρίσιν τὸν θεὸν 
 τοῦ σῶσαι πάντας τοὺς πραεῖς τῆς γῆς. 
 διάψαλμα. 
 
 
 Τοῖς μὴ βουληθεῖσιν τοῦ θείου φωτὸς τὰς αὐγὰς παραδέξασθαι
 φοβερὸς εἶναι λέγεται· διὸ
 ἀνωτέρω μὲν αὐτῷ προσεφώνει τῷ θεῷ λέγων· 
 φωτίζεις σὺ θαυμαστῶς ἀπὸ ὀρέων αἰωνίων, 
 
 νυνὶ δὲ τῷ αὐτῷ· 
 σὺ φοβερὸς εἶ, καὶ τίς ἀντιστήσεταί σοι; 
 
 
 Οὐκοῦν ὁ αὐτὸς καὶ φωτὸς πάροχος καὶ φοβερὸς τυγχάνει· τοῖς μὲν δεξιοῖς φωτὸς χορηγός,
 τοῖς δὲ ἀριστεροῖς φοβερός, οἷς δὴ καὶ φήσει·
 πορεύεσθε εἰς τὸ πῦρ τὸ αἰώνιον τὸ ἡτοιμασμένον
 τῷ διαβόλῳ καὶ τοῖς ἀγγέλοις αὐτοῦ. 
 
 
 Εἶθ’ ἑξῆς ἐπιφέρει· 
 ἀπὸ τότε ἡ ὀργή σου. 
 
 
 Ἀπὸ τότε δέ, πότε ἀλλ’ ἢ ἀφ’ οὗ
 ἐνύσταξαν οἱ ἐπιβεβηκότες τοὺς
 ἵππους καὶ ὕπνωσαν ὕπνον
 αὐτῶν οἱ ἀσύνετοι τῇ καρδίᾳ 
 ; ἐξ ἐκείνου γὰρ αὐτοὶ ἑαυτοῖς ἐθησαύρισαν
 ὀργὴν ἐν ἡμέρᾳ ὀργῆς 
 ὡς λέγεσθαι πρὸς αὐτούς· πορεύεσθε τῷ φωτὶ
 τοῦ πυρὸς ὑμῶν καὶ τῷ φωτί, ᾧ ἐξεκαύσατε 
 · ἕκαστος γάρ, καθ’ ὃν καιρὸν ἁμαρτάνει, ἀπὸ τότε ὀργὴν ἑαυτῷ θησαυρίζει
 ὀργῆς νοουμένης τῆς τοῖς
 πλημμελοῦσι τεταμιευμένης τιμωρίας. 
 Ἑξῆς δὲ εἴρηται· 
 ἐκ τοῦ οὐρανοῦ ἠκούτισας κρίσιν. 
 
 Πρόσχες δὲ ἐπιμελῶς, ὡς οὐκ εἴρηται ἐποίησας, ἀλλ’
 ἠκούτισας . πρὶν γὰρ ἐπιβῆναι
 τὸν τῆς κρίσεως καιρὸν τοῖς πρὸ τῆς κρίσεως τὸν θνητὸν βίον
 διανύουσιν τοὺς περὶ τῆς
 
 κρίσεως λόγους ἀκουσθῆναι ἐποίησεν διὰ τῶν θείων
 ἀναγνωσμάτων· ἀλλὰ νῦν μὲν ἐκ τοῦ
 οὐρανοῦ ἀκουστὴν ἐποίησεν τὴν μέλλουσαν κρίσιν , 
 ἐπιστάντος δὲ τοῦ καιροῦ τῆς τοῦ θεοῦ δικαιοκρισίας 
 γῆ, φησίν, ἐφοβήθη καὶ ἡσύχασεν 
 ἐν τῷ ἀναστῆναι εἰς κρίσιν τὸν θεὸν 
 τοῦ σῶσαι πάντας τοὺς πραεῖς τῆς γῆς. 
 
 
 Σαφῶς δὲ παρίστησι διὰ τούτων ὁ λόγος τὸ αἴτιον τῆς
 κρίσεως· ὑπὲρ γὰρ τοῦ σῶσαι τοὺς πραεῖς
 τῆς γῆς · περὶ γὰρ τῶν ἀσεβῶν εἴρηται· 
 οὐκ ἀναστήσονται ἀσεβεῖς ἐν κρίσει 
 οὐδὲ ἁμαρτωλοὶ ἐν βουλῇ δικαίων, 
 ὅτι γινώσκει κύριος ὁδὸν δικαίων, 
 καὶ ὁδὸς ἀσεβῶν ἀπολεῖται. 
 
 Ἀναστάντος τοίνυν τοῦ θεοῦ εἰς κρίσιν ὑπὲρ τοῦ σῶσαι πάντας τοὺς πραεῖς τῆς γῆς γῆ
 φοβηθήσεται καὶ ἡσυχάσει · οἱ μὲν γὰρ πραεῖς
 τεύξονται σωτηρίας, οἱ δὲ ἀσεβεῖς τῇ ὀργῇ παραδοθήσονται, ἡ
 δὲ λοιπὴ γῆ καὶ οἱ τὴν μέσην εἰληχότες κατάστασιν παύσονται
 τῆς ταραχῆς τὸν θεῖον ἀνειληφότες φόβον.

Ὅτι ἐνθύμιον ἀνθρώπου ἐξομολογήσεταί σοι, 
 καὶ ἐγκατάλειμμα ἐνθυμίου ἑορτάσει σοι. 
 
 
 Καὶ τοῦτό φησιν ἔσεσθαι ἐν τῷ ἀναστῆναι
 τὸν θεὸν εἰς κρίσιν τοῦ σῶσαι πάντας τοὺς πραεῖς τῆς
 γῆς 
 . τί δὲ τοῦτο ἢ ἐνθύμιον
 ἀνθρώπου ἐξομολογήσεταί σοι ; πᾶσα γὰρ γλῶσσα καὶ
 πᾶς λογισμὸς καὶ ἐνθύμησις ἀνθρώπων ἐξομολογήσεται τῷ θεῷ κατὰ τὸν τῆς κρίσεως
 καιρόν, ὅτε τὰ κρυπτὰ τῶν ἀνθρώπων
 φανερὰ γενήσεται 
 . 
 
 Καὶ ἐγκατάλειμμα δέ, φησίν,
 ἐνθυμίου ἑορτάσει σοι . τί δ’
 ἂν γένοιτο ἐγκατάλειμμα
 ἐνθυμίου ἢ ὁ κεκαθαρμένος ἀπὸ πάσης πονηρᾶς ἐν
 
 θυμή σεως λογισμὸς
 ὅμοιος ὢν ἐκείνοις, περὶ ὧν εἴρηται· λεῖμμα κατ’
 ἐκλογὴν χάριτος γέγονεν 
 ; οὕτω γοῦν καὶ αὐτὸς ἐγκατάλειμμα ἐνθυμίου ὠνόμασται· διὸ ἑορτάσει τότε, ἅτε δὴ κατὰ καιρὸν
 τὰς ἐπαγγελίας ἀπολαβὼν τῆς οὐρανίου βασιλείας.

Εὔξασθε καὶ ἀπόδοτε κυρίῳ τῷ θεῷ τὰς εὐχὰς ὑμῶν, 
 πάντες οἱ κύκλῳ αὐτοῦ· 
 τῷ φοβερῷ καὶ ἀφαιρουμένῳ πνεύματα ἀρχόντων, 
 φοβερῷ παρὰ τοῖς βασιλεῦσι τῆς γῆς. 
 
 
 Συντελέσας τὸν περὶ τῆς κρίσεως τοῦ θεοῦ λόγον παραινετικῶς
 λοιπὸν πᾶσιν ἡμῖν προστάττει εὔχεσθαι
 καὶ ἀποδιδόναι κυρίῳ τῷ θεῷ ἡμῶν τὰς εὐχάς · ὡς ἔτι δὲ καιρός ἐστιν
 κατὰ τὸν ἐνεστῶτα βίον, ἀναγκαίως τοῦτο ποιεῖν παραινεῖ. 
 
 Εὐχὰς δὲ τὰς ἐπαγγελίας εἴωθεν
 ὀνομάζειν. διὸ λέλεκται· 
 ἐὰν εὔξῃ εὐχήν, μὴ χρονίσῃς ἀποδοῦναι· 
 ἀγαθὸν τὸ μὴ εὔξασθαι ἢ τὸ εὔξασθαι καὶ μὴ ἀποδοῦναι. 
 
 Ἕκαστος τοίνυν ἡμῶν τὴν ἑαυτοῦ πρόθεσιν καὶ τὴν οἰκείαν
 ἐπαγγελίαν ὥσπερ εὐχὴν
 ἀποδιδότω μεμνημένος τοῦ φήσαντος· 
 θῦσον τῷ θεῷ θυσίαν αἰνέσεως 
 καὶ ἀπόδος τῷ κυρίῳ τὰς εὐχάς σου· 
 καὶ ἐπικάλεσαί με ἐν ἡμέρᾳ θλίψεως 
 καὶ ἐξελοῦμαί σε, καὶ δοξάσεις με. 
 
 Νῦν μὲν οὖν, φησίν, εὔξασθε καὶ
 ἀπόδοτε · ἔσται γὰρ καιρός, ἐν ᾧ πάντες οἱ κύκλῳ αὐτοῦ οἴσουσι δῶρα ·
 κατὰ γὰρ τὸν τῆς βασιλείας αὐτοῦ καιρὸν 
 βασιλεῖς Θαρσεῖς καὶ νῆσοι δῶρα προσάξουσιν, 
 βασιλεῖς Ἀράβων καὶ Σαβὰ δῶρα προσοίσουσιν, 
 καὶ προσκυνήσουσιν αὐτῷ πάντες οἱ βασιλεῖς τῆς γῆς. 
 
 Τότε γοῦν καθημένῳ ἐπὶ θρόνου δόξης
 
 αὐτοῦ 
 προσκυνήσουσι πάντες μετὰ δώρων, τουτέστι μεθ’ ὧν
 ἐπιφέρεται ἕκαστος καρπῶν. διόπερ ὡς ἔτι καιρός ἐστιν,
 ἐντεῦθεν ἤδη παραινεῖ εὔξασθαι καὶ
 ἀποδιδόναι , ὡς ἂν τοὺς ἑαυτῶν θησαυροὺς
 ταμιευσάμενοι κατὰ καιρὸν αὐτῷ προσκομίσωμεν ἄξιοι
 γενόμενοι τῶν κυκλούντων αὐτοῦ τὸν θρόνον· πάντες γὰρ κύκλῳ αὐτοῦ προσοίσουσιν αὐτῷ δῶρα 
 φοβερῷ ὄντι τοῖς μὴ
 πλησιάζουσιν αὐτῷ μηδὲ τὰ δῶρα προσφέρουσιν. διὸ
 ἐπιλέγεται· 
 τῷ φοβερῷ καὶ ἀφαιρουμένῳ πνεύματα ἀρχόντων, 
 φοβερῷ παρὰ τοῖς βασιλεῦσι τῆς γῆς. 
 
 Τὸ γάρ· οὐ μὴ καταμείνῃ τὸ πνεῦμά μου ἐπὶ
 τοὺς υἱοὺς τῶν ἀνθρώπων 
 , λεχθήσεται καὶ ἐπ’ ἐκείνων τῶν ποτε μὲν ἀρχόντων
 καὶ ἡγουμένων χρηματισάντων καὶ πνεύματος ἁγίου
 καταξιωθέντων, οὐ μὴν ἀξίως βιωσάντων τῆς χάριτος· ἀφ’ ὧν
 ἀφαιρεῖται τὸ πνεῦμα , ὅπως στερηθέντες αὐτοῦ τῇ
 προσηκούσῃ παραδοθῶσι τιμωρίᾳ. Κατὰ δὲ τὸν Σύμμαχον · 
 τῷ νομοδότῃ, ἀφαιροῦντι μὲν πνεῦμα ἡγεμόνων, 
 φοβερῷ δὲ τοῖς βασιλεῦσι τῆς γῆς.

Εἰς τὸ τέλος, ὑπὲρ Ἰδιθούμ· ψαλμὸς τῷ Ἀσάφ. 
 Φωνῇ μου πρὸς κύριον ἐκέκραξα, 
 φωνῇ μου πρὸς τὸν θεόν, καὶ προσέσχεν μοι. 
 ἐν ἡμέρᾳ θλίψεώς μου τὸν θεὸν ἐξεζήτησα 
 ταῖς χερσί μου νυκτὸς ἐναντίον αὐτοῦ καὶ οὐκ
 ἠπατήθην· 
 ἀπηνήνατο παρακληθῆναι ἡ ψυχή μου. 
 ἐμνήσθην τοῦ θεοῦ καὶ ηὐφράνθην· 
 ἠδολέσχησα, καὶ ὀλιγοψύχησεν τὸ πνεῦμά μου. 
 διάψαλμα.
 
 
 
 
 
 Τῷ μὲν Ἀσὰφ εἴρηται ὁ ψαλμός , ἀνήνεκται δὲ εἰς πρόσωπον τοῦ Ἰδιθούμ , ὑπὲρ οὗ τὰ ἐμφερόμενα τῷ ψαλμῷ συνετάττετο·
 ὅθεν ὁ Σύμμαχος 
 διὰ Ἰδιθούμ 
 , ὁ δὲ Ἀκύλας 
 ἐπὶ Ἰδιθούμ 
 ἡρμήνευσαν. καὶ νῦν μὲν ὁ Ἀσὰφ τοὺς μετὰ χεῖρας
 λόγους συντάξας ὥσπερ διδάσκαλος μαθητῇ τούτοις ἐμμελετᾶν
 τῷ Ἰδιθοὺμ παραδέδωκεν ἢ ὥσπερ ἰατρὸς τῷ θεραπείας δεομένῳ
 σωτή ριον φάρμακον
 ἐπὶ τὸ χρήσασθαι αὐτὸ καὶ ὠφελεῖσθαι τὸν θεραπευόμενον, ἐν
 δὲ τοῖς ἔμπροσθεν ὑπὲρ τοῦ αὐτοῦ ἀνδρὸς ὁ Δαυὶδ ποτὲ μὲν
 ᾠδήν 
 , ποτὲ δὲ ψαλμὸν 
 ἔγραφεν· διὸ ἐν μὲν τῷ λη ψαλμῷ
 ἐπεγέγραπτο· εἰς τὸ τέλος ὑπὲρ Ἰδιθούμ, ᾠδὴ τῷ
 Δαυίδ 
 . ὅτι
 δὲ ὁ ἀνὴρ οὗτος συγχρονίσαι λέγεται τῷ Δαυὶδ καὶ τῷ Ἀσάφ, ἡ
 τῶν Παραλειπομένων παρίστησι γραφή, ὡς ἐν τοῖς ἔμπροσθεν
 ἀπεδείξαμεν. 
 Καί μοι δοκεῖ ὁ Ἰδιθοὺμ διδασκαλίας δεδεῆσθαι τοῦ περὶ
 προνοίας λόγου διὰ τὸ συνορᾶν ἐν τῷ τῶν ἀνθρώπων βίῳ
 πολλοὺς ἀθέους καὶ ἀσεβεῖς ἐπαιρομένους καὶ
 μεγαλαυχουμένους πλούτῳ τε καὶ περιουσίᾳ ἐντρυφῶντας,
 δικαίους δὲ ἔμπαλιν ταπεινουμένους καὶ πρὸς τῶν ἀσεβῶν
 καταπονουμένους. εἰκὸς γοῦν αὐτὸν ἐπὶ τούτοις ἀποδυσπετεῖν
 καὶ λόγους τινὰς κεκινηκέναι πρός τε αὐτὸν τὸν Δαυὶδ καὶ
 πρὸς τὸν Ἀσάφ, ὁποίους ἐκίνουν καὶ ἕτεροι τῶν παλαιῶν ὡς ὁ
 εἰπών· ἱνατί ἀσεβεῖς εὐθηνοῦσιν, πεπαλαίωνται δὲ καὶ
 ἐν πλούτῳ; ὁ σπόρος αὐτῶν κατὰ ψυχήν, τὰ δὲ παιδία αὐτῶν
 παίζοντα ἀναλαμβάνοντα ψαλτήριον καὶ κιθάραν λέγει δὲ
 κυρίῳ· ἀπόστα ἀπ’ ἐμοῦ· ὁδούς σου
 
 εἰδέναι οὐ βούλομαι. 
 τοιαῦτά τινα ὡς εἰκὸς ἐπαποροῦντι τῷ Ἰδιθοὺμ οἷα
 διδάσκαλοι καὶ ψυχῶν ἰατροὶ ποτὲ μὲν ὁ Δαυὶδ ποτὲ δὲ ὁ Ἀσὰφ
 διδασκαλίας παρεῖχον τῆς τοιᾶσδε δόξης θεραπευτικάς, ὅθεν
 ἐν μὲν τῷ λη ὁ Δαυὶδ τοιάδε λέγειν αὐτὸν
 ἐδίδασκεν· 
 εἶπα· φυλάξω τὰς ὁδούς μου τοῦ μὴ ἁμαρτάνειν ἐν
 γλώσσῃ μου. 
 ἐθέμην τῷ στόματί μου φυλακὴν 
 ἐν τῷ συστῆναι τὸν ἁμαρτωλὸν ἐναντίον μου· 
 ἐκωφώθην καὶ ἐταπεινώθην καὶ ἐσίγησα 
 
 καὶ τὰ τούτοις ἑξῆς, ἃ δὴ κατὰ τοὺς οἰκείους τόπους
 παραθέμενοι διεσαφήσαμεν. ἐν δὲ τῷ ξα πάλιν ὁ
 αὐτὸς λέγειν τὸν αὐτὸν ἐδίδασκεν· 
 οὐχὶ τῷ θεῷ ὑποταγήσεται ἡ ψυχή μου; 
 παρ’ αὐτοῦ γὰρ τὸ σωτήριόν μου. 
 καὶ γὰρ αὐτὸς θεός μου καὶ σωτήρ μου, 
 ἀντιλήπτωρ μου· οὐ μὴ σαλευθῶ ἐπιπλεῖον. 
 ἕως πότε ἐπιτίθεσθε ἐπ’ ἄνθρωπον, 
 φονεύετε πάντες ὑμεῖς; 
 
 Καὶ ταῦτα δὲ ὁποῖον ἔχει νοῦν κατὰ τὴν δοθεῖσαν χάριν
 ἡρμήνευται· οἷς ἀκολούθως καὶ ὁ Ἀσὰφ διὰ τῶν μετὰ χεῖρας τῷ
 αὐτῷ ἀνδρὶ παραδίδωσιν διδασκαλίαν τοῦ μὴ ταράττεσθαι ἐν
 τοῖς τοῦ βίου πειρατηρίοις, μηδὲ ἐν οἷς ἔγνω ἐκ τῶν
 ἔμπροσθεν αὐτοῦ προφητειῶν περὶ τῆς τῶν ἀσεβῶν ἐπαναστάσεως
 τῆς τε τοῦ λαοῦ τοῦ θεοῦ ταπεινώσεως, καταφεύγειν δὲ ὡς ἐπὶ
 λιμένα σωτήριον ἐν ταῖς τοιαῖσδε ἀμηχανίαις ἐπ’ αὐτὸν τὸν
 θεὸν ταῖς τε πρὸς αὐτὸν ἱκετηρίαις σχολάζειν καὶ ταῦτα
 λέγειν, ἅπερ αὐτῷ διὰ τοῦ προκειμένου ψαλμοῦ οἷα διδάσκαλος
 παρεδίδου. καὶ δῆτα παραλαβὼν τὸ μάθημα τοῦτο τὴν ἑαυτοῦ
 ψυχὴν ἐθεράπευεν
 
 κατεπᾴδων αὐτὸς ἑαυτῷ καὶ λέγων· 
 
 φωνῇ μου πρὸς κύριον ἐκέκραξα, 
 φωνῇ μου πρὸς τὸν θεόν, καὶ προσέσχεν μοι. 
 
 
 Τοιοῦτον γάρ, φησίν, ἐμαυτὸν παρεσκεύαζον ὡς ἄξιον εἶναι
 τῆς προσοχῆς τοῦ θεοῦ, διὸ προσέσχεν
 μοι , καὶ τοιαύτας τε ἠφίειν φωνὰς καὶ βοὰς ὡς
 ἀξίας εἶναι αὐτὰς τῆς τοῦ θεοῦ ἀκοῆς· διὸ κατὰ τὸν
 Σύμμαχον εἴρηται·
 
 φωνῇ μου πρὸς τὸν θεὸν 
 καὶ βοήσαντός μου πρὸς τὸν θεὸν παρέσχεν τὰς ἀκοὰς
 αὐτοῦ. 
 
 Διὰ τούτων γὰρ ἐδιδάσκετο ὁ Ἰδιθοὺμ μὴ νομίζειν πόρρω που
 ἀφεστάναι τὸν θεὸν τῶν
 
 ἐπιβοωμένων αὐτόν· εἰ γὰρ ἅμα τῷ τὴν φωνὴν ἀναπέμψαι
 ᾔσθετο ἐπηκόου αὐτοῦ γενομένου τοῦ θεοῦ, αὐτοῖς ἔργοις
 ἐδιδάσκετο πανταχοῦ παρεῖναι τὸ θεῖον καὶ τοὺς τῆς προνοίας
 ὀφθαλμοὺς ἐφορᾶν τοὺς ἀξίους. 
 Ἀλλὰ καὶ ἐν ἡμέρᾳ θλίψεώς μου, φησίν, τὸν θεὸν
 ἐξεζήτησα 
 ταῖς χερσί μου νυκτὸς ἐναντίον αὐτοῦ καὶ οὐκ
 ἠπατήθην. 
 
 Καὶ ὅτι μὲν πολλαὶ αἱ θλίψεις τῶν
 δικαίων 
 , ἐπειδὴ ἀπείραστος ἀνὴρ ἀδόκιμος 
 , παντοίως διδάσκουσιν οἱ θεῖοι λόγοι· ὡς δὲ
 θλιβόμενοι κρείττους ἑαυτῶν ἐγίγνοντο δοκιμὴν τῆς ἑαυτῶν
 παρέχοντες ὑπομονῆς οὐ μὴν συγχεόμενοι ὡς εἰλιγγιᾶν καὶ
 θορυβεῖσθαι, διδάσκει ὁ εἰπών· ἐν θλίψει ἐπλάτυνάς
 με 
 , καὶ ὁ θεῖος ἀπόστολος λέγων· θλιβόμενοι,
 ἀλλ’ οὐ στενοχωρούμενοι· καταβαλλόμενοι, ἀλλ’ οὐκ
 ἀπολλύμενοι· διωκόμενοι, ἀλλ’ οὐκ ἐγκαταλειπόμενοι 
 . οὕτως οὖν καὶ ἐνταῦθά φησιν· ἐν ἡμέρᾳ θλίψεώς μου τὸν θεὸν ἐξεζήτησα · οὐ γὰρ
 ἀπέβλεπον
 
 ἐπὶ τοὺς θλίβοντας οὐδ’ ἐπὶ τοὺς ἐπαιρομένους, ἐπιστρέφων
 δὲ ἐμαυτοῦ τὸ τῆς ψυχῆς ὄμμα πρὸς τὸν
 θεὸν κατ’ αὐτὸν τὸν τῆς θλίψεως καιρὸν αὐτὸν ἐξεζήτουν . 
 
 Ἐζήτουν δὲ αὐτὸν ταῖς χερσί μου δεδιδαγμένος
 ἐπαίρειν ὁσίους χεῖρας κατὰ τὸν φάσκοντα λόγον·
 βούλομαι δὲ τοὺς ἄνδρας προσεύχεσθαι ἐπαίροντας
 ὁσίους χεῖρας 
 . καὶ τοῦτ’ ἔπραττον οὐ δι’ ἡμέρας μόνον ἀλλὰ καὶ
 διὰ νυκτὸς 
 τὰς χεῖράς μου ἐπαίρων ἐναντίον αὐτοῦ καὶ διὰ τῆς
 προσευχῆς καὶ διὰ τῶν πρὸς αὐτὸν φωνῶν ἐπιζητῶν αὐτόν. διὸ
 ταῦτα πράττων οὐκ ἠπατήθην ·
 εὑρίσκετο γάρ μοι ζητούμενος· διὸ προσέσχεν μοι καὶ τὰς ἑαυτοῦ ἀκοὰς ἐμοὶ
 παρέσχεν. 
 Ἀντὶ δὲ τοῦ· 
 ταῖς χερσί μου νυκτὸς ἐναντίον αὐτοῦ καὶ οὐκ
 ἠπατήθην, 
 
 ὁ Σύμμαχος 
 τοῦτον ἡρμήνευσεν τὸν τρόπον· 
 ἡ χείρ μου νυκτὸς ἐκτέτατο διηνεκῶς. 
 Ταύτην μὲν οὖν εἶχον
 μεγίστην καὶ μόνην παραμυθίαν· ἄλλως δὲ οὐδενὸς ἠνειχόμην
 παρακαλεῖν με καὶ θεραπεύειν
 ἐθέλοντος ἀνθρώπου ἐν τῷ τῆς θλίψεώς
 μου καιρῷ. διὸ ἐπιλέγει· 
 ἀπηνήνατο παρακληθῆναι ἡ ψυχή μου, 
 
 ἢ κατὰ τὸν Σύμμαχον · 
 οὐκ ἐπείθετο παρηγορεῖσθαι ἡ ψυχή μου. 
 Ἀλλ’ ἀνθρώποις μὲν
 οὐκ ἐπειθόμην τοῖς ἄλλως
 με παρηγορεῖν 
 καὶ παρακαλεῖν , ἐμνήσθην δὲ τοῦ θεοῦ καὶ ηὐφράνθην · ἀπήρκει γάρ μοι ἡ τοῦ
 θεοῦ μνήμη πρὸς εὐφροσύνην. 
 Ἀλλὰ καὶ ἠδολέσχησα , φησίν,
 καὶ ὠλιγοψύχησεν · ἀνθ’ οὗ ὁ
 Σύμμαχος 
 ἡρμήνευσεν· 
 διελάλουν ἐν ἐμαυτῷ καὶ ἐλειποθύμουν. 
 Ὅτι μέν, φησίν,
 ἐμαυτῷ διελάλουν , ἐλει ποθύμουν 
 · καὶ ὅτε ἠδολέσχουν 
 παρ’ ἐμαυτῷ, τηνικαῦτα ὠλιγοψύχει τὸ
 πνεῦμά μου , ὅτε δὲ ἀνεμιμνησκόμην τοῦ θεοῦ,
 εὐφροσύνης ἐπληρούμην· ἀλλὰ καὶ ζητῶν αὐτὸν ταῖς χερσί μου νυκτὸς οὐκ ἠπατώμην ,
 ηὕρισκον γὰρ ὥσπερ πλησίον παρεστῶτά μοι καὶ τῆς φωνῆς μου
 ἐπήκοον γιγνόμενον.

Προκατελάβοντο φυλακὰς οἱ ὀφθαλμοί μου, 
 ἐταράχθην καὶ οὐκ ἐλάλησα. 
 διελογισάμην ἡμέρας ἀρχαίας 
 καὶ ἔτη αἰώνια ἐμνήσθην καὶ ἐμελέτησα· 
 νυκτὸς μετὰ τῆς καρδίας μου ἠδολέσχουν 
 καὶ ἔσκαλλον τὸ πνεῦμά μου· 
 μὴ εἰς τοὺς αἰῶνας ἀπώσεται κύριος 
 καὶ οὐ προσθήσει τοῦ εὐδοκῆσαι ἔτι; 
 ἢ εἰς τέλος τὸ ἔλεος αὐτοῦ ἀποκόψει 
 ἀπὸ γενεᾶς εἰς γενεᾶς; 
 ἢ ἐπιπλήσεται τοῦ οἰκτειρῆσαι ὁ θεὸς 
 ἢ συνέξει ἐν τῇ ὀργῇ τοὺς οἰκτιρμοὺς αὐτοῦ; 
 διάψαλμα. 
 
 
 Οἱ θλίβοντές με, φησί, λογισμοὶ οὗτοι οὗτοι ἦσαν· ἐπειδὴ
 γὰρ ἑώρων τὴν ἀποβολὴν τοῦ λαοῦ, ἣν ἐθέσπισαν οἱ
 προλεχθέντες προφητικοὶ λόγοι, ἐθορυβούμην εἰκότως καὶ
 ἐνενόουν πρὸς ἐμαυτόν, εἰ ἀθεράπευτον αὐτοῖς ἔσται τὸ
 κακόν. τὸ μὲν γὰρ ἀποβληθῆναι αὐτοὺς καιρῷ τινι καὶ
 
 εἰς τέλος αὐτοὺς τοῦτο παθεῖν
 ἐπίστευον τῇ προφητείᾳ λεγούσῃ· 
 ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου; 
 
 Ἐνηπόρουν δὲ πρὸς ἐμαυτὸν διανοούμενος ταῦτα· 
 μὴ εἰς τοὺς αἰῶνας ἀπώσεται κύριος 
 ἢ οὐ προσθήσει τοῦ εὐδοκῆσαι ἔτι 
 ἢ εἰς τέλος τὸ ἔλεος αὐτοῦ ἀποκόψει 
 ἢ ἐπιλήσεται τοῦ οἰκτειρῆσαι ὁ θεὸς 
 ἢ συνέξει ἐν τῇ ὀργῇ αὐτοῦ τοὺς οἰκτιρμοὺς αὐτοῦ; 
 
 Ταῦτα
 
 λογιζόμενος ἐταραττόμην . 
 Ἀλλ’ ἔφερόν τε τῇ μνήμῃ τὰς παλαιὰς ἡμέρας καὶ τὰ ἐξ αἰῶνος
 ἔτη ἀπὸ τῶν παλαιῶν γραμμάτων ἀναλεγόμενος, ὁσάκις
 ἁμαρτήσαντας αὐτοὺς ἀποβαλὼν ἐπανήγαγεν καὶ πολεμίοις
 παραδοὺς ἀσεβοῦντας αὖθις ἀνεκτήσατο. τί οὖν πάλαι μὲν
 αὐτοὺς καὶ μετὰ δεινὰς πλημμηλείας ἀνεκαλεῖτο μὴ εἰς τέλος ἀπωθούμενος μηδὲ ἀποκόπτων τὸ ἔλεος αὐτοῦ , νῦν δὲ
 οὐδὲν τούτων ποιήσει, λήθην δὲ ἕξει τῆς αὐτοῦ φιλανθρωπίας
 καὶ ἐπιλήσεται τοῦ οἰκτειρῆσαι 
 ὁ μακρόθυμος καὶ πολυέλεος καὶ φιλοικτίρμων; ταῦτα νυκτὸς πρὸς ἐμαυτὸν διελογιζόμην
 καὶ τὸ πνεῦμά μου ἔσκαλλον 
 διερευνῶν καὶ βασανίζων τοὺς ἐμαυτοῦ λογισμοὺς ἀνακρίνων τε
 τὸ πνεῦμα, εἴ τι ἄρα ὑποβάλοι πρὸς θεραπείαν τῶν
 ἠπορημένων. 
 Ἀντὶ δὲ τοῦ· 
 προκατελάβοντο φυλακὰς οἱ ὀφθαλμοί μου, 
 
 ὁ Σύμμαχος 
 
 ἐκώλυον, φησίν, τὰς ἀναβλέψεις οἱ ὀφθαλμοί μου. 
 
 Συνάγων γὰρ εἰς ἐμαυτὸν τοὺς ἐμαυτοῦ λογισμοὺς ἔμυον τὰ
 ὄμματα, ὡς ἂν μὴ τοῖς αἰσθητοῖς προσβάλλων περιελκοίμην τοῦ
 προκειμένου. μύων οὖν τοὺς ὀφθαλμοὺς τοῦ σώματος πρὸς
 ἐμαυτὸν διηπόρουν 
 , οὐ φωνῇ φθεγγόμενος οὐδὲ πρὸς ἕτερον λαλῶν, αὐτὸς
 δὲ πρὸς ἐμαυτὸν ἐννοῶν. διὸ ἀντὶ τοῦ· 
 ἐταράχθην καὶ οὐκ ἐλάλησα, καὶ τῶν ἑξῆς 
 
 παρὰ τῷ Συμμάχῳ εἴρηται· 
 διηπόρουν καὶ οὐκ ἐλάλησα. 
 ἀνελογιζόμην τὰς ἡμέρας τὰς πρώτας, 
 τὰ ἔτη τὰ ἀπ’ αἰῶνος ἀνεμιμνησκόμην. 
 ἀλλὰ ψαλμούς μου νυκτὸς πρὸς τὴν καρ
 
 δίαν μου διελάλουν 
 καὶ ἀνὴρ συνὼν τὸ πνεῦμά μου. 
 Οὕτως ἐπαγρύπνως διακείμενος καὶ τὰς νύκτας
 διαγρηγορῶν ἐφρόντιζον περὶ τῶν ἐμοὶ πρόσθεν, δι’ ὧν
 εἴρητο· 
 ὡς ἐν δρυμῷ ξύλων ἀξίναις ἔκοψαν τὰς θύρας αὐτῆς, 
 ἐπὶ τὸ αὐτὸ ἐν πέλυκι καὶ λαξευτηρίῳ κατέρραξαν
 αὐτήν. 
 εἰς τὴν γῆν ἐβεβήλωσαν τὸ σκήνωμα τοῦ ὀνόματός σου. 
 εἶπαν ἐν τῇ καρδίᾳ αὐτῶν αἱ συγγένειαι αὐτῶν ἐπὶ τὸ
 αὐτό· 
 καταπαύσωμεν τὰς ἑορτὰς τοῦ θεοῦ ἀπὸ τῆς γῆς. 
 τὰ σημεῖα ἡμῶν οὐκ εἴδομεν, 
 οὐκ ἔστιν ἔτι προφήτης, καὶ ἡμᾶς οὐ γνώσεται ἔτι. 
 
 Ἐπὶ τούτοις οὖν διηπόρουν 
 , εἰ θεραπεία ἔσται τοῖς ταῦτα πεπονθόσι τὰ κακά. 
 Καὶ εἰκός γε ἦν τὸν Ἰδιθοὺμ ἐπακούσαντα τῆς τοῦ Ἀσὰφ
 προφητείας καὶ ταῦτα πρὸς ἑαυτὸν λογισάμενον ἐπαπορῆσαι
 πρὸς τὸν προφήτην ὡς πρὸς διδάσκαλον ἐρώτησίν τε αὐτῷ
 προσαγαγεῖν καὶ ὥσπερ τινὰ προτείνοντα πρότασιν φάναι· τί
 οὖν, ὦ προφῆτα; ἐπειδὴ ταῦτα προεφήτευσας, βούλομαι γνῶναι
 καὶ μαθεῖν, 
 μὴ εἰς τοὺς αἰῶνας ἀπώσεται κύριος 
 καὶ οὐ προσθήσει τοῦ εὐδοκῆσαι ἔτι; 
 ἢ εἰς τέλος τὸ ἔλεος αὐτοῦ ἀποκόψει 
 ἀπὸ γενεᾶς εἰς γενεάν; 
 ἢ ἐπιλήσεται τοῦ οἰκτειρῆσαι ὁ θεὸς 
 ἢ συνέξει ἐν τῇ ὀργῇ τοὺς οἰκτιρμοὺς αὐτοῦ; 
 
 Καὶ δὴ πρὸς ταύτας τὰς προτάσεις τὴν διδασκαλίαν ὁ
 
 Ἀσὰφ ἐποιεῖτο ὑπὲρ αὐτοῦ τοῦ
 Ἰδιθοὺμ 
 γράφων τὸν ψαλμὸν διδάσκων τε αὐτὸν λέγειν· 
 φωνῇ μου πρὸς τὸν κύριον ἐκέκραξα, 
 φωνῇ μου πρὸς τὸν θεόν, καὶ προσέσχεν μοι, 
 
 παιδεύων μὴ πολυπραγμονεῖν τὰς τοῦ θεοῦ βουλάς,
 εὐχαῖς δὲ σχολάζειν καὶ ταύταις μόναις προσέχειν τὸν νοῦν
 εὐσεβοῦντα καὶ εὐφημοῦντα τοῦ θεοῦ τὰς κρίσεις·
 ἀνεξερεύνητα γὰρ τὰ κρίματα αὐτοῦ
 καὶ ἀνεξιχνίαστοι αἱ ὁδοὶ αὐτοῦ.

Καὶ εἶπα· νῦν ἠρξάμην, 
 αὕτη ἡ ἀλλοίωσις τῆς δεξιᾶς τοῦ ὑψίστου. 
 ἐμνήσθην τῶν ἔργων κυρίου, 
 ὅτι μνησθήσομαι ἀπὸ τῆς ἀρχῆς τῶν θαυμασίων σου. 
 καὶ μελετήσω ἐν πᾶσι τοῖς ἔργοις σου 
 καὶ ἐν τοῖς ἐπιτηδεύμασί σου ἀδολεσχήσω. 
 
 
 Ἀντὶ τού· 
 καὶ εἶπα· νῦν ἠρξάμην, 
 αὕτη ἡ ἀλλοίωσις τῆς δεξιᾶς τοῦ ὑψίστου, 
 
 ὁ μὲν Ἀκύλας 
 
 καὶ εἶπα, φησίν, ἀρρωστία μου 
 αὕτη ἀλλοίωσις δεξιᾶς ὑψίστου, 
 ὁ δὲ Σύμμαχος · 
 τρῶσίς μου 
 ἐστὶν ἐπιδευτέρωσις δεξιᾶς τοῦ ὑψίστου, 
 ἡ δὲ ε 
 ἔκδοσις 
 καὶ εἶπα, φησίν, ὠδῖνές μου 
 εἰσὶν ἀλλοίωσις δεξιᾶς τοῦ ὑψίστου. 
 Πρὸς τοῖς
 προηπορημένοις καὶ ταῦτα, φησί, πρὸς ἐμαυτὸν ἐνενόουν, ὅτι
 οἱ τοιοῦτοι λογισμοί, δι’ ὧν ἀρτίως ἐπηπόρουν, ἀρρωστία μου 
 εἰσὶν ἢ ὠδῖνες 
 εἰσὶν ἢ τρώσεις μού 
 εἰσιν· ἐξ ἀσθενείας γὰρ ψυχῆς τοὺς τοιούτους
 προήκαμεν λόγους καὶ ἀπὸ τρώσεως 
 ψυχῆς· τετρωμένος γὰρ καὶ συναλγῶν ὡς ὑπὲρ ἑαυτοῦ
 μελῶν ἀλλὰ καὶ ὠδίνων 
 ὡς ὑπὲρ σπλάγχνων οἰκείων τοιαῦτα ἐφθεγξάμην. 
 Ταῦτα δὲ πέπονθα, ἐπειδήπερ ἴδον ἀλλοίωσιν γενομένην τῆς
 δεξιᾶς τοῦ ὑψίστου . πάλαι μὲν γὰρ αὕτη
 κατειργάζετο πολλά τε θαύματα καὶ παραδόξους εὐεργεσίας τῷ
 λαῷ παρέχουσα, νυνὶ δὲ ἀλλοίωσις γεγένηται τῆς
 δεξιᾶς τοῦ ὑψίστου · διὸ
 
 καὶ ὠδῖνές 
 με κατέσχον, ὁμολογῶ τετρῶσθαι τὴν ψυχὴν ἀρρωστίᾳ 
 καὶ ἀσθενείᾳ γνώσεως. 
 Τὴν δὲ ἀλλοίωσιν τῆς δεξιᾶς τοῦ
 θεοῦ ἑώρων ἀναμιμνησκόμενος τῶν 
 παλαιῶν ἔργων αὐτοῦ. διό φησιν·
 
 ἐμνήσθην τῶν ἔργων κυρίου 
 ἀπὸ τῆς ἀρχῆς τῶν θαυμασίων σου 
 καὶ μελετήσω ἐν πᾶσι τοῖς ἔργοις σου, 
 καὶ ἐν τοῖς ἐπιτηδεύμασί σου ἀδολεσχήσω· 
 
 ἀνθ’ ὧν ὁ Σύμμαχος τοῦτον ἡρμήνευσε τὸν τρόπον· 
 ἀνεμιμνησκόμην τὰς περινοίας κυρίου, 
 ἀναπολῶν τὰ ἀρχαῖα τεράστιά σου 
 καὶ διεμελέτων πάσας τὰς πράξεις σου, 
 καὶ τὰ μηχανήματά σου διηγούμην ταῦτα ἀναφέρων τῇ
 μνήμῃ. 
 Ἔπειτα νῦν ἀκούων,
 ὡς εἰς τέλος ἀπώσω, καὶ ὠργίσθη ὁ θυμός σου ἐπὶ
 πρόβατα νομῆς σου 
 , εἰκότως ἐνενόησα, ὅτι ἀλλοίωσις ἔστι τῆς δεξιᾶς
 τοῦ ὑψίστου · μεταβολῆς γὰρ ταῦτα σημεῖα καὶ
 ἀλλοιώσεως τῆς πάλαι τοῦ
 θεοῦ περὶ τὸν λαὸν κηδεμονίας.

Ὁ θεός, ἐν τῷ ἁγίῳ ἡ ὁδὸς αὐτοῦ· 
 τίς θεὸς μέγας ὡς ὁ θεὸς ἡμῶν; 
 σὺ εἶ ὁ θεὸς ὁ ποιῶν θαυμάσια, 
 ἐγνώρισας τοῖς λαοῖς τὴν δύναμίν σου· 
 ἐλυτρώσω ἐν τῷ βραχίονί σου τὸν λαόν σου, 
 τοὺς υἱοὺς Ἰακὼβ καὶ Ἰωσήφ. 
 διάψαλμα. 
 
 
 Τὴν ἀλλοίωσιν τῆς δεξιᾶς τοῦ
 ὑψίστου 
 συνιδών, ὁποία εἰργάσατο· ἀντὶ γὰρ ἑνὸς ἔθνους
 πάντων τῶν ἐθνῶν εὐεργετικὴ κατέστη, οὐκέτι γὰρ ἑνὶ λαῷ
 τὴν δύναμιν αὐτοῦ, ἀλλὰ καὶ
 πᾶσιν τοῖς ἔθνεσιν καὶ πᾶσι τοῖς λαοῖς
 ἐγνώρισεν . διόπερ ἐκπληττόμενος καὶ ἀποθαυμάζων
 φημί· 
 ὁ θεός, ἐν τῷ ἁγίῳ ἡ ὁδός σου· 
 
 ἐπέκεινα γάρ ἐστι τῆς θνητῆς φύσεως ἡ κατάληψις
 
 τῆς ὁδοῦ σου ὥστ’ ἂν εὐλόγως
 φᾶναι τό· ὢ βάθος πλούτου καὶ σοφίας καὶ γνώσεως
 θεοῦ· ὡς ἀνεξερεύνητα τὰ κρίματα αὐτοῦ καὶ ἀνεξιχνίαστοι
 αἱ ὁδοὶ αὐτοῦ. 
 
 
 Οὐκέτ’ οὖν προσήκει πολυπρα γμονεῖν οὐδὲ τὰ ἀπόρρητα διερευνᾶσθαι·
 τίς γὰρ ἔγνω νοῦν κυρίου, ἢ τίς
 σύμβουλος αὐτοῦ ἐγένετο; 
 διὸ κατὰ καιρὸν ταῦτα ἐννοήσας ὑπερεκπλήττεται τὸ
 βάθος τῆς σοφίας τοῦ θεοῦ 
 καί φησίν· 
 ὁ θεός, ἐν τῷ ἁγίῳ ἡ ὁδός σου· 
 τίς θεὸς μέγας ὡς ὁ θεὸς ἡμῶν; 
 σὺ εἶ ὁ θεὸς ὁ ποιῶν θαυμάσια. 
 
 Ποῖα δὲ θαυμάσια ,
 διερμηνεύει ἑξῆς εἰπών· 
 ἐγνώρισας ἐν τοῖς λαοῖς τὴν δύναμίν σου· 
 
 ἀνθ’ οὗ ὁ Σύμμαχος ἐξέδωκεν· 
 γνωστὴν ἐποίησας ἐν τοῖς ἔθνεσι τὴν ἰσχύν σου· 
 ὥσπερ γὰρ ἐλυτρώσω πάλαι ποτὲ ἐν τῷ βραχίονί σου τὸν λαόν σου, τοὺς υἱοὺς
 Ἰακὼβ καὶ Ἰωσήφ , ὅτ’ ἠλευθέρους αὐτοὺς ἐκ γῆς
 Αἰγύπτου ἐξ οἴκου δουλείας, τὸν αὐτὸν τρόπον καὶ νῦν, ὅτε
 γέγονεν ἀλλοίωσις τῆς δεξιᾶς τοῦ
 ὑψίστου 
 , ἐγνώρισας ἐν τοῖς λαοῖς τὴν
 δύναμίν σου καὶ ἐν τοῖς
 ἔθνεσι τὴν ἰσχύν σου 
 .

Εἴδοσάν σε ὕδατα, ὁ θεός, 
 εἴδοσάν σε ὕδατα, καὶ ἐφοβήθησαν, 
 καὶ ἐταράχθησαν αἱ ἄβυσσοι, πλῆθος ἤχους ὑδάτων. 
 φωνὴν ἔδωκαν αἱ νεφέλαι, 
 καὶ γὰρ τὰ βέλη σου διαπορεύονται· 
 φωνὴ τῆς βροντῆς σου ἐν τῷ τροχῷ, 
 ἔφαναν αἱ ἀστραπαί σου τῇ οἰκουμένῃ. 
 
 
 Σφόδρ’ ἀκολούθως προειπών· ἐγνώρισας ἐν
 τοῖς λαοῖς τὴν δύναμίν σου 
 , ἢ κατὰ τὸν Σύμμαχον · γνωστὴν
 ἐποίησας ἐν τοῖς ἔθνεσι τὴν ἰσχύν σου 
 , παρίστησι τὸ μυστήριον τῆς
 καινῆς διαθήκης προφητικῶς τὰ μέλλοντα
 
 θεσπίζων. διό φησιν· 
 εἴδοσάν σε ὕδατα, ὁ θεός, 
 εἴδοσάν σε ὕδατα, καὶ ἐφοβήθησαν· 
 
 ὥσπερ γὰρ πάλαι ποτὲ ἐπὶ τῆς ἐξ Αἰγύπτου πορείας
 τῶν υἱῶν Ἰσραὴλ 
 ἡ θάλασσα εἶδεν καὶ ἔφυγεν, 
 ὁ Ἰορδάνης ἐστράφη εἰς τὰ ὀπίσω, 
 
 τὸν αὐτὸν τρόπον καὶ κατὰ τὴν παρουσίαν τοῦ
 Ἐμμανουήλ , δηλαδὴ τοῦ μεθ’ ἡμῶν
 θεοῦ 
 , ὁπηνίκα παρῄει ἐπὶ τὸν
 Ἰορδάνην ποταμόν , ἰδόντα αὐτὸν τὰ ὕδατα ἐξεπλάγη. 
 Οὐ μὴν ἀλλὰ καὶ τὰ πλήθη τῶν ἐν ταῖς ἐκκλησίαις τοῦ θεοῦ
 συγκροτουμένων λαῶν ὕδασι παρωμοιωμένα (κατὰ τὸν φάσκοντα
 προφητικὸν λόγον φωνὴ ἐθνῶν πολλῶν ὁμοία
 ὑδάτων πολλῶν 
 ) ἰδόντα ψυχῆς ὀφθαλμοῖς τὸν εἰς ἀνθρώπους
 ἐπιδεδημηκότα θεὸν φόβον ἀνέλαβον σωτήριον, περὶ οὗ
 εἴρηται· ἀρχὴ σοφίας φόβος θεοῦ 
 · ἕως μὲν γὰρ τυφλώττοντα ἦν ταῦτα τὰ ὕδατα, οὐχ
 ἑώρα τὸν θεὸν οὐδὲ φόβον εἶχεν αὐτοῦ, νυνὶ δὲ τὰ μεγάλα
 ὠφέληται ἀπὸ τῆς θέας καὶ τῆς γνώσεως τοῦ ἐπιδημήσαντος
 αὐτοῖς λόγου. 
 Καὶ αὖθις κατὰ τὴν ἱστορίαν, ὁπηνίκα ὁ σωτὴρ
 ἠνάγκασεν τοὺς μαθητὰς ἀνελθεῖν εἰς τὸ πλοῖον καὶ
 προάγειν εἰς τὸ πέραν 
 , εἶτα τετάρτῃ φυλακῇ τῆς νυκτὸς ἤρχετο πρὸς
 αὐτοὺς περιπατῶν ἐπὶ τῆς θαλάσσης 
 , καὶ τότε εἶδεν αὐτὸν
 τὰ ὕδατα καὶ ἐφοβήθησαν . 
 Ἀλλὰ καὶ ὅτε ἐπετίμησε τοῖς ἀνέμοις καὶ τῇ θαλάσσῃ,
 καὶ ἐγένετο γαλήνη μεγάλη 
 , 
 ἐταράχθησαν αἱ ἄβυσσοι καὶ πλῆθος ἤχους ὕδατος. 
 
 Καὶ ταῦτα μὲν ἐτελεῖτο συμφώνως τῇ προφητείᾳ πρὸς
 λέξιν, πρὸς δὲ διάνοιαν τὰ μὲν
 ὕδατα ,
 
 λέγω δὲ τὰ πλήθη τὰ ἐκκλησιαστικὰ ἐξ ἁπάντων τῶν ἐθνῶν
 συνηγμένα, ἀρχὴ σοφίας γέγονεν τὸν θεῖον ἀναλαβόντα φόβον
 κατὰ τό· ἀρχὴ σοφίας φόβος κυρίου 
 · αἱ δὲ ἄβυσσοι , ἕτεραι οὖσαι παρὰ τὰ ὕδατα , ἐταράχθησαν ὡς ἦχον 
 καὶ θόρυβον παρασχεῖν· εἴποις δ’ ἂν τὰς
 ἀβύσσους εἶναι τὸ τάγμα τῶν ἀπίστων ἐθνῶν τῶν τῇ
 ἐκκλησίᾳ κατὰ καιροὺς ἐπανισταμένων καὶ τοὺς κατ’ αὐτῆς
 διωγμοὺς ἐπεγειρόντων.
 
 
 Ἀλλὰ μὲν πρῶτα ὕδατα ἐφοβεῖτο 
 τὸν θεόν, αἱ δὲ δηλωθεῖσαι
 ἄβυσσοι ἐταράττοντο , τρίτον
 δὲ τάγμα τυγχάνει παρὰ τὰ λελεγμένα τὸ τῶν νεφελῶν , ὃ δὴ φωνὴν ἔδωκεν . τίνες δὲ ἦσαν αἱ νεφέλαι ἀλλ’ αἱ κελευσθεῖσαι μὴ βρέχειν ἐπὶ
 τὸν πρότερον ἀμπελῶνα κατὰ τὸ φῆσαν λόγιον· καὶ ταῖς
 νεφέλαις ἐντελοῦμαι τοῦ μὴ βρέξαι ἐπ’ αὐτόν ὑετόν 
 , δῆλον δὲ ὅτι τὸν ἐκ περιτομῆς λαόν; νεφέλαι δὲ πεπληρωμέναι ὑδάτων μὴ
 ὕουσαι ἐπὶ τὸν παλαιὸν ἀμπελῶνα τίνες ἂν εἶεν ἢ οἱ τοῦ
 σωτῆρος μαθηταὶ καὶ ἀπόστολοι καὶ εὐαγγελισταί, οἳ καθ’
 ὅλης τῆς οἰκουμένης τὸν ἐπουράνιον ὑετὸν διαδεδωκότες
 φωνὴν ἔδωκαν , ὥστε
 εἰς πᾶσαν τὴν γῆν ἐξελθεῖν τὸν φθόγγον αὐτῶν καὶ
 εἰς τὰ πέρατα τῆς οἰκουμένης τὰ ῥήματα αὐτῶν 
 ; διὸ λέλεκται· 
 φωνὴν ἔδωκαν αἱ νεφέλαι, 
 καὶ γὰρ τὰ βέλη σου διαπορεύονται. 
 
 Ποῖα δὲ βέλη ἢ τὰ
 σωτήρια καὶ τὰ ἐκλεκτὰ τὰ τιτρώσκοντα τὰς τῶν σωζομένων
 ψυχάς, δι’ ὧν ἡ νύμφη Χριστοῦ, ἡ ἐκκλησία, τετρῶσθαι
 ὁμολογεῖ φάσκουσα· ὅτι τετρωμένη ἀγάπης
 
 ἐγώ 
 ; καὶ αὐτὸς δὲ ὁ σωτὴρ βέλος ὠνόμαστο κατὰ τὸν εἰπόντα προφήτην·
 ἔθηκέν με ὡς βέλος ἐκλεκτὸν καὶ ἐν τῇ φαρέτρᾳ
 αὐτοῦ ἔκρυψέν με 
 . 
 Ἀλλὰ τοῦ μὲν πατρὸς βέλος ἦν ὁ
 μονογενὴς αὐτοῦ λόγος, τοῦ δὲ υἱοῦ βέλη ἐτύγχανον οἱ ἀπόστολοι καὶ τὰ θεῖα καὶ
 πεπυρωμένα αὐτοῦ λόγια· διὸ λέλεκται ἐν τῷ περὶ τοῦ
 ἀγαπητοῦ 
 ψαλμῷ· 
 τὰ βέλη σου ἠκονημένα, 
 λαοὶ ὑποκάτω σου πεσοῦνται. 
 Οὕτω
 δ’ οὖν καὶ ἐνταῦθα εἴρηται· καὶ γὰρ τὰ
 βέλη σου διαπορεύονται · περιτρέχοντα γὰρ
 ἁπανταχοῦ τὰ τοῦ Χριστοῦ βέλη 
 διεπορεύετο κηρύττοντα. διὸ
 φωνὴν ἔδωκαν αἱ νεφέλαι . 
 Ἀλλὰ καὶ φωνὴ τῆς βροντῆς σου ,
 φησίν, ἐν τῷ τροχῷ · βροντὴν δὲ ἐνταῦθα τὸ κήρυγμα τὸ
 εὐαγγελικὸν αἰνίττεται· ὡς γὰρ φωνὴ
 βροντῆς οὐράνιος τυγχάνει βοὴ καὶ πᾶσαν
 ἀνθρωπίνην ὑπερβάλλουσα δύναμιν, τὸν αὐτὸν τρόπον καὶ τὸ
 εὐαγγελικὸν κήρυγμα, οὐράνιον τυγχάνον, οὐκ ἀνθρωπίνην
 περιεῖχεν ἰσχύν· οὐδὲ γὰρ ἐκ θνητῆς βουλῆς ὡρμᾶτο, σὺν
 θεϊκῇ δὲ δυνάμει τὸν σύμπαντα ἐπλήρου κόσμον. διὸ καὶ τοὺς
 ἀποστόλους αὐτοῦ ὁ σωτὴρ βοανῆργες 
 ὠνόμαζεν, ὅπερ ἑρμηνεύεται υἱοὶ βροντῆς 
 . oὐκοῦν καὶ ἐνταῦθα ἀκολούθως τοῖς ἔμπροσθεν
 εἴρηται· 
 φωνὴ τῆς βροντῆς σου ἐν τῷ τροχῷ. 
 
 
 Τροχὸν δὲ σημαίνει τὸν σύμπαντα
 βίον, ἐπεὶ καὶ ἐν τῷ Ἐζεκιὴλ τροχὸς ἐν τροχῷ 
 λέλεκται ὁ σύμπας τῶν ἀνθρώπων βίος. ἔστι μὲν οὖν
 τροχὸς ὁ κόσμος σφαιροειδὴς ὢν
 κυκλοφορητικῶς τε κινούμενος, ἐν τούτῳ δὲ
 τροχὸς ὁ τῶν ἀνθρώπων ἐστὶν βίος,
 ἄπαυστον
 
 τὴν στροφὴν ποιούμενος· διὸ καὶ τροχὸς ἐν τῷ
 τροχῷ 
 εἴρηται. Κατὰ δὲ τὸν Ἀκύλαν · 
 φωνὴ βροντῆς σου ἐν τῷ τροχῷ, 
 κατὰ δὲ τὸν
 Σύμμαχον · 
 ἦχος βροντῆς σου ἐν τῷ τροχῷ, 
 κατὰ δὲ τὸν
 Θεοδοτίων α· 
 φωνὴ βροντῆς σου ἐν τῷ τροχῷ. 
 
 Καὶ θέα, ὅπως κατὰ πάντας τοὺς ἑρμηνευτὰς τροχὸς ὠνόμασται, ἐπεὶ καὶ ἡ
 Ἑβραϊκὴ λέξις βαγελγὲλ 
 περιέχει, ὅπερ ἐστὶν ἐν τῷ
 τροχῷ · οὕτως δὲ ὠνόμασται καὶ ἐν τῷ Ἐζεκιήλ.
 ἔνθα γενόμενος παρασημειώσῃ, ὡς καὶ ἡ θεία γραφὴ τὸ
 περιέχον τροχὸν οἶδεν· διὸ σφαιροειδῆ φασιν εἶναι τὸν
 κόσμον, ἐπεὶ καὶ ἐν τῷ Ἔσδρα ὁ Ζορο βάβελ τὰ νικητήρια ἀπηνέγκατο
 παρὰ τῷ βασιλεῖ εἰρηκώς· μέγας ὁ οὐρανός, καὶ μέγας
 ὁ ἥλιος, ὅτι στρέφεται ἐν τῷ κύκλῳ τοῦ οὐρανοῦ καὶ
 ἐπανέρχεται εἰς τὸν ἴδιον τόπον ἐν ἡμέρᾳ μιᾷ. 
 
 
 Ταῦτα μὲν οὖν κατὰ τὴν φυσικὴν θεωρίαν· τὰ δὲ προκείμενα
 θεσπίζει τῆς εὐαγγελικῆς θεοφανείας τὴν δύναμιν καὶ ὡς δι’
 αὐτῆς τὰ πλήθη μὲν τῶν ἐθνῶν τὸν θεὸν ἐπέγνω ( αἱ δὲ ἄβυσσοι
 ἐταράχθησαν , αἱ δὲ
 προλεχθεῖσαι νεφέλαι ἔδωκαν
 φωνήν ) καὶ ὥστε τὰ
 βέλη αὐτοῦ διεπορεύθη καὶ ὡς φωνὴ τῆς
 βροντῆς αὐτοῦ γέγονεν ἐν τῷ
 τροχῷ καὶ ἐπὶ πᾶσι τούτοις ὡς 
 ἔφαναν αἱ ἀστραπαὶ αὐτοῦ τῇ οἰκουμένῃ. 
 
 Τίνας δ’ ἂν εἴποις τὰς
 ἀστραπὰς αὐτοῦ ἢ τὰ φέγγη τῶν τοῦ ἁγίου
 πνεύματος χαρισμάτων τὰ ἐξαστράπτοντα καθ’ ὅλης τῆς οἰκουμένης ; διαιρέσεις
 γὰρ χαρισμάτων εἰσίν, τὸ δὲ αὐτὸ πνεῦμα , καί·
 ᾧ μὲν διὰ τοῦ πνεύματος δέδοται λόγος σοφίας καὶ
 ἄλλῳ λόγος γνώσεως καὶ
 
 ἄλλῳ πίστις 
 καὶ τὰ λοιπά· ἅτινα ἐξαίρετα ὄντα τοῦ θεοῦ
 χαρίσματα ἐξαστράπτει καὶ καταλάμπει τὴν ἐκκλησίαν
 αὐτοῦ.

Ἐσαλεύθη καὶ ἔντρομος ἐγενήθη ἡ γῆ. 
 ἐν τῇ θαλάσσῃ ἡ ὁδός σου 
 καὶ αἱ τρίβοι σου ἐν ὕδασι πολλοῖς, 
 καὶ τὰ ἴχνη σου οὐ γνωσθήσονται. 
 ὡδήγησας ὡς πρόβατα τὸν λαόν σου 
 ἐν χειρὶ Μωσῆ καὶ Ἀαρών. 
 
 
 Ἀκολούθως τοῖς ἀποδεδομένοις ἐσαλεύθη 
 καὶ ἐσείσθη ἡ γῆ 
 · ἀντὶ γὰρ τοῦ καὶ
 ἔντρομος κατὰ πάντας τοὺς ἑρμηνευτὰς καὶ ἐσείσθη 
 εἴρηται. οὕτω δὲ ἐσείσθη
 ἡ γῆ 
 , ὡς εἴρηται ἐν εὐαγγελίοις· καὶ εἰσελθόντος
 τοῦ σωτῆρος εἰς Ἱεροσόλυμα ἐσείσθη πᾶσα ἡ πόλις λέγουσα·
 τίς ἐστιν οὗτος; 
 ὡς γὰρ οἱ τὴν πόλιν οἰκοῦντες ἐδηλοῦντο διὰ τοῦ
 τόπου, κατὰ τὸν αὐτὸν τρόπον καὶ νῦν τοὺς τὴν γῆν οἰκοῦντας
 κλονηθῆναί 
 φησιν καὶ σεισθῆναι 
 τὸ λόγιον. διὸ πᾶσα ἀκοὴ κεκίνηται ἐκ τοῦ
 εὐαγγελικοῦ κηρύγματος εἰς μαρτύριον πᾶσι τοῖς ἔθνεσιν
 κεκηρυγμένου. ἀκολούθως δὲ ἐσαλεύθη 
 
 καὶ ἐσείσθη ἡ γῆ 
 ἢ ἐκλονήθη 
 διὰ τὰ ἔμπροσθεν λελεγμένα· εἰ γὰρ ἔφαναν αἱ ἀστραπαὶ αὐτοῦ τῇ οἰκουμένῃ , εἰ φωνὴ τῆς βροντῆς αὐτοῦ ἐξήχησεν
 ἐν τῷ τροχῷ , εἰ τὰ βέλη αὐτοῦ ἐπὶ πάντας διαπορεύηται , εἰ αἱ νεφέλαι τὴν αὐτῶν ἔδωκαν φωνήν 
 , ἀκόλουθον ἦν ἐκ τούτων ἁπάντων κλονηθῆναι 
 καὶ σαλευθῆναι τὴν
 γῆν . 
 Ὅπως δὲ ἐν τῇ θαλάσσῃ ἡ ὁδὸς 
 αὐτοῦ γέγονεν καὶ αἱ τρίβοι 
 αὐτοῦ ἐν ὕδασι πολλοῖς , καὶ ὡς
 τὰ ἴχνη αὐτοῦ οὐ γινώσκεται , εἴσῃ ἐπιστήσας τῇ
 πρὸς τοὺς μαθητὰς ἐπαγγελίᾳ αὐτοῦ
 
 φησάσῃ· πορευθέντες μαθητεύσατε πάντα τὰ ἔθνη ἐν τῷ
 ὀνόματί μου , καί· ἰδοὺ ἐγὼ μεθ’ ὑμῶν εἰμι πάσας
 τὰς ἡμέρας ἕως τῆς συντελείας τοῦ αἰῶνος 
 · ἀοράτως γὰρ ἁπανταχοῦ γῆς συνὼν τοῖς αὐτοῦ
 μαθηταῖς ἐν τῇ τοῦ βίου θαλάσσῃ 
 καὶ τοῖς πολλοῖς τῶν ἐθνῶν
 ὕδασιν ἐπεπορεύετο. καὶ
 τοῦτ’ ἔπραττεν ἀοράτῳ καὶ ἀφανεῖ δυνάμει, διὸ λέλεκται·
 καὶ τὰ ἴχνη σου οὐ
 γνωσθήσονται . 
 Ταῦτα μὲν οὖν ἐπληροῦτο κατὰ τὴν σωτήριον θεοφάνειαν· οὕτω
 δὲ ταῦτα, φησίν, ἐγίνετο ἐπὶ τῆς εἰς ἀνθρώπους παρουσίας
 αὐτοῦ κατὰ τὴν ἀλλοίωσιν τῆς δεξιᾶς τοῦ
 ὑψίστου 
 , ὥσπερ καὶ πάλαι ἐπὶ τοῦ προτέρου λαοῦ ὁπηνίκα
 ἐξαγαγὼν αὐτοὺς ἐκ γῆς Αἰγύπτου διήγαγεν διὰ τῆς θαλάσσης·
 καὶ τότε γὰρ δεικνὺς τὰς ἀρετὰς αὐτοῦ ὁδὸν ἐποίει καὶ τρίβους ἐν
 ὕδασι πολλοῖς ὡς προηγουμένῳ αὐτῷ ἐπακολουθεῖν
 
 ἐν τῇ πορείᾳ τῆς θαλάσσης τὸν πάντα Ἰσραὴλ ἄγνωστόν τε
 εἶναι καὶ ἀκατάληπτον ἀνθρώποις τὴν πορείαν αὐτοῦ· ὅτε καὶ
 ὡδήγησεν ὡς πρόβατα τὸν λαὸν αὐτοῦ ἐν χειρὶ Μωσῆ καὶ Ἀαρών . 
 Ἄλλος μὲν οὖν τὰ προκείμενα παντα ἐπὶ τὴν ἔξοδον τὴν ἀπ’
 Αἰγύπτου ἀνοίσει τότε πεπληρῶσθαι φάσκων τό· 
 εἴδοσάν σε ὕδατα, ὁ θεός, 
 εἴδοσάν σε ὕδατα καὶ ἐφοβήθησαν, 
 ἐταράχθησαν ἄβυσσοι, πλῆθος ἤχους ὕδατος, 
 
 πᾶσάν τε τὴν περικοπὴν ἀκολούθως ἐπὶ τὴν τότε
 πραχθεῖσαν ἱστορίαν ἀναπέμψει· ἐγὼ δὲ μὴ εὑρών, ὅπως τὰ
 ἑξῆς εἰρημένα κατὰ τὴν λέξιν ἐπληροῦτο (οὐ γὰρ μέμνηται
 
 ὁ Μωσέως νόμος, ὡς νεφέλαι 
 τινὲς κατὰ τὸν καιρὸν ἐκεῖνον φωνὴν
 ἔδωκαν σωματικῶς οὐδὲ ὡς βέλη αἰσθητὰ διεπορεύετο οὐδὲ ὡς ὅλῃ τῇ οἰκουμένῃ ἔφαναν αἱ ἀστραπαὶ 
 αὐτοῦ, καθ’ ὃν χρόνον ἦσαν ἐν τῇ ἐρήμῳ), τὴν
 ὑποπεσοῦσαν εἰς τοὺς τόπους ἑρμηνείαν παρεθέμην. ὁποίαν δὲ
 χρὴ τῶν εἰρημένων ἐκδοχῶν αἱρεῖσθαι θείᾳ κρίσει ὁ
 ἐντυγχάνων εἴσεται.

Συνέσεως τῷ Ἀσάφ. 
 Προσέχετε, λαός μου, τὸν νόμον μου, 
 κλίνατε τὸ οὖς ὑμῶν εἰς τὰ ῥήματα τοῦ στόματός μου. 
 ἀνοίξω ἐν παραβολῇ τὸ στόμα μου, 
 φθέγξομαι προβλήματα ἀπ’ ἀρχῆς. 
 
 
 Παρορμῶν ἡμᾶς ὁ λόγος ἐπὶ τὴν σύνεσιν τῶν ἐμφερομένων,
 συνέσεως τὴν ἐπιγραφὴν
 ἐποιήσατο· ταύτης γὰρ δεόμεθα εἰς θήραν τῆς προκειμένης
 διανοίας. πρῶτον μὲν οὖν ζητήσειεν ἄν τις εὐλόγως, τίνος
 πρόσωπον τυγχάνει τὸ φάσκον ἐν ἀρχῇ· 
 προσέχετε, λαός μου, τὸν νόμον μου, 
 κλίνατε τὸ οὖς ὑμῶν εἰς τὰ ῥήματα τοῦ στόματός μου· 
 
 οὔτε γὰρ τῷ Ἀσὰφ οὔτε τῷ Δαυὶδ ἁρμόζει ταῦτα
 λέγειν, ἐπεὶ μὴ νομοθέται γεγόνασιν οὗτοι, οὔτε τό· οὖς ὑμῶν εἰς τὰ ῥήματα τοῦ στόματός
 μου , ἔπρεπε λέγειν ἤτοι τὸν Ἀσὰφ ἢ τὸν Δαυίδ· οὐ
 γὰρ οἰκεῖα ῥήματα προσέφερον, τῇ δὲ τοῦ θείου πνεύματος
 βουλῇ διηκονοῦντο. διὸ συνέσεως 
 προγέγραπται, ὡς ἂν συνῶμεν, τίς τέ ἐστιν ὁ ταῦτα λέγων καὶ
 τίς ὁ λαὸς αὐτοῦ καὶ τίς ὁ
 νόμος · ἕτερος γὰρ ἔοικεν
 εἶναι παρὰ τὸν Μωσέως. 
 Ταῦτα δ’ ἐπιλύεται τὸ εὐαγγέλιον, ἐν ᾧ εἴρηται·
 ταῦτα πάντα ἐλάλησεν ὁ Ἰησοῦς ἐν παραβολαῖς
 
 τοῖς ὄχλοις καὶ χωρὶς παραβολῆς οὐκ ἐλάλει αὐτοῖς, ὅπως
 πληρωθῇ τὸ ῥηθὲν διὰ τοῦ προφήτου λέγοντος· ἀνοίξω ἐν
 παραβολαῖς τὸ στόμα μου, ἐρεύξομαι κεκρυμμένα ἀπὸ
 καταβολῆς. 
 διὰ ποίου δὲ προφήτου ταῦτα εἴρητο ἢ διὰ τοῦ
 προκειμένου Ἀσάφ; ὃν μὴ συνιέντες τινὲς προσέθηκαν ἐν τῷ
 εὐαγγελίῳ τό· διὰ Ἡσαΐου τοῦ προφήτου 
 · ἐν δέ γε τοῖς ἀκριβέσιν ἀντιγράφοις ἄνευ τῆς
 προσθήκης τῆς διὰ Ἡσαΐου 
 ἁπλῶς οὕτως εἴρηται· ὅπως πληρωθῇ τὸ ῥηθὲν
 διὰ τοῦ προφήτου λέγοντος· ἀνοίξω ἐν παραβολαῖς τὸ στόμα
 μου, ἐρεύξομαι κεκρυμμένα ἀπὸ καταβολῆς 
 · ἃ δὴ φέρεται ἐν τοῖς προκειμένοις, οὐ μὴν ἐν τῇ
 τοῦ Ἡσαΐου προφητείᾳ. οὐκοῦν ἐκ τῆς εὐαγγελικῆς παραθέσεως
 ὁ σωτὴρ ἂν εἴη καὶ οὐδὲ ἄλλος ὁ ἐξ οἰκείου προσώπου φάσκων
 ἐπὶ τοῦ παρόντος τό· προσέχετε, λαός
 μου, τὸν νόμον μου. 
 
 Ἵνα δὲ συνῶμεν αὐτόν, συνέσεως 
 τὴν προγραφὴν ἐποιήσατο, ὡς μήτε ψαλμὸν μήτε ᾠδὴν μήτε τι
 τοιοῦτον νομίζειν εἶναι τὰ λεγόμενα, ἀλλὰ Χριστοῦ
 διδασκαλίαν πρὸς τὸν αὐτοῦ λαόν , δηλαδὴ τὴν ἐκκλησίαν αὐτοῦ, περὶ τῶν
 παρανομημάτων τοῦ Ἰουδαίων ἔθνους διαστελλομένου. νοήσεις
 δὲ τὸν αὐτοῦ λαὸν ἕτερον ὄντα
 παρὰ τὸν ἐν τοῖς ἑξῆς κατηγορούμενον τὴν Ζαχαρίου
 προφητείαν τούτοις παραθείς, δι’ ἧς εἴρηται· χαῖρε
 σφόδρα, θύγατερ Σιών, κήρυσσε, θύγατερ Ἱερουσαλήμ· ἰδοὺ
 ἐγὼ ἔρχομαι καὶ κατασκηνώσω ἐν μέσῳ σου, λέγει
 κύριος · καὶ καταφεύξονται ἔθνη πολλὰ ἐπὶ
 τὸν κύριον, καὶ ἔσονταί μοι εἰς λαόν, κἀγὼ ἔσομαι αὐτοῖς
 εἰς θεόν· 
 καὶ γνώσεσθε,
 
 ὅτι κύριος παντοκράτωρ ἐξαπέσταλκέν με πρὸς ὑμᾶς. 
 θέα γὰρ ἐν τούτοις, ὡς ὁ κύριος 
 ἀπεστάλθαι ἑαυτὸν ὁμολογεῖ ὑφ’ ἑτέρου κυρίου
 παντοκράτορος 
 ἑαυτῷ τε ἐξ ἁπάντων τῶν ἐθνῶν συνάξειν
 ἐπαγγέλλεται λαόν. αὐτὸς οὖν οὗτος ὁ τοῦ θεοῦ λόγος τῷ ἐξ
 ἐθνῶν λαῷ προσεφώνει λέγων· 
 προσέχετε λαός μου, τὸν νόμον μου. 
 
 
 Νόμον δὲ αὐτοῦ τὸ εὐαγγέλιον
 εἶναι διδάσκει, περὶ οὗ καὶ Ἡσαΐας ἐθέσπιζε λέγων·
 ἐκ γὰρ Σιὼν ἐξελεύσεται νόμος καὶ λόγος κυρίου ἐξ
 Ἱερουσαλήμ, καὶ κρινεῖ ἀναμέσον τῶν ἐθνῶν 
 . τοῦτον δὲ καὶ Ἱερεμίας διαθήκην καινὴν ὠνόμασεν
 εἰπών· ἰδοὺ ἡμέραι ἔρχονται, λέγει κύριος, καὶ
 διαθήσομαι διαθήκην καινήν, οὐ κατὰ τὴν διαθήκην ἣν
 διεθέμην τοῖς πατράσιν αὐτῶν. 
 καὶ Ἡσαΐας δὲ πάλιν περὶ τοῦ σωτῆρος ἀνεφώνει
 λέγων· ἰδοὺ ὁ παῖς μου, ὃν ᾑρέτισα, ὁ ἐκλεκτός μου·
 προσεδέξατο αὐτὸν ἡ ψυχή μου· κρίσιν τοῖς ἔθνεσιν
 ἐξοίσει. οὐκ ἐρίσει οὐδὲ κραυγάσει οὐδὲ ἀκουσθήσεται ἔξω
 ἡ φωνὴ αὐτοῦ· κάλαμον συντεθλασμένον οὐ κατεάξει καὶ
 λίνον τυφόμενον οὐ σβέσει, ἀλλ’ εἰς ἀλήθειαν ἐξοίσει
 κρίσιν· ἀναλάμψει καὶ οὐ θραυσθήσεται, ἕως ἂν θῇ ἐπὶ τῆς
 γῆς κρίσιν· καὶ τῷ ὀνόματι αὐτοῦ ἔθνη ἐλπιοῦσιν. 
 ἀντὶ γὰρ τοῦ· καὶ τῷ ὀνόματι αὐτοῦ ἔθνη
 ἐλπιοῦσιν , τὸ Ἑβραϊκὸν καὶ τῷ νόμῳ αὐτοῦ 
 περιέχει, ὡς συμφώνως καὶ οἱ λοιποὶ πάντες
 ἑρμηνευταὶ ἐκδεδώκασι καὶ τῷ νόμῳ
 αὐτοῦ 
 εἰρηκότες. 
 Παραινεῖ τοίνυν ὁ Χριστὸς τῷ ἑαυτοῦ λαῷ τῷ ἐξ ἐθνῶν διὰ τῶν προκειμένων προσέχειν τῷ νόμῳ αὐτοῦ·
 
 προσέχειν γὰρ βούλεται καὶ οὐχ
 ὡς ἔτυχεν ἀκούειν, θεωρεῖν δὲ κατανενοημένως καὶ συνιέναι
 τὸν αὐτοῦ νόμον · ἀλλὰ καὶ
 κλίνειν τὸ οὖς εἰς τὰ ῥήματα τοῦ
 στόματος αὐτοῦ. διὸ καὶ ἐν εὐαγγελίοις συνεχῶς
 διεστέλλετο λέγων· ὁ ἔχων ὦτα ἀκούειν, ἀκουέτω. 
 καὶ προσέχειν τῷ νόμῳ 
 αὐτοῦ παρακελεύεται, ἐπειδήπερ τὰς διδασκαλίας ἐν παραβολαῖς ἐποιεῖτο. διὸ
 ἐπιλέγει· 
 ἀνοίξω ἐν παραβολῇ τὸ στόμα μου, 
 φθέγξομαι προβλήματα ἀπ’ ἀρχῆς· 
 
 ὃ δὴ διδάσκει καὶ ἡ τῶν ἱερῶν εὐαγγελίων γραφή,
 δι’ ἧς εἴρηται, ὅτι πάντα ταῦτα ἐλάλησεν ὁ Ἰησοῦς ἐν
 παραβολαῖς τοῖς ὄχλοις καὶ χωρὶς παραβολῆς οὐκ ἐλάλει
 αὐτοῖς, ὅπως πληρωθῇ τὸ ῥηθὲν διὰ τοῦ προφήτου λέγοντος·
 ἀνοίξω ἐν παραβολαῖς τὸ στόμα μου, ἐρεύξομαι κεκρυμμένα
 ἀπὸ καταβολῆς. 
 ἀντὶ γὰρ τοῦ· φθέγξομαι
 προβλήματα ἀπ’ ἀρχῆς , Ἑβραῖος ὢν ὁ Ματθαῖος
 οἰκείᾳ ἐκδόσει κέχρηται εἰπών· ἐρεύξομαι κεκρυμμένα
 ἀπὸ καταβολῆς , ἀνθ’ οὗ ὁ μὲν Ἀκύλας 
 
 ὀμβρήσω αἰνίγματα ἐξ ἀρχῆθεν 
 ἐκδέδωκεν, ὁ δὲ
 Σύμμαχος · 
 ἀναβλύσω προβλήματα ἀρχαῖα. 
 
 Μέλλων δὲ ὁ τοῦ θεοῦ λόγος τὰς κατηγορίας τοῦ προτέρου
 ποιεῖσθαι λαοῦ καὶ τὰς αἰτίας, δι’ ἃς ἀποβέβληται
 παρατίθεσθαι, ἀναγκαίως τῇ ἑαυτοῦ ἐκκλησίᾳ παρακελεύεται
 προσέχειν τοῖς λεγομένοις
 καὶ συνιέναι τὰς παραθέσεις τῆς τῶν παλαιῶν κατηγορίας, ὡς
 ἂν μὴ τοῖς αὐτοῖς περιπέσοι, μαθοῦσα δὲ ἐκ τῆς περὶ ἐκείνων
 διηγήσεως, ὁποῖον αὐτοὺς διεδέξατο τέλος, σωφρονίζοιτο ἐκ
 τοῦ παραδείγματος· εἰπών· διανοίξω ἐν
 παραβολῇ τὸ στόμα μου,
 
 φθέγξομαι προβλήματα ἀπ’ ἀρχῆς, ἐπιφέρει τὰς
 τοῦ προτέρου λαοῦ κατηγορίας· παραβολῇ γὰρ ἐκείνοις κέχρηται ἀντὶ
 ὑποδείγματος εἰς ἡμετέραν νουθεσίαν. 
 Καὶ καθ’ ἑτέραν δὲ διάνοιαν ὁ παρὼν λόγος τὰς παρανομίας
 τοῦ Ἰουδαίων ἔθνους συγκαταριθμεῖται, ἐπειδήπερ ἐν τοῖς
 ἔμπροσθεν ἐλέγετο· 
 ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου; 
 καὶ
 ὅσα ἄλλα περὶ τῆς καταλαβούσης αὐτοὺς πολιορκίας ἐλέγετο·
 τὰς γὰρ τούτων αἰτίας παρίστησι διὰ τῶν προκειμένων. καὶ
 ἐπειδὴ ἐν τῷ πρὸ τούτου ἐλέγετο ψαλμῷ· 
 μὴ εἰς τοὺς αἰῶνας ἀπώσεται κύριος, 
 καὶ οὐ προσθήσει τοῦ εὐδοκῆσαι ἔτι; 
 ἢ εἰς τέλος τὸ ἔλεος αὐτοῦ ἀποκόψει 
 ἀπὸ γενεᾶς εἰς γενεάν; 
 ἢ ἐπιλήσεται τοῦ οἰκτειρῆσαι ὁ θεός, 
 ἢ συνέξει ἐν τῇ ὀργῇ αὐτοῦ τοὺς οἰκτιρμοὺς αὐτοῦ; 
 
 εἰκότως ἐπειδὴ τοιαῦτα ἐπηπόρηται, τὰς αἰτίας ἐπὶ τοῦ
 παρόντος καταλέγει τῆς εἰς τέλος μετελθούσης τὸ Ἰουδαίων
 ἔθνος ὀργῆς. καὶ αὐτὸς δὲ ἐν εὐαγγελίοις ὁ σωτὴρ
 παραπλησίως τοῖς προκειμένοις πρὸς τοὺς αὐτοὺς ἀπετείνετο
 λέγων· ποσάκις ἠθέλησα ἐπισυναγαγεῖν τὰ τέκνα σου,
 ὃν τρόπον ὄρνις ἐπισυνάγει τὰ νοσσία ὑπὸ τὰς πτέρυγας,
 καὶ οὐκ ἠθελήσατε; ἰδοὺ ἀφίεται ὑμῖν ὁ οἶκος ὑμῶν
 ἔρημος.

Ὅσα ἠκούσαμεν καὶ ἔγνωμεν αὐτά, 
 καὶ οἱ πατέρες ἡμῶν διηγήσαντο ἡμῖν, 
 οὐκ ἀπεκρύβη ἀπὸ τῶν τέκνων αὐτῶν εἰς γενεὰν ἑτέραν, 
 ἀπαγγέλλοντες τὰς αἰνέσεις τοῦ κυρίου 
 καὶ τὰς δυναστείας αὐτοῦ 
 καὶ τὰ θαυμάσια αὐτοῦ, ἃ ἐποίησεν. 
 
 
 Τὰ μὲν πρῶτα ἐξ ἑνὸς ἐλέγετο προσώπου, ὅπερ
 
 τίνος ἦν ἀποδέδεικται· τὰ δὲ προκείμενα λέλεκται μὲν ἐκ
 τοῦ αὐτοῦ. συμπαραλαμβάνει δὲ καὶ ἕτερα ὑποκαταβὰς τῆς
 αὐτοῦ θεότητος καὶ ἀνθρωπινώτερον φθεγγόμενος, ὡς ἂν ἐκ
 προσώπου οὗ ἀνείληφεν ἀνθρώπου τοῦ γενομένου ἐκ σπέρματος
 Δαυὶδ κατὰ σάρκα· οὗ τὴν γένεσιν ἱστορεῖ τὸ εὐαγγέλιον
 φάσκον· βίβλος γενέσεως Ἰησοῦ Χριστοῦ υἱοῦ Δαυὶδ,
 υἱοῦ Ἀβραάμ 
 . διόπερ συμπαραλαμβάνων τοὺς κατὰ σάρκα ὁμογενεῖς
 αὐτοῦ γενομένους μαθητὰς καὶ ἀποστόλους πληθυντικῶς
 διεξέρχεται τὰ μετὰ χεῖρας λέγων· 
 ὅσα ἠκούσαμεν καὶ ἔγνωμεν αὐτά· 
 
 ὃτε μὲν γὰρ τὸν λαὸν 
 ἑαυτοῦ ἀνεκαλεῖτο καὶ οἰκεῖον νόμον αὐτοῖς προὐβάλλετο παρῄνει τε κλίνειν τὸ οὖς τοῖς αὐτοῦ ῥήμασιν 
 , σὺν αὐθεντείᾳ βασιλικῇ ἐξ ἑνὸς προσώπου
 προεφέρετο τὴν παραγγελίαν, νῦν δέ, ὅτε τῶν παλαιῶν
 ἀναγνωσμάτων ἐπιτέμνεται τὴν διήγησιν, κοινοποιεῖ τὸν λόγον
 ὑπομιμνῄσκων τὰ πάλαι πεπραγμένα καὶ ὡς ἂν τοῖς πᾶσι
 γνώριμα ἐπαναλαμβάνων τὰ ἀπὸ τῆς ἱστορικῆς γραφῆς
 δηλούμενα. διό φησιν· ὅσα ἠκούσαμεν καὶ
 ἔγνωμεν αὐτά. οὐ πάντων δέ ἐστι τὸ ἀκούειν καὶ γινώσκειν , ἀλλ’ ἢ μόνων
 τῶν συνιέντων τοὺς λόγους. διὸ καὶ ὁ Φίλιππος τῷ εὐνούχῳ
 ἔλεγεν· ἆρα γινώσκεις ἃ ἀναγινώσκεις; 
 ἀλλ’ οὐδὲ πᾶσιν οἱ πατέρες
 διηγήσαντο . οὐκ ἔχομεν γοῦν ἡμεῖς οἱ ἐξ ἐθνῶν τῷ
 θείῳ λόγῳ προσελθόντες διδασκάλους ἐπιγράψασθαι τῶν θείων
 μαθημάτων τοὺς κατὰ σάρκα πατέρας· ἀλλ’ ὅ γε σωτὴρ ἐξ αὐτοῦ
 προσώπου καὶ τῶν κατὰ σάρκα ἐκ τῶν αὐτῶν πατέρων γενομένων
 ἀποστόλων αὐτοῦ καὶ μαθητῶν καὶ εὐαγγελιστῶν
 
 ταύτας προφέρεται τὰς φωνὰς λέγων· 
 ὅσα ἠκούσαμεν καὶ ἔγνωμεν αὐτά, 
 καὶ οἱ πατέρες ἡμῶν διηγησάντο ἡμῖν· 
 
 ταῦτα γὰρ ἐκ πατέρων αὐτοὶ παρειληφότες ἡμῖν τοῖς ἐξ ἐθνῶν ὡς μὴ
 ἐπισταμένοις ἀπαγγελοῦσιν διδάσκοντες ἡμᾶς τὰ τοῖς παλαιοῖς
 συμβεβηκότα· ἃ δὴ κατὰ διαδοχὴν ἐκ πατέρων ἠκούσθη τοῖς
 παισὶν καὶ πάλιν ἐξ ἐκείνων εἰς τοὺς μεταγενεστέρους
 ἐλήλυθεν ἐκ τούτων τε αὖθις εἰς παῖδας παίδων τῇ μνήμῃ
 παρεδόθη. διὸ λέλεκται· 
 οὐκ ἐκρύβη ἀπὸ τῶν τέκνων αὐτῶν εἰς γενεὰν ἑτέραν, 
 ἀπαγγέλλοντες τὰς αἰνέσεις τοῦ κυρίου 
 καὶ τὰς δυναστείας αὐτοῦ 
 καὶ τὰ θαυμάσια αὐτοῦ, ἃ ἐποίησεν.

Καὶ ἀνέστησεν μαρτύριον ἐν Ἰακὼβ 
 καὶ νόμον ἔθετο ἐν Ἰσραήλ· 
 ὅσα ἐνετείλατο τοῖς πατράσιν ἡμῶν 
 τοῦ γνωρίσαι αὐτὰ τοῖς υἱοῖς αὐτῶν, 
 ὅπως ἂν γνῷ γενεὰ ἑτέρα, 
 υἱοὶ τεχθησόμενοι, 
 καὶ ἀναστήσονται καὶ ἀπαγγελοῦσιν αὐτὰ τοῖς υἱοῖς αὐτῶν, 
 ἵνα θῶνται ἐπὶ τὸν θεὸν τὴν ἐλπίδα αὐτῶν 
 καὶ μὴ ἐπιλάθωνται τῶν ἔργων τοῦ θεοῦ 
 καὶ τὰς ἐντολὰς αὐτοῦ ἐκζητήσουσιν, 
 ἵνα μὴ γένωνται ὡς οἱ πατέρες αὐτῶν 
 γενεὰ σκολιὰ καὶ παραπικραίνουσα, 
 γενεά, ἥτις οὐ κατηύθυνεν τὴν καρδίαν αὐτῆς 
 καὶ οὐκ ἐπιστώθη μετὰ τοῦ θεοῦ τὸ πνεῦμα αὐτῆς. 
 
 Πολλὰ μέν ἐστι τὰ παραδοθέντα ἡμῖν ὑπὸ τῶν πατέρων, ἅπερ
 αὐτοὺς ὁ θεὸς εὐεργετῶν διεπράξατο, ἓν δὲ τὸ πάντων
 ἀναγκαιότερον ἐκεῖνο ἦν, λέγω δὲ τὸ μαρτύριον , καὶ ὁ ἐν τῷ μαρτυρίῳ νόμος , ὃν ἐγγράφως αὐτοῖς παρέδωκεν
 ἐντειλάμενος μελετᾶν ἐν αὐτῷ
 καὶ τοῖς αὐτῶν παισίν τε καὶ ἀπογόνοις τοῖς κατὰ δια δοχὴν γενησομένοις
 παραδιδόναι τὴν τούτου μελέτην. διό φησιν· 
 καὶ ἀνέστησε μαρτύριον ἐν Ἰακώβ, 
 καὶ νόμον ἔθετο ἐν Ἰσραήλ. 
 
 
 Μαρτύριον δὲ ἐκαλεῖτο ἡ σκηνὴ
 τοῦ μαρτυρίου, ἐν ᾗ ἀπέκειτο ἡ κιβωτὸς τῆς διαθήκης καὶ ὁ
 ἐν τῇ κιβωτῷ νόμος 
 τά τε χερουβὶμ καὶ τὸ ἱλαστήριον καὶ ἡ λυχνία καὶ
 ἡ τράπεζα καὶ ἡ πρόθεσις τῶν ἄρτων· ἅπερ κελευσθεὶς ποιῆσαι Μωσῆς κατὰ τὸν τύπον τὸν
 δειχθέντα αὐτῷ ἐν τῷ ὄρει κατεσκεύασεν . ἀλλὰ πάλαι
 μὲν ἐκεῖνος ὁ νόμος καὶ τὸ
 μαρτύριον ἐκεῖνο τῷ Ἰακὼβ καὶ τῷ Ἰσραὴλ δέδοτο· ἐπειδὴ δὲ παρέβησαν οἱ
 παρειληφότες, εἰκότως ἕτερον ἑαυτῷ καταρτισάμενος λαὸν καὶ
 μαρτύριον ἕτερον, τὸ Χριστοῦ
 σῶμα, ναὸν ὂν τοῦ οἰκοῦντος ἐν αὐτῷ θεοῦ λόγου, ὡς αὐτὸς
 ἐδίδαξεν εἰπών· λύσατε τὸν ναὸν τοῦτον, καὶ ἐν
 τρισὶν ἡμέραις ἐγερῶ αὐτόν 
 , καὶ πρὸς τούτοις καὶ νόμον ἕτερον τὸν εὐαγγελικὸν τῷ ἑαυτοῦ λαῷ
 παραδίδωσιν. διὸ ἐν ἀρχῇ τῶν προκειμένων ἔλεγεν· 
 προσέχετε, λαός μου, τὸν νόμον μου. 
 
 Πλὴν ἀλλὰ τὸν παλαιὸν νόμον καὶ τὴν παλαιὰν διαμαρτυρίαν 
 (οὕτω γὰρ ἡρμήνευσεν ὁ Σύμμαχος εἰπών· καὶ
 ἔστησεν διαμαρτυρίαν τῷ Ἰακώβ 
 ) τῷ προτέρῳ λαῷ διέθετο 
 ἐντειλάμενος αὐτοῖς γνωρίσαι αὐτὰ τοῖς υἱοῖς αὐτῶν καὶ
 ἀπογόνοις, ὡς ἂν μηδεμίαν λάθοι γενεάν, διαμένοι δὲ ἡ τοῦ
 νόμου διδασκαλία καὶ εἰς τοὺς μετὰ ταῦτα γενησομένους. διὸ
 λέλεκται· 
 ὅπως ἂν γνῷ γενεὰ ἑτέρα, 
 υἱοὶ τεχθησόμενοι, 
 καὶ ἀναστήσονται καὶ ἀναγγελοῦσιν αὐτὰ τοῖς υἱοῖς
 αὐτῶν. 
 
 Τὸ δὲ συμπέρασμα τῆς τοῦ νόμου μελέτης καὶ ὁ
 σκοπὸς οὗτος ἦν, 
 ἵνα θῶνται
 
 ἐπὶ τὸν θεὸν τὴν ἐλπίδα, 
 καὶ μὴ ἐπιλάθωνται τῶν ἔργων τοῦ θεοῦ 
 καὶ τὰς ἐντολὰς αὐτοῦ ἐκζητήσουσιν, 
 ἵνα μὴ γένωνται ὡς οἱ πατέρες αὐτῶν 
 γενεὰ σκολιὰ καὶ παραπικραίνουσα, 
 γενεά, ἥτις οὐ κατηύθυνεν τὴν καρδίαν αὐτῆς 
 καὶ οὐκ ἐπιστώθη μετὰ τοῦ θεοῦ τὸ πνεῦμα αὐτῆς. 
 
 Τίς δὲ ἦν ἡ προτέρα γενεὰ τῶν
 πατέρων ἀλλ’ ἡ ἐπ’ αὐτοῦ Μωσέως γενομένη, δι’ ἣν
 δεξάμενος Μωσῆς τὰς πλάκας τῆς νομοθεσίας συνέτριψεν; οὕτω
 γοῦν καὶ αὐτὸς Μωσῆς γενεὰν σκολιὰν καὶ
 διεστραμμένην 
 αὐτοὺς ἐκάλει εἰς αὐτῶν πρόσωπον ἀποτεινόμενος καὶ
 λέγων· τέκνα μωμητά, γενεὰ σκολιὰ καὶ διεστραμμένη,
 ταῦτα κυρίῳ ἀνταποδίδοτε; οὕτω λαὸς μωρὸς καὶ οὐχὶ
 σοφός; 
 
 
 Ἁλλ’ ἵνα μὴ οἱ μετὰ ταῦτα
 γενησόμενοι τοῖς πατράσιν 
 ἀποτελεσθῶσιν ὅμοιοι, ἔγγραφον αὐτοῖς παρέδωκεν τὸν νόμον καὶ τὴν διαμαρτυρίαν 
 , δι’ ἧς κατηγορεῖ μὲν τῶν πατέρων, διεστείλατο δὲ
 καὶ διεμαρτύρατο τοῖς τέκνοις μὴ ἐξομοιοῦσθαι τοῖς πατράσιν
 μηδὲ τῇ προτέρᾳ γενεᾷ, ἥτις οὐ
 κατηύθυνεν τὴν καρδίαν αὐτῆς καὶ οὐκ ἐπιστώθη μετὰ τοῦ
 θεοῦ τὸ πνεῦμα αὐτῆς · οὐ γὰρ φύσεως φαύλης ἦν
 οὐδὲ κατασκευῆς πονηρᾶς, ἐκ προαιρέσεως δὲ ἀνανεύουσα πρὸς
 τὴν τοῦ θεοῦ ὑπακοὴν παρεπίκρανεν καὶ ἐκ διαστροφῆς σκολιὰ
 γέγονεν. διὸ κατὰ τὸν Σύμμαχον εἴρηται· 
 γενεὰ ἀπροαίρετος τῇ καρδίᾳ, 
 καὶ ἀβέβαιος πρὸς τὸν θεὸν τῷ πνεύματι τῷ ἑαυτῆς.

Υἱοὶ Ἐφραΐμ, ἐντείνοντες καὶ βάλλοντες τόξοις 
 ἐστράφησαν ἐν ἡμέρᾳ πολέμου. 
 οὐκ ἐφύλαξαν τὴν διαθήκην τοῦ θεοῦ 
 καὶ ἐν τῷ νόμῳ αὐτοῦ οὐκ ἠβουλή
 
 θησαν πορευθῆναι 
 καὶ ἐπελάθοντο τῶν εὐεργεσιῶν αὐτοῦ 
 καὶ τῶν θαυμασίων αὐτοῦ, ὧν ἔδειξεν αὐτοῖς 
 ἐναντίον τῶν πατέρων αὐτῶν, ἃ ἐποίησεν θαυμάσια 
 ἐν γῇ Αἰγύπτῳ ἐν πεδίῳ Τάνεως. 
 
 
 Ὁ μὲν ἀγαθὸς καὶ φιλάνθρωπος κύριος τοῖς πρώτοις προπάτορσι
 τοῦ Ἰουδαίων ἔθνους ἔργα παντὸς λόγου κρείττονα ἐνεδείκνυτο
 τὰ διὰ Μωσέως, οἱ δὲ ἐγίνοντο σκληραύχενες καὶ ὡς ἀληθῶς
 λαὸς μωρὸς καὶ οὐχὶ σοφὸς 
 καὶ γενεὰ σκολιὰ καὶ διεστραμμένη 
 . ἀλλὰ τῶν πρώτων τοιούτων ἀπελεγχθέντων νόμον τοῖς μετὰ ταῦτα παρεδίδου
 διαστειλάμενος καὶ διαμαρτυράμενος ἐν αὐτῷ τά τε πρακτέα
 καὶ τὰ μὴ παραινῶν τε μὴ μιμεῖσθαι τοὺς πατέρας μηδὲ τὴν γενεὰν τὴν σκολιὰν 
 μηδὲ τὴν παραπικραίνουσαν, 
 ἥτις οὐ κατηύθυνεν τὴν καρδίαν αὐτῆς
 καὶ οὐκ ἐπιστώθη μετὰ τοῦ θεοῦ τὸ πνεῦμα αὐτῆς 
 · οἱ δέ, χείρους τῶν πατέρων γενόμενοι, οὐδὲν μὲν
 ἀπὸ τῆς παραδοθείσης τοῦ νόμου γραφῆς ὠφελοῦντο, ζηλωταὶ δὲ
 τῆς τῶν πατέρων μοχθηρίας ἐγίνοντο εἰς βάθος κακίας
 ἐλαύνοντες. 
 Καὶ πρῶτοί γε τούτων ἦσαν οἱ υἱοὶ
 Ἐφραΐμ , τιμηθέντες μὲν ἐξαιρέτῳ τιμῇ διὰ τοῦ τὴν
 αὐτῶν φυλὴν καὶ τὸν αὐτῶν κλῆρον προκριθῆναι τοῦ παντὸς
 ἔθνους καὶ τὴν κιβωτὸν τοῦ θεοῦ καὶ τὴν σκηνὴν τοῦ
 μαρτυρίου τὴν ὑπὸ Μωσέως ἐν τῇ ἐρήμῳ κατασκευασθείσαν
 ὑποδέξασθαι πρώτους· ὁ γοῦν τόπος ὁ ἐν Σηλῶ, ἔνθα ἡ σκηνὴ
 καὶ τὸ ἁγίασμα πρὸ τῆς Ἱερουσαλήμ, τῆς φυλῆς Ἐφραῒμ
 ἐτύγχανεν. ἀλλὰ πρῶτοι ταύτης τυχόντες τῆς τιμῆς
 εἰδωλολάτραι γεγόνασιν, καὶ ἔστιν γε τὴν ἱστορίαν
 
 τῶν πεπραγμένων αὐτοῖς ἀπὸ τῆς βίβλου τῶν Κριτῶν
 ἀναλέξασθαι. ἐλέγχει δὲ καὶ ὁ παρὼν ψαλμὸς προϊὼν ἑξῆς καὶ
 λέγων περὶ αὐτῶν· 
 ἀπώσατο τὸ σκήνωμα Ἰωσήφ, 
 καὶ τὴν φυλὴν Ἐφραῒμ οὐκ ἐξελέξατο· 
 
 καὶ πάλιν· 
 καὶ ἀπώσατο τὴν σκηνὴν Σηλώμ, 
 σκήνωμα οὗ κατεσκήνωσεν ἐν ἀνθρώποις. 
 
 καὶ τὴν αἰτίαν παρίστησιν εἰπών· 
 μετεστράφησαν εἰς τόξον στρεβλὸν 
 καὶ παρώργισαν αὐτὸν ἐν τοῖς βουνοῖς αὐτῶν 
 καὶ ἐν τοῖς γλυπτοῖς αὐτῶν παρεζήλωσαν αὐτόν. 
 
 Εἰκότως οὖν καὶ διὰ τῶν προκειμένων εἴρηται·
 
 υἱοὶ Ἐφραΐμ, ἐντείνοντες καὶ βάλλοντες τόξον 
 ἐστράφησαν ἐν ἡμέρᾳ πολέμου. 
 
 Πῶς δὲ ἐστράφησαν ,
 σαφέστερον παρίστησιν εἰπών· καὶ
 ἐγένοντο εἰς τόξον στρεβλόν 
 · δέον γὰρ βάλλειν καὶ πολεμεῖν τοῦς τῷ θεῷ
 πολεμίους, οἱ δὲ εἰδωλολατροῦντες πόλεμον ἤραντο κατὰ τοῦ
 θεοῦ. διὸ ἐπιλέγει· 
 οὐκ ἐφύλαξαν τὴν διαθήκην τοῦ θεοῦ 
 καὶ ἐν τῷ νόμῳ αὐτοῦ οὐκ ἠβουλήθησαν πορεύεσθαι. 
 
 Καὶ τοὺς λοιποὺς δὲ τοῦ παντὸς ἔθνους δηλοῖ διὰ
 τούτων μεταφορικῶς διὰ τῶν υἱῶν
 Ἐφραῒμ καὶ τοὺς ὁμοίους τοῖς τρόποις, εἰ καὶ μὴ
 τῆς αὐτῆς ἐτύγχανον ὄντες φυλῆς, σημαίνων, ἐπεὶ καὶ οἱ ἐν
 τοῖς μετὰ ταῦτα χρόνοις ἀποσχίσαντες τῆς Ἱερουσαλὴμ καὶ ἐν
 τῇ Σαμαρείᾳ εἰδωλολατρήσαντες υἱοὶ ἦσαν Ἐφραΐμ .
 εἰκότως οὖν τοὺς παραβάτας τοῦ παντὸς ἔθνους υἱοὺς Ἐφραῒμ ὀνομάσας ἀθρόως
 διαβάλλει τοὺς πάντας λέγων· 
 καὶ ἐπελάθοντο τῶν εὐεργεσιῶν αὐτοῦ 
 καὶ τῶν θαυμασίων αὐτοῦ, ὧν ἔδειξεν αὐτοῖς 
 ἐναντίον
 
 τῶν πατέρων αὐτῶν, ἃ ἐποίησεν θαυμάσια 
 ἐν γῇ Αἰγύπτῳ ἐν πεδίῳ Τάνεως. 
 
 Πάντων γὰρ τούτων λήθην πεποιημένοι τῶν πρὸς τοὺς
 πατέρας αὐτῶν ἐπιδεδειγμένων ὅπλα ἤραντο κατὰ τοῦ θεοῦ οὐ
 βουληθέντες τῷ νόμῳ αὐτοῦ πορεύεσθαι καίτοι ἐπ’ αὐτοῖς
 κειμένου τοῦ δύνασθαι καὶ τοῦ βούλεσθαι. οἱ δὲ τὴν δύναμιν
 ἔχοντες οὐκ ἠβουλήθησαν ὀρθῇ χρήσασθαι προαιρέσει· νῶτα δὲ
 δόντες τῷ θεῷ λήθην ἐποιήσαντο τῶν πάλαι θαυμασίων αὐτοῦ . ποίων δὲ θαυμασίων ἢ τῶν ἐν αὐτῇ γενομένων
 τῇ Αἰγύπτῳ , καὶ οὐκ ἐν πάσῃ
 Αἰγύπτῳ , ἀλλ’ ἐν τῷ τῆς
 Τάνεως πεδίῳ ; ὅπερ Μωσῆς
 μὲν οὐκ ἐδήλωσεν διὰ τῆς ἑαυτοῦ γραφῆς· ὁ δὲ Ἀσάφ, προφήτης
 ὤν, διδάσκει διὰ τῶν προκειμένων, ὡς ἐν
 τῷ πεδίῳ Τάνεως τὰ ἐν
 Αἰγύπτῳ πραχθέντα θαύματα διὰ Μωσέως ἐπετελέσθη.
 λέγει δ’ οὖν αὖθις προϊὼν διὰ τῶν ἑξῆς· 
 ὡς ἔθετο ἐν Αἰγύπτῳ τὰ σημεῖα αὐτοῦ 
 καὶ τὰ τέρατα αὐτοῦ ἐν πεδίῳ Τάνεως. 
 
 Διὰ τί δὲ ἐν τῷ τῆς
 Τάνεως πεδίῳ ; ἐπειδήπερ ἐν
 τούτῳ μάλιστα τὰ τῆς δαιμονικῆς ἐνεργείας ἐπεκράτει τότε
 πολλά τε ἴσχυον κατ’ ἐκεῖνο καιροῦ οἱ ἐν τῇ Τάνει ἱδρυμένοι
 δαίμονες· (τοῦτο δὲ δηλοῖ Ἡσαΐας ὁ προφήτης ἐν τῇ ὁράσει
 τῆς Αἰγύπτου λέγων· καὶ μωροὶ ἔσονται οἱ ἄρχοντες
 Τάνεως, οἱ σοφοὶ σύμβουλοι τοῦ βασιλέως· ἡ βουλὴ αὐτῶν
 μωρανθήσεται. πῶς ἐρεῖτε τῷ βασιλεῖ· υἱοὶ συνετῶν ἡμεῖς,
 υἱοὶ βασιλέων τῶν ἐξ ἀρχῆς; ποῦ εἰσιν οἱ σοφοί σου; καὶ
 ἀναγγειλάτωσάν σοι καὶ εἰπάτωσάν σοι, τί βεβούλευται
 κύριος ἐπ’ Αἴγυπτον.
 
 ἐξέλιπον οἱ ἄρχοντες Τάνεως καὶ ἀπώλοντο οἱ ἄρχοντες
 Μέμφεως. 
 ) δαίμονες δὲ ἦσαν, ὡς εἰκός, πονηροί, διὰ χρησμῶν
 καὶ μαντείων σοφίαν τινὰ ἐπαγγελλόμενοι καὶ ἐν ταύτῃ τῶν
 κατὰ τόπους κρατούντων τῆς Αἰγύπτου σύμβουλοι γινόμενοι.
 μήποτε δὲ καὶ οἱ ταῖς γοητείαις ταῖς Αἰγυπτιακαῖς
 προσανέχοντες οἵ τε ἀντιστάντες Μωσεῖ ταῖς φαρμακείαις
 αὐτῶν οἱ ἄρχοντες ἦσαν Τάνεως 
 καὶ οἱ σοφοὶ σύμβουλοι τοῦ βασιλέως 
 ; διόπερ εἰκότως ἐν πεδίῳ
 Τάνεως ὁ παρὼν λόγος διδάσκει πεπρᾶχθαι τὰ διὰ
 Μωσέως ἐν Αἰγύπτῳ γεγενημένα.

Διέρρηξεν θάλασσαν καὶ διήγαγεν αὐτούς, 
 παρέστησεν ὕδατα ὡσεὶ ἀσκόν 
 καὶ ὡδήγησεν αὐτοὺς ἐν νεφέλῃ ἡμέρας 
 καὶ ὅλην τὴν νύκτα ἐν φωτισμῷ πυρός. 
 διέρρηξεν πέτραν ἐν τῇ ἐρήμῳ 
 καὶ ἐπότισεν αὐτοὺς ὡς ἐν ἀβύσσῳ πολλῇ 
 καὶ ἐξήγαγεν ὕδωρ ἐκ πέτρας 
 καὶ κατήγαγεν ὡς ποταμοὺς ὕδατα. 
 καὶ προσέθεντο ἔτι τοῦ ἁμαρτάνειν αὐτῷ, 
 παρεπίκραναν τὸν ὕψιστον ἐν ἀνύδρῳ. 
 
 
 Τὰ μὲν ἐν αὐτῇ πεπραγμένα τῇ Αἰγύπτῳ διὰ μιᾶς ἐπετέμετο
 λέξεως εἰπών· ἃ ἐποίησεν θαυμάσια ἐν γῇ
 Αἰγύπτῳ , καὶ προσθείς, ὅπερ οὐκ ᾔδειμεν, τό·
 ἐν πεδίῳ Τάνεως 
 . τίνα δὲ ἦν τὰ θαυμάσια , εἰς πλάτος μὲν ἡ Μωσέως περιέχει
 γραφή, ἐπιτέμνεται δὲ ταῦτα ὁ παρὼν ψαλμὸς ἐν τοῖς μετὰ
 ταῦτα λέγων· 
 μετέστρεψεν εἰς αἷμα τοὺς ποταμοὺς αὐτῶν 
 καὶ τὰ ὀμβρήματα αὐτῶν, ὅπως μὴ πίωσιν. 
 ἐξαπέστειλεν εἰς αὐτοὺς κυνόμυιαν καὶ κατέφαγεν
 αὐτοὺς 
 
 καὶ τὰ τούτοις ἐπιλεγόμενα. ταῦτα μὲν οὖν
 
 κατ’ Αἰγυπτίων ἐγίνετο ἐν πεδίῳ
 Τάνεως 
 · ἃ δὴ παρελθὼν ἐπὶ τοῦ παρόντος ὁ λόγος, τὰς εἰς
 τὸν λαὸν εὐεργεσίας προτάττει, ὡς διῆλθον τὴν θάλασσαν εἰς
 πολλὰ μέρη διαιρεθέντων τῶν ὑδάτων· ὃ δὴ παρίσταται διὰ τοῦ
 φάσκοντος λόγου· 
 τῷ καταδιελόντι τὴν Ἐρυθρὰν θάλασσαν εἰς διαιρέσεις, 
 καὶ διαγαγόντι τὸν Ἰσραὴλ διὰ μέσου αὐτῆς. 
 
 Φασὶν γοῦν Ἑβραίων παῖδες εἰς ιβ’ τμήματα διῃρῆσθαι αὐτὴν
 κατ’ ἀριθμὸν τῶν ιβ’ φυλῶν τοῦ λαοῦ ὥστε ἀφωρισμένως
 ἑκάστην διελθεῖν φυλὴν κατὰ τὴν ἀπονεμηθεῖσαν αὐτῇ πορείαν.
 διισταμένων δὲ τῶν ὑδάτων καὶ ξηρᾶς γῆς ἐν τῷ μεταξὺ
 συνισταμένης ἀκόλουθον ἦν συνοχὴν γίνεσθαι τῶν ὑδάτων ὡς
 κυρτοῦσθαι αὐτὰ συνεχόμενα πρὸς ἄλληλα καὶ ἐν αὐτῷ τῷ ἀέρι
 ἐπαίρεσθαι καὶ ὑψοῦσθαι κυρτούμενα καὶ μετεωριζόμενα καὶ
 ὥσπερ ἐν ἀσκῷ τῷ ἀέρι
 περικλειόμενα. διὸ λέλεκται· 
 παρέστησεν ὕδατα ὡσεὶ ἀσκόν. 
 
 μετὰ δὲ τὸ τηλικοῦτον θαῦμα 
 ὡδήγησεν αὐτούς, φησίν, ἐν νεφέλῃ ἡμέρας, 
 
 ἐπισκιαζούσης καὶ σκέπην αὐτοῖς παρεχούσης τῆς
 νεφέλης, ὡς ἂν μὴ ὑπὸ τοῦ φλογμοῦ τοῦ ἡλιακοῦ καταπονοῖντο.
 καταλλήλως δὲ τῇ τῆς ἡμέρας νεφέλῃ στῦλος πυρὸς διὰ τῆς
 νυκτὸς προῆγεν αὐτοὺς ἡμέραν αὐτοῖς φωτεινὴν ἀπεργαζόμενος.
 διὸ λέλεκται· 
 καὶ ὅλην τὴν νύκτα ἐν φωτισμῷ πυρός. 
 
 Ἐπὶ τούτοις λέγεται· 
 διέρρηξεν πέτραν ἐν τῇ ἐρήμῳ 
 καὶ ἐπότισεν αὐτοὺς ὡς ἐν ἀβύσσῳ πολλῇ. 
 
 
 Τήρει δέ, ὅπως καὶ ἐνταῦθα τὸ πλῆθος τῶν ὑδάτων ἄβυσσον 
 
 ὠνόμασεν. 
 Ἀντὶ δὲ τοῦ· διέρρηξεν πέτραν ,
 ὁ Ἀκύλας 
 
 ἔσχισεν πέτρους ἐν ἐρήμῳ 
 ἐξέδωκεν δουλεύσας
 τῇ Ἑβραϊκῇ γραφῇ, δι’ ἧς παρίσταται, ὡς οὐ μία πέτρα ἦν ἡ
 ἀναβλύσασα αὐτοῖς τὰ ὕδατα ἀλλὰ πολλαί· ὅθεν ὁ θεῖος
 ἀπόστολος ἐπισημαίνεται λέγων· ἔπινον γὰρ ἐκ
 πνευματικῆς ἀκολουθούσης πέτρας· ἡ πέτρα δὲ ἦν ὁ
 Χριστός 
 , ὡς ἁπανταχοῦ παρεπομένης αὐτοῖς πέτρας καὶ κατὰ
 σταθμοὺς καὶ κατὰ μονὰς καὶ κατὰ πάντα τόπον παρούσης.
 ἐπιτηρήσας δὲ τοῦτο καὶ ἐν τῇ Μωσέως εὑρήσεις γραφῇ· ἐν μὲν
 γὰρ τῇ Ἐξόδῳ εἴρηται· καὶ παρενέβαλον ἐν Ῥαφειδεῖν
 καὶ οὐκ ἦν ὕδωρ πιεῖν τῷ λαῷ, καὶ ἐλοιδορεῖτο ὁ λαὸς
 πρὸς Μωσῆν, 
 καὶ ἑξῆς· εἶπεν κύριος πρὸς Μωσῆν·
 προπορεύου τοῦ λαοῦ, λάβε δὲ μετὰ σεαυτοῦ ἀπὸ τῶν
 πρεσβυτέρων τοῦ λαοῦ καὶ τὴν ῥάβδον, ἐν ᾗ ἐπάταξας τὴν
 θάλασσαν, καὶ πορεύσῃ· ἰδέ, ἐγὼ ἕστηκα πρὸ τοῦ σε ἐκεῖ
 ἐπὶ τῆς πέτρας ἐν Χωρέβ· καὶ πατάξω τὴν πέτραν, καὶ
 ἐξελεύσεται ἐξ αὐτῆς ὕδωρ, καὶ πίεται ὁ λαός. καὶ
 ἐποίησεν οὕτως Μωσῆς 
 . ταῦτα μὲν οὖν ἐν Ἐξόδῳ· ἐν δὲ τοῖς Ἀριθμοῖς
 λέλεκται· καὶ ἦλθον οἱ υἱοὶ Ἰσραὴλ πᾶσα ἡ συναγωγὴ
 εἰς τὴν ἔρημον Σεῖν, καὶ οὐκ ἦν ὕδωρ τῇ συναγωγῇ, καὶ
 ἡθροίσθησαν ἐπὶ Μωσῆν καὶ Ἀαρών. καὶ ἐλοιδορεῖτο ὁ λαὸς
 πρὸς Μωσῆν, 
 καὶ ἑξῆς· ἐλάλησε κύριος πρὸς Μωσῆν λέγων·
 λάβε τὴν ῥάβδον, καὶ ἐκκλησίασον τὴν συναγωγὴν σὺ καὶ
 Ἀαρὼν ὁ ἀδελφός σου, καὶ λαλήσετε πρὸς τὴν πέτραν
 ἐναντίον αὐτῶν, καὶ δώσει τὰ ὕδατα αὐτῆς. καὶ ἐξοίσεται
 αὐτοῖς ὕδωρ ἐκ τῆς πέτρας, καὶ ποτιεῖτε τὴν συναγωγὴν
 καὶ τὰ
 
 κτήνη αὐτῶν. 
 εἰκότως οὖν, ἐπειδήπερ ἐν διαφόροις τόποις
 φαίνεται ἡ πέτρα χορηγήσασα τὸ ὕδωρ, περὶ μὲν τῆς προτέρας
 διὰ τῶν προκειμένων εἴρηται· 
 διέρρηξεν πέτραν ἐν ἐρήμῳ 
 καὶ ἐπότισεν αὐτοὺς ὡς ἐν ἀβύσσῳ πολλῇ. 
 
 περὶ δὲ τῆς ἑτέρας ἑξῆς ἐπάγει· 
 καὶ ἐξήγαγεν ὕδωρ ἐκ πέτρας, 
 καὶ κατήγαγεν ὡς ποταμοὺς ὕδατα. 
 
 Πλὴν ἀλλὰ τοσούτων αὐτοῖς χορηγηθέντων ὅμως προσέθεντο τοῦ ἁμαρτάνειν , καὶ
 ἁμαρτάνειν οὐχ ἑαυτοῖς ἀλλ’ αὐτῷ · κατ’ αὐτοῦ γὰρ τοῦ θεοῦ τὴν ἁμαρτίαν
 ἡμάρτανον ἀσεβοῦντες διὰ τῆς πρὸς αὐτὸν ἀντιλογίας. διὸ
 ἐπιλέγει· 
 παρεπίκραναν τὸν ὕψιστον ἐν ἀνύδρῳ, 
 
 ἢ κατὰ τὸν Ἀκύλαν · 
 τοῦ προσερίσαι ὕψίστῳ ἐν ἀβάτῳ, 
 ἢ κατὰ τὸν Σύμμαχον · 
 φιλονεικεῖν τῷ ὕψίστῳ ἐν δίψει ἐν ἀβάτῳ. 
 
 Διὰ τί δὲ παρεπίκραναν τὸν ὕψιστον ἐν
 ἀνύδρῳ, ἐδίδαξε Μωσῆς· μετὰ γὰρ τὸ παρασχεῖν
 αὐτοῖς ἐκ πέτρας τὸ ὕδωρ, ἱστορεῖ λέγων· καὶ
 ἐπωνόμασε τὸ ὄνομα τοῦ τόπου ἐκείνου Πειρασμὸς καὶ
 Λοιδόρησις διὰ τὴν λοιδορίαν τῶν υἱῶν Ἰσραήλ καὶ διὰ τὸ
 πειράζειν αὐτοὺς κύριον λέγοντας· εἰ ἔστι κύριος ἐν ἡμῖν
 ἢ οὔ;

Καὶ ἐξεπείρασαν τὸν θεὸν ἐν καρδίαις αὐτῶν 
 τοῦ αἰτῆσαι βρώματα ταῖς ψυχαῖς αὐτῶν 
 καὶ κατελάλησαν τοῦ θεοῦ καὶ εἶπαν· 
 μη δυνήσεται ὁ θεὸς ἑτοιμάσαι τράπεζαν ἐν ἐρήμῳ; 
 ἐπεὶ ἐπάταξεν πέτραν καὶ ἐρρύησαν ὕδατα 
 καὶ χείμαρροι κατεκλύσθησαν, 
 μὴ καὶ ἄρτον δύναται δοῦναι 
 ἢ ἑτοιμάσαι τράπεζαν τῷ λαῷ αὐτοῦ; 
 διὰ τοῦτο ἤκουσεν κύριος καὶ ἀνεβάλετο, 
 καὶ πῦρ ἀνήφθη ἐν Ἰακὼβ 
 καὶ ὀργὴ ἀνέβη ἐπὶ τὸν Ἰσραήλ, 
 ὅτι οὐκ ἐπίστευσαν ἐν τῷ θεῷ
 
 
 οὐδὲ ἤλπισαν ἐπὶ τὸ σωτήριον αὐτοῦ. 
 καὶ ἐνετείλατο νεφέλαις ὑπεράνωθεν 
 καὶ θύρας οὐρανοῦ ἀνέῳξεν 
 καὶ ἔβρεξεν αὐτοῖς μάννα φαγεῖν 
 καὶ ἄρτον οὐρανοῦ ἔδωκεν αὐτοῖς· 
 ἄρτον ἀγγέλων ἔφαγεν ἄνθρωπος. 
 
 
 Ὅπως κατελάλησαν τοῦ θεοῦ καὶ
 Μωσῆς διδάσκει λέγων· καὶ ἐγόγγυζον πᾶσα συναγωγὴ
 υἱῶν Ἰσραὴλ ἐπὶ Μωσῆν καὶ Ἀαρὼν καὶ εἶπαν πρὸς αὐτούς·
 ὄφελον ἀπεθάνομεν πληγέντες ὑπὸ κυρίου ἐν γῇ Αἰγύπτου,
 ὅταν ἐκαθίσαμεν ἐπὶ τῶν λεβήτων καὶ ἐφάγομεν ἄρτους εἰς
 πλησμονήν, ὅτι ἐξηγάγετε ἡμᾶς ἀποκτεῖναι πᾶσαν τὴν
 συναγωγὴν ταύτην ἐν λιμῷ· 
 καὶ μετὰ ταῦτα εἶπεν Μωσῆς πρὸς τὸν λαόν·
 ἡμεῖς δὲ τί ἐσμεν; οὐ γὰρ καθ’ ἡμῶν ὁ γογγυσμὸς
 ὑμῶν ἐστιν, ἀλλὰ κατὰ τοῦ θεοῦ· προσέλθετε ἐναντίον τοῦ
 θεοῦ, εἰσακήκοεν γὰρ τοῦ γογγυσμοῦ ὑμῶν· 
 καὶ μετὰ ταῦτα· ἐλάλησε κύριος πρὸς Μωσῆν
 λέγων· εἰσακήκοα τὸν γογγυσμὸν υἱῶν Ἰσραήλ, 
 καὶ τὰ ἑξῆς. τούτων οὖν μεμνημένος καὶ ὁ παρὼν
 λόγος εἶπεν· 
 
 καὶ ἐξεπείρασαν τὸν θεὸν ἐν καρδίαις αὐτῶν 
 τοῦ αἰτῆσαι βρώματα ταῖς ψυχαῖς αὐτῶν 
 καὶ κατελάλησαν τοῦ θεοῦ καὶ εἶπαν· 
 μὴ δυνήσεται ὁ θεὸς ἑτοιμάσαι τράπεζαν ἐν ἐρήμῳ; 
 ἐπεὶ ἐπάταξεν πέτραν καὶ ἐρρύησαν ὕδατα 
 καὶ χείμαρροι κατεκλύσθησαν, 
 μὴ καὶ ἄρτον δύναται δοῦναι 
 ἢ ἑτοιμάσαι τράπεζαν τῷ λαῷ αὐτοῦ; 
 
 
 Ἐν μὲν οὖν τῇ ἱστορίᾳ οὐ φέρεται ταῦτα, ἐνταῦθα δὲ
 τετήρηται, ὡς ἄρα ταῦτα διενοήθησαν. ἐξεπείρασαν , γάρ φησιν, τὸν
 θεὸν ἐν καρδίαις αὐτῶν καί κατελάλησαν τοῦ θεοῦ . πῶς δὲ κατελάλησαν ἢ τάδε διανοηθέντες, εἰ
 καὶ μὴ χεί
 
 λεσι φθεγξάμενοι, ἀλλὰ ταῖς ψυχαῖς λογισάμενοι; ἃ δὴ
 ὁ καρδιογνώστης 
 εἰδὼς ἤκουσεν. διὸ εἴρηται· 
 ἤκουσε κύριος καὶ ἀνεβάλετο, 
 
 ἀνθ’ οὗ ὁ μὲν Ἀκύλας 
 
 καὶ ἀνυπερθέτησεν ,
 ἡρμήνευσεν, τουτέστιν οὐχ ὑπερέθετο, ὁ δὲ Σύμμαχος 
 καὶ ἐχολώθη 
 . εἶτα 
 καὶ πῦρ ἀνήφθη, φησίν, ἐν Ἰακώβ 
 καὶ ὀργὴ ἀνέβη ἐπὶ τὸν Ἰσραήλ, 
 ὅτι οὐκ ἐπίστευσαν ἐν τῷ θεῷ 
 οὐδὲ ἤλπισαν ἐπὶ τῷ σωτήριον αὐτοῦ. 
 
 Καὶ παρὰ Μωσεῖ δὲ γέγραπται· καὶ ἦν ὁ λαὸς
 γογγύζων ἐναντίον κυρίου, καὶ ἤκουσε κύριος, καὶ ἐθυμώθη
 ὀργὴ αὐτοῦ· καὶ ἐξεκαύθη ἐν αὐτοῖς πῦρ παρὰ κυρίου καὶ
 κατέφαγεν μέρος τῆς παρεμβολῆς· καὶ ἐκέκραξεν ὁ λαὸς
 πρὸς Μωσῆν· καὶ ηὔξατο Μωσῆς πρὸς κύριον, καὶ ἐκόπασεν
 τὸ πῦρ. καὶ ἐκλήθη τὸ ὄνομα τοῦ τόπου ἐκείνου
 Ἐμπυρισμός, ὅτι ἐξεκαύθη ἐν αὐτοῖς πῦρ παρὰ κυρίου. 
 διὸ καὶ ἐν τῷ μετὰ χεῖρας εἴρηται· 
 καὶ ἀνήφθη πῦρ ἐν Ἰακὼβ 
 καὶ ὀργὴ ἀνέβη ἐπὶ τὸν Ἰσραήλ, 
 ὅτι οὐκ ἐπίστευσαν ἐν τῷ θεῷ 
 οὐδὲ ἤλπισαν ἐπὶ τὸ σωτήριον αὐτοῦ. 
 καὶ ἐνετείλατο νεφέλαις ὑπεράνωθεν 
 καὶ θύρας οὐρανοῦ ἀνέῳξεν 
 καὶ ἔβρεξεν ἐπ’ αὐτοῖς μάννα φαγεῖν 
 καὶ ἄρτον οὐρανοῦ ἔδωκεν αὐτοῖς· 
 ἄρτον ἀγγέλων ἔφαγεν ἄνθρωπος. 
 
 Τὸ δέ· ἐνετείλατο νεφέλαις
 ὑπεράνωθεν , αἰνίττεσθαί μοι δοκεῖ πρόσταγμα
 δεδόσθαι ἀγγελικαῖς δυνάμεσιν ταῖς τὰ παράδοξα τότε
 διακονουμέναις, δι’ ὧν καὶ τὸ μάννα ἐχορηγεῖτο τῷ λαῷ.
 διδασκόμεθα δὲ καὶ ἐντεῦθεν, ὡς ἄρα νεφέλαι αἱ ἀγγελικαὶ δυνάμεις κέκληνται ὡς καὶ
 ἐν τῷ φάσκοντι προφήτῃ· καὶ ταῖς νεφέλαις ἐντελοῦμαι
 τοῦ μὴ βρέξαι εἰς αὐτὸν ὑετόν 
 , ὥστε τοὺς ἀγγέλους νοεῖσθαι
 
 τὰς νεφέλας ὥσπερ οὖν καὶ ἐνταῦθα. καὶ εἰκός γε ἦν διὰ μὲν
 πονηρῶν δυνάμεων τὰς κατ’ Αἰγυπτίων ἐπιτελεῖσθαι πληγὰς
 κατὰ τὸν φάσκοντα λόγον· 
 ἀπέστειλεν εἰς αὐτοὺς ὀργὴν καὶ θυμόν, 
 θλῖψιν καὶ ἀποστολὴν δι’ ἀγγέλων πονηρῶν, 
 
 τὰ δὲ χρηστότερα δι’ αἰσίων καὶ δεξιῶν ἀγγέλων
 γεγενῆσθαι. διὸ λέλεκται· 
 καὶ ἐνετείλατο νεφέλαις ὑπεράνωθεν 
 καὶ θύρας οὐρανοῦ ἀνέῳξεν. 
 
 
 Θύρας δὲ οὐρανοῦ ἀνοιγνυμένας τὰς οὐρανίους νόει
 πράξεις· πάντα γὰρ τὰ παραδόξως ὑπὸ τοῦ θεοῦ πεπραγμένα
 θεῖα καὶ οὐράνια ἦν· ἃ δὴ καὶ ἀνθρώποις ἀποκέκλειστο, ὅτε
 μὴ ἐγίγνετο· ὅτε δὲ παραδόξως ἐγίγνετο, ὥσπερ θύρας τινὰς οὐρανίους ἀνέῳγεν αὐτοῖς. 
 Ἀντὶ δὲ τοῦ· 
 ἄρτον ἀγγέλων ἔφαγεν ἄνθρωπος, 
 
 ὁ Ἀκύλας 
 
 ἄρτον δυναστῶν ἔφαγεν ἀνήρ, 
 ἡρμήνευσεν, ὁ δὲ
 Σύμμαχος · 
 καὶ πυρὸν οὐράνιον παρέσχεν αὐτοῖς, 
 ἄρτον μεγάλων ἔφαγεν ἄνθρωπος. 
 Καὶ τήρει, ὅπως ἡ
 Ἑβραϊκὴ φωνὴ οὐ περιέχει τὸ ἄρτον
 ἀγγέλων , ἀλλ’ ἤτοι κατὰ τὸν Ἀκύλαν 
 ἄρτον δυναστῶν 
 ἢ κατὰ τὸν Σύμμαχον 
 ἄρτον μεγάλων 
 ἢ κατὰ τὸν Θεοδοτίων α ἄρτον
 δυναστῶν 
 ἢ κατὰ τὴν πέμπτην ἔκδοσιν ἄρτον δυναστῶν 
 · ἀγγέλων δὲ οὐδεὶς
 ἡρμήνευσεν, ἐπεὶ μηδὲ τὸ Ἑβϱαϊκὸν τοῦτον ἔχει τὸν τρόπον,
 ἵνα μή τις νομίσῃ καὶ τὰς ἀγγελικὰς δυνάμεις αἰσθητῇ
 χρῆσθαι τροφῇ. μέμφεται δὲ καὶ ὁ σωτὴρ καὶ κύριος ἡμῶν ἐν
 εὐαγγελίοις τοῖς νομίζουσιν, ὅτι ἀγγέλων ἦν τροφὴ τὸ ἐν τῇ
 ἐρήμῳ χορηγηθὲν τῷ λαῷ μάννα. διὸ ἔλεγεν· ἀμήν,
 ἀμήν, λέγω ὑμῖν· οὐ Μωσῆς δέδωκεν ὑμῖν τὸν ἄρτον ἐκ τοῦ
 οὐρανοῦ, ἀλλ’ ὁ πατήρ μου δίδωσιν ὑμῖν τὸν ἄρτον τὸν ἐκ
 τοῦ οὐρανοῦ τὸν ἀληθινόν 
 , καὶ πάλιν· οἱ πατέρες ὑμῶν ἔφα γον ἐν τῇ ἐρήμῳ τὸ
 μάννα, καὶ ἀπέθανον· οὗτός ἐστιν ὁ ἄρτος ὁ ἐκ τοῦ
 οὐρανοῦ καταβαίνων, ἵνα τις ἐξ αὐτοῦ φάγῃ καὶ μὴ
 ἀποθνῄσκῃ 
 . εἰ μὲν οὖν, φησίν, οὐράνιος ἦν ἄρτος, ᾧ χρῆσθαι
 τοὺς ἀγγέλους εἰκός, οὐδ’ ἂν ἀπέθανον οἱ ἐν τῇ ἐρήμῳ
 μετασχόντες ἄρτου· νῦν δὲ ἐπεὶ οὐκ ἦν οὐράνιος, οὐδὲ ἦν
 ἀληθῶς ἄρτος ἀγγέλων , διὰ τοῦτο
 ἀπέθανον. οὗτος δέ ἐστιν ἀληθῶς οὐράνιος ἄρτος, οὗ ὁ
 μεταλαβὼν οὐκ ἂν ἀποθάνοι ποτέ. καὶ τίς οὗτος ἦν διδάσκει
 λέγων· ὁ γὰρ ἄρτος τοῦ θεοῦ ἐστιν ὁ καταβαίνων ἐκ
 τοῦ οὐρανοῦ καὶ ζωὴν διδοὺς τῷ κόσμῳ 
 · παρίστησίν τε αὐτὸν λέγων· ἐγώ εἰμι ὁ
 ἄρτος τῆς ζωῆς· ὁ ἐρχόμενος πρὸς μὲ οὐ μὴ πεινάσει, καὶ
 ὁ πιστεύων εἰς ἐμὲ οὐ μὴ διψήσει πώποτε 
 , καὶ αὖθις· ἐγώ εἰμι ὁ ἄρτος ὁ ζῶν ὁ ἐκ τοῦ
 οὐρανοῦ καταβάς· ἐάν τις φάγῃ ἐκ τοῦ ἐμοῦ ἄρτου, ζήσεται
 εἰς τὸν αἰῶνα 
 . οὐκοῦν καὶ αἱ ἀγγελικαὶ δυνάμεις ἐκ τῆς τοῦ λόγου
 μεταλήψεως αἰωνίαν ζωὴν καρποῦνται· μόνος γὰρ ὁ μονογενὴς
 τοῦ θεοῦ λόγος πάσης λογικῆς οὐσίας θρεπτικὸς τυγχάνει.
 διόπερ ἀκριβῶς ἡ Ἑβραϊκὴ ἀνάγνωσις ἐν τοῖς προκειμένοις οὐ
 περιέχει τό· ἄρτον ἀγγέλων ἔφαγεν
 ἄνθρωπος.

Ἐπισιτισμὸν ἀπέστειλεν αὐτοῖς εἰς πλησμονήν. 
 ἀπῆρεν νότον ἐξ οὐρανοῦ 
 καὶ ἐπήγαγεν ἐν τῇ δυνάμει αὐτοῦ λίβα 
 καὶ ἔβρεξεν ἐπ’ αὐτοὺς ὡσεὶ χοῦν σάρκας 
 καὶ ὡσεὶ ἄμμον θαλασσῶν πετεινὰ πτερωτά, 
 καὶ ἐπέπεσεν εἰς μέσον τῆς παρεμβολῆς αὐτῶν 
 κύκλῳ τῶν σκηνωμάτων αὐτῶν, 
 καὶ ἔφαγον καὶ ἐνεπλήσθησαν σφόδρα, 
 καὶ τὴν ἐπιθυμίαν αὐτῶν ἤνεγκεν αὐτοῖς,
 
 
 οὐκ ἐστερήθησαν ἀπὸ τῆς ἐπιθυμίας αὐτῶν. 
 ἔτι τῆς βρώσεως οὔσης ἐν τῷ στόματι αὐτῶν 
 καὶ ἡ ὀργὴ τοῦ θεοῦ ἀνέβη ἐπ’ αὐτοὺς 
 καὶ ἀπέκτεινεν ἐν τοῖς πλείοσιν αὐτῶν 
 καὶ τοὺς ἐκλεκτοὺς τοῦ Ἰσραὴλ συνεπόδισεν. 
 
 
 Ὅτι μὴ μόνου ἄρτου 
 , ἀλλὰ καὶ ὄψου προενόησεν αὐτοῖς, διδάσκει καὶ ἡ
 Μωσέως γραφὴ ἐν μὲν Ἐξόδῳ λέγουσα· καὶ εἶπεν Μωσῆς
 καὶ Ἀαρὼν πρὸς πᾶσαν συναγωγὴν υἱῶν Ἰσραήλ· ἐσπέραν
 γνώσεσθε, ὅτι κύριος ἐξήγαγεν ὑμᾶς ἐκ γῆς Αἰγύπτου, πρωῒ
 δὲ ὄψεσθε τὴν δόξαν κυρίου ἐν τῷ εἰσακοῦσαι αὐτὸν πάντα
 τὸν γογγυσμὸν ὑμῶν, ἐν τῷ διδόναι τὸν κύριον ὑμῖν
 ἐσπέρας κρέα φαγεῖν καὶ ἄρτους τὸ πρωῒ εἰς πλησμονήν 
 , καὶ ἐπιλέγει ἑξῆς· καὶ ἐγένετο ἑσπέρα καὶ
 ἀνέβη ὀρτυγομήτρα καὶ ἐκάλυψεν τὴν παρεμβολήν· τὸ πρωῒ
 δὲ ἐγένετο καταπαυομένης τῆς δρόσου κύκλῳ τῆς
 παρεμβολῆς, καὶ ἰδοὺ ἐπὶ πρόσωπον τῆς ἐρήμου λεπτὸν ὡσεὶ
 κόνιον, λευκὸν ὡσεὶ πάγος ἐπὶ τῆς γῆς 
 . ἀλλ’ ἐπειδὴ μετὰ ταῦτα εἴρηται ἐν Ἀριθμοῖς·
 καὶ ὁ ἐπίμικτος ἐν αὐτοῖς ἐπεθύμησεν ἐπιθυμίαν,
 καὶ καθίσαντες ἔκλαον οἱ υἱοὶ Ἰσραὴλ καὶ εἶπαν· τίς
 ψωμίσει ἡμῖν κρέα; ἐμνήσθημεν τοὺς ἰχθύας, οὓς ἠσθίομεν
 ἐν Αἰγύπτῳ δωρεάν, καὶ τοὺς σικυοὺς καὶ τοὺς πέπονας καὶ
 τὰ πράσσα καὶ τὰ κρόμυα· νυνὶ δὲ ἡ ψυχὴ ἡμῶν
 κατάξηρος 
 , εἶτα ἐπιλέγεται ἑξῆς· 
 καὶ ἀπῆλθεν Μωσῆς εἰς τὴν παρεμβολήν, αὐτὸς καὶ οἱ
 πρεσβύτεροι τοῦ Ἰσραήλ, καὶ πνεῦμα ἐξῆλθεν παρὰ κυρίου
 καὶ ἐξέβρασεν ὀρτυγομήτραν ἀπὸ τῆς θαλάσσης καὶ ἐπέβαλεν
 ἐπὶ τὴν παρεμβολὴν ὁδὸν ἡμέρας ἐντεῦθεν κύκλῳ τῆς
 παρεμβολῆς ὡσεὶ δίπηχυ ἀπὸ τῆς γῆς. καὶ ἀναστὰς ὁ
 
 λαὸς ὅλην τὴν ἡμέραν ἐκείνην καὶ ὅλην τὴν νύκτα, καὶ
 συνήγαγεν ἕκαστος τὸ ἀρκοῦν· ὁ τὸ πολὺ οὐκ ἐπλεόνασεν, καὶ ὁ
 τὸ ὀλίγον οὐκ ἠλαττόνησεν· 
 ὁ τὸ ὀλίγον συνήγαγεν δέκα κόρους· καὶ ἔψυξεν ἐν
 τοῖς ψυκτῆρσιν κύκλῳ τῆς παρεμβολῆς· τὰ κρέα ἦν πρὶν ἢ
 ἐκλιπεῖν καὶ ὠργίσθη κύριος. καὶ ἐκλήθη τὸ ὄνομα τοῦ
 τόπου ἐκείνου Μνήματα ἐπιθυμίας, ὅτι ἐκεῖ ἔθαψαν τὸν
 λαὸν τὸν ἐπιθυμητήν. 
 εἰκότως οὖν καὶ ἡ μετὰ χεῖρας περικοπὴ διδάσκει
 ταῦτα λέγουσα· 
 ἐπισιτισμὸν ἀπέστειλεν αὐτοῖς εἰς πλησμονήν, 
 ἀπῆρεν νότον ἐξ οὐρανοῦ 
 καὶ ἐπήγαγεν ἐν τῇ δυνάμει αὐτοῦ λίβα, καὶ τὰ ἑξῆς. 
 
 Διδάσκει δέ, ὡς ἄρα ὑπ’ ἀνέμων ἐλαυνόμενα τὰ πτηνὰ
 κατεφέρετο εἰς τὴν παρεμβολήν. καὶ κατὰ τὸν Σύμμαχον δὲ εἴρηται· 
 ὃς ἦρεν εὖρον ἐξ οὐρανοῦ 
 καὶ ἐπήγαγεν ἐν τῇ δυναστείᾳ αὐτοῦ νότον, 
 ὡσεὶ ἄμμον θαλασσῶν πετεινὰ πτερωτά. 
 καὶ ἐπέβαλεν ἔνδον εἰς τὴν παρεμβολὴν αὐτῶν 
 κύκλῳ τῶν σκηνῶν. 
 καὶ φαγόντες ἐνεπλήσθησαν σφόδρα, 
 καὶ τὴν ἐπιθυμίαν αὐτῶν ἤνεγκεν αὐτοῖς, 
 οὐκ ἀπέστησαν τῆς ἐπιθυμίας αὐτῶν. 
 ἔτι τῆς βρώσεως αὐτῶν οὔσης ἐν τοῖς ὀδοῦσιν αὐτῶν 
 ὀργὴ οὖν θεοῦ ἐπῆλθεν αὐτοῖς 
 καὶ ἀπέκτεινεν τοὺς λιπαρωτέρους αὐτῶν 
 καὶ τοὺς νεανίσκους τοῦ Ἰσραὴλ ὤκλασεν. 
 Καὶ ταῦτ’ ἔπασχεν
 εὐλόγως· ὁ μὲν γὰρ αὐτοῖς εἰς ἔνδειξιν τῆς αὐτοῦ δυνάμεως
 παραδόξως καὶ ταῦτα παρεῖχεν, οἱ δὲ ἀπλήστῳ χρώμενοι τῇ
 κρεωφαγίᾳ χολερικῷ πάθει διεφθείροντο, μὴ προσέχοντες μὲν
 τῷ τοῦ παραδόξου θαύματι μηδὲ δοξάζοντες τὸν παραδοξοποιόν,
 
 ὅλοι δὲ τῶν σαρκῶν γιγνόμενοι. διὸ καὶ ἐπεσπῶντο ἑαυτοῖς
 ὄλεθρον.

Ἐν πᾶσι τούτοις ἥμαρτον ἔτι 
 καὶ οὐκ ἐπίστευσαν ἐν τοῖς θαυμασίοις αὐτοῦ, 
 καὶ ἐξέλιπον ἐν ματαιότητι αἱ ἡμέραι αὐτῶν 
 καὶ τὰ ἔτη αὐτῶν μετὰ σπουδῆς. 
 ὅταν ἀπέκτενεν αὐτούς, ἐξεζήτουν αὐτὸν 
 καὶ ἐπέστρεφον καὶ ὤρθριζον πρὸς τὸν θεὸν 
 καὶ ἐμνήσθησαν, ὅτι ὁ θεὸς βοηθὸς αὐτῶν ἐστιν 
 καὶ ὁ θεὸς ὁ ὕψιστος λυτρωτὴς αὐτῶν ἐστιν. 
 
 
 Ἐλεγτικὸς ὢν καὶ κατηγορητικὸς τῆς Ἰουδαίων μοχθηρίας ὁ
 λόγος καταρίθμησιν ποιεῖ καὶ τῶν πεπλημμελημένων αὐτοῖς,
 παριστῶν, ὅτι μὴ μάτην αὐτοὺς τὰ τῆς ὀργῆς τοῦ θεοῦ
 μετῆλθεν. καὶ δὴ διδάσκει ὡς καὶ μετὰ τὰ προλεχθέντα πάντα
 αὔξοντες ἑαυτῶν τὰ κακὰ ἥμαρτον
 ἔτι , καὶ ἥμαρτον ,
 ἐπεὶ 
 οὐκ ἐπίστευσαν τοῖς θαυμασίοις αὐτοῦ· 
 
 τοιαῦτα γὰρ ὀφθαλμοῖς ὁρῶντες, ἐνικῶντο ὑπὸ τῆς
 ἐπιθυμίας. εἶτα, 
 καὶ ἐξέλιπον ἐν ματαιότητι αἱ ἡμέραι αὐτῶν· 
 
 δέον γὰρ θεωροὺς γενομένους τῶν τοῦ θεοῦ
 μεγαλουργημάτων ὅλους αὐτοὺς ἀναθεῖναι αὐτῷ· οἱ δὲ
 θρεμμάτων ἀλόγων δίκην τῇ τῶν σωμάτων προσεῖχον ματαιότητι
 ἐν ἀλογίᾳ καὶ ἀνοίᾳ κατηγοροῦντες καὶ μηδὲν πλέον ἐκ τῶν
 εἰς αὐτοὺς χορηγουμένων εἰς γνῶσιν θεοῦ καὶ ψυχῆς σωτηρίαν
 ποριζόμενοι. οὕτως οὖν ἐξέλιπον ἐν
 ματαιότητι αἱ ἡμέραι αὐτῶν οὐ μόνον, ἀλλὰ 
 καὶ τὰ ἔτη αὐτῶν μετὰ σπουδῆς 
 
 
 ἐξέλιπον · κατὰ κοινοῦ γὰρ
 ἀκουστέον τοῦ ἐξέλιπον . ἀνθ’ οὗ
 πεποίηκεν ὁ Ἀκύλας ·
 
 καὶ συνετέλεσεν ὡς ἀτμὸν τὰς ἡμέρας αὐτῶν, 
 καὶ τὰ ἔτη αὐτῶν κατέσπευσεν. 
 Τοῦ μὲν γὰρ
 
 ἐν ματαιότητι τὰς ἡμέρας 
 καταναλίσκοντος καὶ τὰ ἔτη 
 παρατρέχει κατεσπευσμένως, τοῦ δὲ τὰς ἡμέρας ἐν φωτὶ καὶ ἐν
 ἔργοις ἀγαθοῖς ἐκτελοῦντος αἱ ἡμέραι οὐκ ἐκλείπουσιν, ἀλλὰ
 πλήρεις γίνονται, καὶ τὰ ἔτη αὐτοῦ ἐντελῆ τυγχάνει καὶ
 μεμακρυμμένα. διὸ κἀκείνοις τοῖς μετὰ τοιαύτας
 παραδοξοποιίας ἐν ἀπιστίᾳ καταγηράσασιν μάταιος καὶ
 ἐσπευσμένως παρατρέχων ὁ χρόνος. 
 Αὐτίκα δ’ οὖν διὰ μὲν τῶν θαυμάτων καὶ τῶν εἰς αὐτοὺς
 εὐεργεσιῶν οὐδὲν πλέον ἐκτῶντο πρὸς ὠφέλειαν, διὰ δὲ τῆς
 μετερχομένης αὐτοὺς ὀργῆς κρείττους ἐγίγνοντο. διὸ ἑξῆς
 ἐπιλέγει· 
 ὅταν ἀπέκτεινεν αὐτούς, ἐξεζήτουν αὐτόν, 
 καὶ ἐπέστρεφον καὶ ὤρθριζον πρὸς τὸν θεόν· 
 
 μαστιζόμενοι γὰρ καὶ κολαζόμενοι κτηνῶν ἀλόγων
 δίκην αἴσθησιν ἀνελάμβανον τοῦ τύπτοντος, λόγῳ μὲν ὀρθῷ μὴ
 σωφρονιζόμενοι, κολάσει δὲ καὶ τιμωρίᾳ βελτιούμενοι· πρὸς
 οὓς εἶπεν ἂν ὁ λόγος· 
 μὴ γίνεσθε ὡς ἵππος καὶ ἡμίονος, οἷς οὐκ ἔστι
 σύνεσις, 
 ἐν κημῷ καὶ χαλινῷ τὰς σιαγόνας αὐτῶν ἄγξαι 
 τῶν μὴ ἐγγιζόντων πρὸς σέ. 
 πολλαὶ αἱ μάστιγες τῶν ἁμαρτωλῶν, 
 τοὺς δὲ ἐλπίζοντας ἐπὶ κύριον ἔλεος κυκλώσει.

Καὶ ἠγάπησαν αὐτὸν ἐν τῷ στόματι αὐτῶν 
 καὶ τῇ γλώσσῃ αὐτῶν ἐψεύσαντο αὐτῷ, 
 ἡ δὲ καρδία αὐτῶν οὐκ εὐθεῖα μετ’ αὐτοῦ, 
 οὐδὲ ἐπιστώθησαν ἐν τῇ διαθήκῃ αὐτοῦ. 
 αὐτὸς δέ ἐστιν οἰκτίρμων 
 καὶ ἱλάσεται ταῖς ἁμαρτίαις αὐτῶν καὶ οὐ διαφθερεῖ 
 καὶ πληθυνεῖ τοῦ ἀποστρέψαι τὸν θυμὸν αὐτοῦ 
 καὶ οὐκ ἐκκαύσει πᾶσαν τὴν ὀργὴν αὐτοῦ· 
 καὶ ἐμνήσθη, ὅτι σάρξ εἰσιν, 
 πνεῦμα πορευόμενον καὶ οὐκ ἐπιστρέφον.
 
 
 
 
 Τῶν μὲν παραδόξων ἀπολαύοντες οὐκ ἐπίστευον, μαστιζόμενοι
 δὲ καὶ ἀποκτεινόμενοι ἐπέστρεφον πρὸς
 τὸν θεόν 
 . ἀλλ’ οὐδὲ τοῦτο γνησίως ἐποίουν, προσποιήσει δὲ
 καὶ εἰρωνείᾳ μέχρι χειλέων εὐφημεῖν ἐδόκουν, οὐ μὴν καθαρῷ
 λογισμῷ τοῦτ’ ἔπραττον, ὡς καὶ ἐπ’ αὐτῶν ἁρμόττειν τὸ φῆσαν
 λόγιον· ὁ λαὸς οὗτος τοῖς χείλεσίν με τιμᾷ, ἡ δὲ
 καρδία αὐτῶν πόρρω ἀπέχει ἀπ’ ἐμοῦ· μάτην δὲ σέβονταί
 με. 
 καὶ αὐτοὶ μὲν εἰς τοσοῦτον ἤλαυνον μοχθηρίας, ὁ δὲ
 πατρὸς ἀγαθοῦ δίκην οἶκτον αὐτῶν πλείονα λαμβάνων ἱλάσκετο
 ταῖς ἁμαρτίαις αὐτῶν καὶ οὐ παρεδίδου αὐτοὺς εἰς ἐσχάτην
 διαφθοράν. 
 Ἀλλὰ καὶ τὸν φθοροποιὸν δαίμονα καὶ τὸν τῆς ὀργῆς ὑπηρέτην
 ἄγγελον τιμωρόν, θυμὸν αὐτοῦ 
 ὀνομαζόμενον, ἀπέστρεφεν ἐξ
 αὐτῶν τὸν ἑαυτοῦ πατέρα ὑπὲρ αὐτῶν ἱλασκόμενος. διὸ
 εἴρηται· 
 αὐτὸς δέ ἐστιν οἰκτίρμων 
 καὶ ἱλάσεται ταῖς ἁμαρτίαις αὐτῶν καὶ οὐ διαφθερεῖ 
 καὶ πληθυνεῖ τοῦ ἀποστρέψαι τὸν θυμὸν αὐτοῦ 
 καὶ οὐχὶ ἐκκαύσει πᾶσαν τὴν ὀργὴν αὐτοῦ· 
 
 ἔτι γὰρ τότε μακροθύμως αὐτοὺς ἔφερεν οὔπω εἰς
 τέλος αὐτοὺς ἀπωθούμενος. Κατὰ δὲ τὸν Σύμμαχον 
 αὐτός , φησίν, ἐλεήμων, 
 
 ἐξιλάσκων ἁμαρτίας καὶ μὴ διαφθείρων. 
 καὶ ἐπὶ πολὺ ἀπέστρεψεν τὴν ὀργὴν αὐτοῦ 
 καὶ οὐ διήγειρεν ὅλον τὸν θυμὸν αὐτοῦ. 
 Ἐπὶ τούτοις ἄλλο τι
 αὐτῶν κατηγορεῖ λέγων· 
 καὶ ἐμνήσθη, ὅτι σάρξ εἰσιν, 
 πνεῦμα πορευόμενον καὶ οὐκ ἐπιστρέφον· 
 
 ἐπειδὴ γὰρ ὁ κολλώμενος τῷ κυρίῳ ἓν πνεῦμά
 ἐστιν, 
 
 καὶ ὁ κολλώμενος τῇ σαρκὶ ἓν σῶμα γίνεται 
 , εἰκότως κρεώδεις τινὰς καὶ σαρκώδεις φησὶν αὐτοὺς
 γεγο νέναι διὰ τὸ
 φιλήδονον καὶ φιλοσώματον καὶ οὕτως αὐτοὺς γενέσθαι σάρκας.
 διό φησιν· ἐμνήσθη ὅτι σάρξ
 εἰσι. πῶς δὲ σάρκες ἦσαν, διασαφεῖ λέγων ἑξῆς·
 πνεῦμα πορευόμενον καὶ οὐκ
 ἐπιστρέφον· τὸ γὰρ πνεῦμα τῆς σαρκὸς 
 τοιοῦτον γεῶδες καὶ θνητὸν καὶ ἀπολλύμενον. τοιοῦτοι δέ
 τινες γεγόνασι καὶ οἱ ἐπὶ τοῦ κατακλυσμοῦ, περὶ ὧν εἴρητο·
 οὐ μὴ καταμείνῃ τὸ πνεῦμά μου ἐν τοῖς ἀνθρώποις
 τούτοις διὰ τὸ εἶναι αὐτοὺς σάρκας 
 , ὡς ἑτέρου μὲν ὄντος τοῦ θείου πνεύματος τοῦ κατ’
 ἀρχὰς ἀνθρώποις ἐμπνευσθέντος, ἑτέρου δὲ τοῦ τῆς σαρκὸς
 πνεύματος. τό γέ τοι τῆς σαρκὸς
 πνεῦμα τοιοῦτον ἂν εἴη, οἷον καὶ τὸ ἐν τοῖς
 ἀλόγοις ζῴοις, ὅπερ ἐστὶ πνεῦμα
 πορευόμενον καὶ οὐκ ἐπιστρέφον. 
 
 Ὀνομάζει δὲ αὐτὸ οἰκείῳ ὀνόματι ὁ ἀπόστολος φρόνημα
 σαρκός 
 , ἐν οἷς φησιν· τὸ γὰρ φρόνημα τῆς σαρκὸς
 ἔχθρα εἰς θεόν· τῷ γὰρ νόμῳ τοῦ θεοῦ οὐχ ὑποτάσσεται,
 οὐδὲ γὰρ δύναται· 
 
 τὸ δὲ φρόνημα τοῦ πνεύματος ζωὴ καὶ εἰρήνη. 
 οὕτω δὲ σάρκες οἱ
 κατηγορούμενοι γεγόνεισαν ἐκ τοῦ φιλοσωματεῖν, ὡς καὶ περὶ
 αὐτῶν δικαιότατα ἂν εἰρῆσθαι τό· 
 
 ἄνθρωπος ἐν τιμῇ ὢν οὐ συνῆκεν, 
 παρασυνεβλήθη τοῖς κτήνεσι τοῖς ἀνοήτοις καὶ ὡμοιώθη
 αὐτοῖς.

Ποσάκις παρεπίκραναν αὐτὸν ἐν τῇ ἐρήμῳ, 
 παρώργισαν αὐτὸν ἐν γῇ ἀνύδρῳ; 
 καὶ ἐπέστρεψαν καὶ ἐπείρασαν τὸν θεὸν 
 καὶ τὸν ἅγιον τοῦ Ἰσραὴλ παρώξυναν. 
 οὐκ ἐμνήσθησαν τῆς χειρὸς αὐτοῦ, 
 ἡμέρας, ἧς ἐλυτρώσατο αὐτοὺς ἐκ χειρὸς θλίβοντος, 
 ὡς ἔθετο ἐν Αἰγύπτῳ τὰ σημεῖα αὐτοῦ 
 καὶ τὰ τέρατα αὐτοῦ ἐν πεδίῳ Τάνεως· 
 μετέστρεψεν εἰς αἷμα τοὺς ποταμοὺς αὐτῶν 
 καὶ τὰ ὀμβρήματα
 
 αὐτῶν, ὅπως μὴ πίωσιν· 
 ἐξαπέστειλεν εἰς αὐτοὺς κυνόμυιαν, καὶ κατέφαγεν αὐτούς, 
 καὶ βάτραχον, καὶ διέφθειρεν αὐτούς· 
 καὶ ἔδωκεν τῇ ἐρυσίβῃ τὸν καρπὸν αὐτῶν 
 καὶ τοὺς πόνους αὐτῶν τῇ ἀκρίδι· 
 καὶ ἀπέκτεινεν ἐν χαλάζῃ τὴν ἄμπελον αὐτῶν 
 καὶ τὰς συκαμίνους αὐτῶν ἐν τῇ πάχνῃ· 
 καὶ παρέδωκεν εἰς χάλαζαν τὰ κτήνη αὐτῶν 
 καὶ τὴν ὕπαρξιν αὐτῶν τῷ πυρί. 
 
 
 Μετὰ τὰ προλεχθέντα πάντα παρέμενον παραπικραίνοντες , τουτέστι πικρὸν ἑαῦτοις τὸν
 θεὸν καθιστῶντες χρηστὸν ὄντα τῇ φύσει καὶ ἀγαθὸν καὶ
 γλυκύν, τοῖς δὲ τιμωρίας ἀξίοις πικρὸν νομιζόμενον. οὕτω
 γοῦν οἱ ἐν τῇ ἐρήμῳ παρώργισαν
 αὐτὸν ἑαυτοῖς τὴν ὀργὴν ἐπισπώμενοι. καὶ πάλιν
 ἐπέστρεφον καὶ ἐπείραζον τὸν θεὸν
 καὶ τὸν ἅγιον τοῦ Ἰσραὴλ παρώξυνον · καὶ ταῦτα
 πάντα διέπραττον μὴ ἀναλαμβάνοντες τῇ μνήμῃ τὰς πάλαι
 δειχθείσας αὐτοῖς παραδόξους δυνάμεις· καθ’ ὃν καιρὸν
 λυτρούμενος αὐτοὺς ἐκ χειρὸς
 θλίβοντος τοῦ Φαραὼ ἠλευθέρου τῆς τῶν Αἰγυπτίων
 δυναστείας, διαφόρως τοὺς ἐχθροὺς αὐτῶν αἰκιζόμενος ἐν τῷ τῆς Τανέως πεδίῳ , ἐν ᾧ πρῶτον
 ἐγίγνετο ἡ τοῦ ποταμοῦ εἰς αἷμα 
 μεταβολή, Αἰγυπτίοις οὖσα τοιαύτη, οὐ μὴν καὶ τοῖς
 βοηθουμένοις· ὅθεν καὶ τὰ ὀμβρήματα
 αὐτῶν ἢ κατὰ τὸν Ἀκύλαν 
 αἱ κατάρροιαι αὐτῶν 
 ἢ κατὰ τὸν Σύμμαχον 
 τὰ ῥεῖθρα αὐτῶν 
 μετεβάλλετο εἰς αἷμα ·
 πᾶσα γὰρ σύστασις ὑδάτων τὰ ὅμοια τῷ ποταμῷ ἔπασχεν. ἀλλὰ
 τούτων οὐδεμίαν ἐποιοῦντο μνήμην οἱ κατηγορούμενοι οὐδὲ τῇ
 διὰ τῆς κυνομυίας 
 
 κατ’ Αἰγυπτίων πληγῇ προσεῖχον τὸν νοῦν οὐδὲ τῇ διὰ τῶν
 βατράχων μάστιγι οὐδὲ τῇ διὰ
 τῆς ἐρυσίβης, ἀλλ’ οὐδ’ ὅπως δι’ αὐτοὺς οἱ Αἰγύπτιοι ἀκρίδι
 καὶ χαλάζῃ καὶ πάχνῃ καὶ πυρὶ παραδοθέντες ἐκολάζοντο.
 τούτων δ’ ἔργοις τὴν πεῖραν εἰληφότες ἀμνήμονες ἁπάντων
 ἐγίγνοντο. διὸ κατὰ τὸν Σύμμαχον εἴρηται· 
 οὐκ ἀνεμιμνήσκοντο τὴν χεῖρα αὐτοῦ, 
 τὴν ἡμέραν, ἐν ᾗ ἐρρύσατο αὐτοὺς ἐκ τοῦ θλίβοντος, 
 τοῦ ποιήσαντος τὰ σημεῖα αὐτοῦ 
 καὶ τὰ τέρατα αὐτοῦ ἐν Αἰγύπτῳ ἐν πεδίῳ Τάνεως, 
 τοῦ μεταβαλόντος εἰς αἷμα τοὺς ποταμοὺς αὐτῶν 
 καὶ τὰ ῥεῖθρα αὐτῶν, ἵνα μὴ πίωσιν· 
 τοῦ ἐπιπέμψαντος αὐτοῖς κυνόμυιαν φαγεῖν αὐτοὺς 
 καὶ βάτραχον διαφθεῖραι αὐτούς, 
 τοῦ δόντος τῷ μυζήτῃ τὰ γεννήματα αὐτῶν 
 καὶ τοὺς κόπους αὐτῶν τῇ ἀκρίδι, 
 τοῦ ἀποκτείναντος ἐν χαλάζῃ τὴν ἄμπελον αὐτῶν 
 καὶ τὰς συκομόρους αὐτῶν ἐν σκώληκι, 
 τοῦ ἐκδόντος λοιμῷ τὰ κτήνη αὐτῶν, 
 καὶ τὰ κτήματα αὐτῶν οἰωνοῖς. 
 Ἀντὶ δὲ τοῦ·
 τῇ ἐρυσίβῃ , ὁ μὲν Σύμμαχος ὁμοίως τῷ μυζήτῃ 
 , ὁ δὲ Ἀκύλας 
 τῷ βρούχῳ 
 ἡρμήνευσεν· καὶ πάλιν ἀντὶ τοῦ· τῇ πάχνῃ , ὁ μὲν Σύμμαχος 
 τῷ σκώληκι 
 , ὁ δὲ Ἀκύλας 
 ἐν κρύει 
 , ἐκδεδώκασιν. 
 Σεσιωπημένα δὲ καὶ ταῦτα παρὰ Μωσεῖ τὸ παρὸν λόγιον
 ἐδίδαξεν. ἔοικεν δὲ ἡ ἐρυσίβη 
 καὶ ὁ μυζήτης 
 αὐτὸς εἶναι ὁ παρὰ Μωσεῖ κεκλημένος
 κνίψ 
 · τῆς γὰρ Μωσέως γραφῆς μνημονευούσης δέκα πληγῶν ὁ
 παρὼν λόγος τοῦ αἵματος 
 ἐμνημόνευσεν καὶ τῶν βατράχων 
 καὶ τῆς κυνομυίας καὶ
 
 τῆς ἀκρίδος καὶ τῆς χαλάζης καὶ τοῦ θανάτου τῶν κτηνῶν 
 καὶ τοῦ θανάτου τῶν πρωτοτόκων 
 · σκνιπῶν τε οὐκ ἐμνήσθη οὐδὲ τῶν φλυκταινῶν οὐδὲ
 τοῦ σκότους· ἀντὶ δὲ τούτων ἐρυσίβην εἶπεν καὶ πάχνην , ἀνθ’ ὧν μυζήτην 
 ἢ βροῦχον 
 , ἢ σκώληκα 
 ἢ κρύος 
 οἱ λοιποὶ ἡρμήνευσαν.

Ἐξαπέστειλεν εἰς αὐτοὺς ὀργὴν θυμοῦ αὐτοῦ, 
 θυμὸν καὶ ὀργὴν καὶ θλῖψιν, 
 ἀποστολὴν δι’ ἀγγέλων πονηρῶν· 
 ὡδοποίησεν τρίβον τῇ ὀργῇ αὐτοῦ, 
 οὐκ ἐφείσατο ἀπὸ θανάτου τῶν ψυχῶν αὐτῶν 
 καὶ τὰ κτήνη αὐτῶν εἰς θάνατον συνέκλεισεν· 
 καὶ ἐπάταξεν πᾶν πρωτότοκον ἐν γῇ Αἰγύπτῳ, 
 ἀπαρχὴν παντὸς πόνου αὐτῶν ἐν τοῖς σκηνώμασι Χάμ. 
 
 
 Πρὸς τοῖς λεχθεῖσι καὶ ταῦτα κατὰ τῶν Αἰγυπτίων ὑπὲρ τῆς
 σωτηρίας τοῦ λαοῦ ὁ θεὸς εἰργάζετο· 
 ἐξαπέστειλεν εἰς αὐτοὺς ὀργὴν θυμοῦ αὐτοῦ, 
 θυμὸν καὶ ὀργὴν καὶ θλίψιν. 
 
 Πολλαχοῦ δὲ τῆς ὀργῆς 
 ὀνομαζομένης καὶ τοῦ θυμοῦ ὁ
 παρὼν λόγος τὴν διάνοιαν ἑρμηνεύει τῆς τοιαύτης φωνῆς ἑξῆς
 ἐπιλέγων· 
 ἀποστολὴν δι’ ἀγγέλων πονηρῶν, 
 
 ἢ κατὰ τὸν Σύμμαχον · 
 ἐπαποστολὴν ἀγγέλων κακούντων. 
 Ἡ γὰρ τῶν κακούντων ἀγγέλων ἐπαποστολὴ 
 ὡς πρὸς ἀνθρώπους ἐνομίζετο θυμὸς εἶναι καὶ ὀργὴ θεοῦ· οὐ γὰρ δὴ πάθος εἶναι ὀργῆς περὶ τὸν θεὸν προσήκει
 νομίζειν, τὰς δὲ κατὰ τῶν ἀσεβῶν τιμωρίας κρίσει δικαίᾳ
 θεοῦ δι’ ἀποστολὴν ἀγγέλων τῶν
 εἰς τοῦτο τεταγμένων γιγνομένας ὀργὴν καὶ θυμὸν 
 καλεῖσθαι. πλὴν ἀλλὰ τοῖς Αἰγυπτίοις ἐπαποστολῆς ἀγγέλων κακούντων 
 γενομένης αὐτὸς 
 ὡδοποίησε τρίβον τῇ ὀργῇ αὐτοῦ, 
 
 κατὰ δὲ τὸν Σύμμαχον · 
 διέστρωσεν
 
 ἀτραπὸν τῇ ὀργῇ αὐτοῦ, 
 κατὰ δὲ τὸν
 Ἀκύλαν · 
 ὡδοποίησεν ἀτραπὸν τῷ θυμῷ αὐτοῦ. 
 
 Καί μοι δοκεῖ διὰ τούτων αἰνίττεσθαι τὴν παραδοθεῖσαν τῷ
 λαῷ μυστικὴν λατρείαν κατὰ τὸν καιρὸν τῆς ἐπελθούσης τοῖς
 Αἰγυπτίοις ὀργῆς · τότε γὰρ διατάττεται τὴν τοῦ Πάσχα
 ἑορτὴν ἐπιτελέσαι θύσαντας μὲν πρόβατον κατὰ σύμβολον
 τοῦ μέλλοντος ὑπὲρ ἀνθρώπων τυθήσεσθαι ἀμνοῦ τοῦ θεοῦ,
 χρίσαντας δὲ ἑαυτῶν τὰς φλιὰς τῶν οἴκων τῷ αἵματι, ὡς
 ἄν, τοῦτο θεασάμενος ὁ ὀλοθρευτὴς ἀναχωρήσειεν τῆς κατὰ
 τῶν τοῦτο πραξάντων ἐπιβουλῆς. γέγραπται γοῦν·
 καὶ παρελεύσεται κύριος πατάξαι τοὺς Αἰγυπτίους
 καὶ ὄψεται τὸ αἷμα ἐπὶ τῆς φλιᾶς καὶ ἐπ’ ἀμφοτέρων τῶν
 σταθμῶν· καὶ παρελεύσεται κύριος τὴν θύραν καὶ οὐκ
 ἀφήσει τὸν ὀλοθρεύοντα εἰσελθεῖν εἰς τὰς οἰκίας ὑμῶν
 πατάξαι. 
 
 
 Ἀλλὰ τούτοις μὲν ὡδοποίησε
 τρίβον πρὸς τὸ ἐκφυγεῖν τὴν ὀργὴν αὐτοῦ , τῶν δὲ Αἰγυπτίων οὐκ ἐφείσατο , παρεδίδου δὲ εἰς
 θάνατον τὰς ψυχὰς αὐτῶν ,
 ἀξίων ὄντων τῆς τοιαύτης τιμωρίας, ἐπείπερ ἀσεβείαις
 ἐκδεδομένοι καὶ τῇ πολυθέῳ καὶ Αἰγυπτιακῇ δεισιδαιμονίᾳ
 ἄλλῳ θανάτῳ τὰς ψυχὰς ἐτύγχανον βεβαπτισμένοι. διόπερ ὁ
 παρὼν λόγος οὐ κοινὸν θάνατον ἐπεληλυθέναι αὐτοῖς διδάσκει,
 ἀλλὰ ψυχῶν θάνατον · ὁ γὰρ
 ὀλοθρευτής, ᾧ παρεδόθησαν, ἅμα τῇ τοῦ σώματος διαλύσει τὰς
 ψυχὰς αὐτῶν παρελάμβανεν εἰς ὄλεθρον αὐτὰς ἀπάγων. διὸ καὶ
 αὖθις γέγραπται· 
 οὐκ ἐφείσατο ἀπὸ θανάτου τῶν ψυχῶν αὐτῶν. 
 
 Εἶτα διασαφεῖ λέγων ἑξῆς· 
 καὶ ἐπάταξεν πᾶν πρωτότοκον ἐν γῇ
 
 Αἰγύπτῳ, 
 ἀπαρχὴν τῶν πόνων αὐτῶν. 
 
 Ἀντὶ δὲ τοῦ· ἀπαρχὴν τῶν πόνων
 αὐτῶν ἐν τοῖς σκηνώμασι Χάμ , ὁ Σύμμαχος 
 πρωτεῖον δυνάμεως αὐτῶν 
 ἡρμήνευσεν· τὰ γὰρ πρωτότοκα καὶ πρωτεῖον ἦν τῆς δυνάμεως 
 τῶν γεννησάντων. 
 Διὰ μὲν οὖν τῶν πρώτων πληγῶν ὥσπερ εἰς μετάνοιαν αὐτοὺς
 προσκαλούμενος διὰ τῆς ἀνοχῆς καὶ μακροθυμίας πεφεισμένως
 αὐτοῖς ἐπῆγεν τὰς τιμωρίας. ἐπὶ τέλει δὲ οὐκ ἐφείσατο ἀπὸ θανάτου τῶν ψυχῶν
 αὐτῶν , ἀλλὰ καὶ τὰ κτήνη
 αὐτῶν εἰς θάνατον συνέκλεισεν, ἐπεὶ καὶ
 πᾶν πρωτότοκον ἐν γῇ Αἰγύπτῳ 
 ἀνῃρεῖτο, κτηνῶν τε καὶ ἀνδρῶν. 
 Σφόδρα δὲ ἀκριβῶς ἐπὶ μὲν τῶν ἀνθρώπων θανάτῳ φησὶ τὰς ψυχὰς
 αὐτῶν παραδίδοσθαι· ἦν γὰρ ὀλοθρευτὴς δαίμων ὁ
 τὰς ψυχὰς αὐτῶν καὶ μετὰ θάνατον παραλαμβάνων. ἐπὶ δὲ τῶν
 κτηνῶν οὐκέτι ψυχῶν
 ἐμνημόνευσεν, ἀλλὰ μόνου τοῦ κοινοῦ καὶ σωματικοῦ θανάτου·
 οὐ γὰρ μετέχει ψυχῆς τὰ κτήνη τῆς μετὰ τὴν τοῦ σώματος
 λύσιν παραμενούσης ὁμοίως ταῖς τῶν ἀνθρώπων ψυχαῖς. 
 Τὴν δὲ αὐτὴν ἱστορίαν διαφόρως Μωσῆς τε καὶ ὁ παρὼν λόγος
 ἡρμήνευσεν, ὁ μὲν ὀλοθρευτὴν 
 εἰπὼν διακονῆσαι τὸν θάνατον τῶν πρωτοτόκων, ὁ δὲ
 παρὼν λόγος δι’ ἀγγέλων πονηρῶν 
 ταῦτα γεγονέναι, κἀκεῖ
 μὲν ὁ Μωσῆς τῷ αἵματι κεχρῖσθαι τὰς φλιάς καὶ τοῦτο
 φυλακτήριον γεγονέναι τῶν διαφυγόντων τὸν ὀλοθρευτήν,
 ἐνταῦθα δὲ ὡδοποιηκέναι τρίβον 
 εἴρηται ὁ θεὸς πρὸς τὸ ἀποφυγεῖν τὴν
 ὀργὴν αὐτοῦ . 
 Ταῦτα δέ, φησί, συνετελεῖτο ἐν τοῖς
 σκηνώμασι Χὰμ ἤ ἐν ταῖς
 σκηνώσεσι Χὰμ 
 κατὰ τὸν Σύμμαχον 
 
 ἤ ἐν ταῖς σκέπαις Χὰμ 
 κατὰ τὸν Ἀκύλαν · δι’ ὧν διδασκόμεθα τὴν Αἴγυπτον
 γεγονέναι σκηνώματα τοῦ Χάμ ·
 τριῶν γὰρ παίδων τοῦ Νῶε γενομένων· Σήμ, Χάμ, Ἰάφεθ,
 ὁ Χὰμ γέγονεν πατὴρ τοῦ Χαναάν 
 , Χαναὰν
 δὲ πατὴρ τοῦ Μεστραΐμ, ὃς ἦν Αἴγυπτος, ἀφ’ οὗ Αἰγύπτιοι
 πάντες· ὥστ’ εἰκότως τὴν τῶν Αἰγυπτίων χώραν σκηνώματα τοῦ προπάτορος τοῦ
 Μεστραῒμ εἰρῆσθαι· οὗτος δὲ ἦν ὁ Χὰμ τὴν Αἴγυπτον πρῶτος οἰκήσας.

Καὶ ἀπῆρεν ὡς πρόβατα τὸν λαὸν αὐτοῦ 
 καὶ ἀνήγαγεν αὐτοὺς ὡς ποίμνιον ἐν ἐρήμῳ 
 καὶ ὡδήγησεν αὐτοὺς ἐν ἐλπίδι, καὶ οὐκ ἐδειλίασαν, 
 καὶ τοὺς ἐχθροὺς αὐτῶν ἐκάλυψεν θάλασσα. 
 καὶ εἰσήγαγεν αὐτοὺς εἰς ὅριον ἁγιάσματος αὐτοῦ, 
 ὄρος τοῦτο, ὃ ἐκτήσατο ἡ δεξιὰ αὐτοῦ. 
 
 
 Μετὰ τὴν κατὰ τῶν Αἰγυπτίων δεκάτην πληγήν, ὅπως τὴν ἀπ’
 Αἰγύπτου πορείαν πεποίηνται, διδάσκει φάσκων· 
 καὶ ἀπῆρεν ὡς πρόβατα τὸν λαὸν αὐτοῦ, 
 καὶ ἀνήγαγεν αὐτοὺς καὶ ὡσεὶ ποίμνιον ἐν ἐρήμῷ 
 καὶ ὡδήγησεν αὐτοὺς ἐν ἐλπίδι, καὶ οὐκ ἐδειλίασαν 
 
 (κατὰ δὲ τὸν Ἀκύλαν · 
 καὶ καθωδήγησεν αὐτοὺς εἰς πεποίθησιν, καὶ οὐκ
 ἐπτοήθησαν, 
 κατὰ δὲ τὸν
 Σύμμαχον · 
 ὡδήγησεν αὐτοὺς ἀφόβους καὶ ἀπτοήτους), 
 
 
 καὶ τοὺς ἐχθροὺς αὐτῶν ἐκάλυψεν ἡ θάλασσα. 
 Καὶ ταῦτα μὲν πρότερα ἦν τῆς κατὰ τὴν ἔρημον
 διατριβῆς· οὐ μὴν καὶ ὁ λόγος τῇ τάξει κέχρηται τῶν
 πεπραγμένων, ὡς ἐν ὕμνῳ δὲ καὶ ᾠδῇ τὰ δεύτερα πρῶτα τίθησιν
 καὶ τὰ πρῶτα δεύτερα. διὸ τὰ κατὰ τὴν ἔρημον συμβάντα καὶ
 ὅσα ἥμαρτον ἐν τῇ ἐρήμῳ καὶ ὁσάκις
 
 παρεπίκραινον προδιηγησάμενος, μετὰ ταῦτα τὴν τῶν πρώτων
 μνήμην ποιεῖται, ὡς ἂν τὸν λόγον περιγράψειε μὴ εἰς λυπηρά,
 ἀλλ’ ἐπὶ ταῖς τοῦ θεοῦ εὐεργεσίαις. διόπερ ἑξῆς ἐπισυνάπτει
 τοῖς κατὰ τὴν Αἴγυπτον ὑπὸ τοῦ θεοῦ πεπραγμένοις καὶ τῇ
 διόδῳ τῆς Ἐρυθρᾶς θαλάσσης τό· 
 καὶ εἰσήγαγεν αὐτοὺς εἰς ὄρος ἁγιάσματος αὐτοῦ, 
 ὄρος τοῦτο, ὃ ἐκτήσατο ἡ δεξιὰ αὐτοῦ, 
 
 τὰ κατὰ τὴν ἔρημον ἐνταῦθα ἀποσιωπήσας διὰ τὸ
 προειληφέναι αὐτῶν τὴν διήγησιν. ὄρος δὲ ποῖον ἢ τὸ Σιών, ἐφ’ ᾧ ἡ Ἱερουσαλὴμ
 ὕστερον μετὰ τοὺς χρόνους τοῦ Ἀσὰφ καὶ τοῦ Δαυὶδ ᾠκοδομήθη;
 εἶτ’ ἐπαναλαμβάνει τὴν διήγησιν διὰ τῶν ἑξῆς λέγων·

Καὶ ἐξέβαλεν ἀπὸ προσώπου αὐτῶν ἔθνη 
 καὶ ἐκληροδότησεν αὐτοὺς ἐν σχοινίῳ κληροδοσίας 
 καὶ κατεσκήνωσεν ἐν τοῖς σκηνώμασιν αὐτῶν τὰς φυλὰς τοῦ
 Ἰσραήλ. 
 καὶ ἐπείρασαν καὶ παρεπίκραναν τὸν θεὸν τὸν ὕψιστον 
 καὶ τὰ μαρτύρια αὐτοῦ οὐκ ἐφυλάξαντο 
 καὶ ἀπέστρεψαν καὶ ἠθέτησαν καθὼς οἱ πατέρες αὐτῶν· 
 μετεστράφησαν εἰς τόξον στρεβλὸν 
 καὶ παρώργισαν αὐτὸν ἐν τοῖς βουνοῖς αὐτῶν 
 καὶ ἐν τοῖς γλυπτοῖς αὐτῶν παρεζήλωσαν αὐτόν. 
 
 
 Μνημονεύσας τῆς εἰσόδου τῆς εἰς τὴν γῆν τῆς
 ἐπαγγελίας 
 καὶ ὡς ἀπειλήφασιν τὸ ὄρος τὸ Σιών, ὅπερ μακροῖς
 ὕστερον χρόνοις ἐκτήσατο Δαυὶδ ἐν ῥομφαίᾳ τὸν Ἰεβουσαῖον
 ἐλάσας, ἐπαναλαμβάνει τὴν ἱστορίαν ἐπιτεμνόμενος ὡς μετὰ
 τὴν τελευτὴν Μωσέως ἡγουμένου αὐτῶν Ἰησοῦ τοῦ Ναυῆ παρῆλθον
 εἰς τὴν γῆν τῆς ἐπαγγελίας 
 καὶ ὡς ἐξέβαλον τοὺς
 ἀλλοφύλους πολέμῳ κρατήσαντες τῆς χώρας καὶ ὡς κλήρῳ δι είλαντο σχοίνῳ μετρήσαντες τὴν γῆν. 
 Εἶτ’ αὖθις αὐτῶν κατηγορεῖ διδάσκων ὡς πρὸς τοῖς
 ἡμαρτημένοις κατὰ τὴν ἔρημον προσθήκας κακῶν ἐποιήσαντο·
 καὶ μετὰ τὸ κτήσασθαι τὴν γῆν ἐπείρασαν πάλιν ἐνταῦθα καὶ
 παρεπίκραναν τὸν θεὸν τὸν ὕψιστον καὶ τὰ μαρτύρια
 αὐτοῦ τὰ διὰ Μωσέως αὐτοῖς παραδεδομένα οὐκ ἐφύλαξαν , ἀλλ’ ἀπέστρεψαν καὶ ἠθέτησαν καθὼς οἱ πατέρες
 αὐτῶν καὶ μετεστράφησαν εἰς τόξον στρεβλόν · δέον
 γὰρ τοὺς ἐχθροὺς τοῦ θεοῦ καὶ τὰς πολεμίους αὐτῶν δυνάμεις
 τὰς ἀντικειμένας τοξεύειν καὶ βάλλειν, οἱ δὲ
 εἰδωλολατρήσαντες τὸν θεὸν ἔβαλλον βλασφήμοις καὶ ἀθεμίτοις
 λόγοις. διὸ γεγόνασιν εἰς τόξον
 στρεβλόν · ὃ δὴ κατ’ ἀρχὰς ἐδήλου τὸ λόγιον
 φῆσαν· 
 υἱοὶ Ἐφραῒμ ἐντείνοντες καὶ βάλλοντες τόξοις 
 ἐστράφησαν ἐν ἡμέρᾳ πολέμου. 
 
 Πῶς δὲ ἐστράφησαν εἰς τόξον
 στρεβλόν , διασαφεῖ λέγων ἑξῆς· 
 καὶ παρώργισαν αὐτὸν ἐν τοῖς βουνοῖς 
 καὶ ἐν τοῖς γλυπτοῖς αὐτῶν παρεζήλωσαν αὐτόν. 
 
 Ὀργὴν δὲ ἀνθρωπίνως ἀλληγορεῖ τὴν ἀλλοτρίωσιν καὶ
 ζῆλον τὴν πρὸς τοὺς ἀφισταμένους δικαίαν αἰτίασιν.

Ἤκουσεν ὁ θεὸς καὶ ὑπερίδεν 
 καὶ ἐξουδένωσεν σφόδρα τὸν Ἰσραὴλ 
 καὶ ἀπώσατο τὴν σκηνὴν Σηλώμ, 
 σκήνωμα αὐτοῦ, οὗ κατεσκήνωσεν ἐν ἀνθρώποις. 
 καὶ παρέδωκεν εἰς αἰχμαλωσίαν τὴν ἰσχὺν αὐτῶν 
 καὶ τὴν καλλονὴν αὐτῶν εἰς χεῖρας ἐχθρῶν 
 καὶ συνέκλεισεν εἰς ῥομφαίαν τὸν λαὸν αὐτοῦ 
 καὶ τὴν κληρονομίαν αὐτοῦ ὑπερίδεν. 
 τοὺς νεανίσκους αὐτῶν κατέφαγεν πῦρ, 
 καὶ αἱ παρθένοι αὐτῶν οὐκ ἐπενθήθησαν· 
 οἱ ἱερεῖς αὐτῶν ἐν ῥομφαίᾳ ἔπεσαν, 
 καὶ αἱ χῆραι αὐτῶν οὐ κλαυσθήσονται. 
 
 
 Καταλέξας καὶ τὰ ἐν τῇ γῇ τῆς ἐπαγγελίας
 
 πεπραγμένα αὐτοῖς κακὰ παρίστησιν ἑξῆς τὴν δικαιοκρισίαν
 τοῦ θεοῦ δεικνύς, ὡς εὐλόγως μετὰ πάντα τὰ προλελεγμένα
 μετῆλθεν αὐτοὺς ἡ ὀργή· ὅτε γὰρ ἐστράφησαν εἰς τόξον στρεβλὸν καὶ ὅτε παρώργισαν
 αὐτὸν ἐν τοῖς βουνοῖς αὐτῶν καὶ ἐν τοῖς γλυπτοῖς αὐτῶν
 παρεζήλωσαν αὐτόν, 
 τὸ τηνικαῦτα οὐδὲ ἐμβλέπειν αὐτοὺς ὁ θεὸς
 τοιούτους ὄντας, ἀλλ’ οὐδὲ ὁρᾶν ἠξίου, ἀλλ’ οὐδὲ ἀκούειν
 αὐτῶν τῆς ἀσεβοῦς φωνῆς. διὸ ἐπιλέγει· 
 ἤκουσεν ὁ θεὸς καὶ ὑπερίδεν, 
 καὶ ἐξουδένωσεν σφόδρα τὸν
 Ἰσραήλ, 
 
 κατὰ τὸν Ἀκύλαν 
 καὶ ἀνυπερθέτησεν 
 μηκέτι ἀναβολὴν μηδὲ ὑπέρθεσιν αὐτοῖς ἐνδούς, κατὰ
 δὲ τὸν Σύμμαχον ·
 
 καὶ ἀπεδοκίμασε σφόδρα τὸν Ἰσραήλ. 
 Οὕτως δὲ ἤκουσεν ὁ θεός , ὡς καὶ ἐπὶ
 Σοδομιτῶν εἴρητο· φωνὴ Σοδόμων καὶ Γομόρρας βοᾷ πρὸς
 μέ 
 · τῶν γὰρ ἀσεβῶν αὐτὰ κέκραγεν καὶ βοᾷ τὰ τῆς
 ἀσεβείας πράγματα· ὧν ἀκούσας ὁ θεὸς 
 ἀπώσατο τὴν σκηνὴν Σηλώμ, 
 σκήνωμα, οὗ κατεσκήνωσεν ἐν ἀνθρώποις· 
 
 
 ἐν γὰρ τῇ Σηλὼμ πρῶτον ἔστη ἡ σκηνή,
 ἔνθα ἱερᾶτο Ἡλεὶ καὶ Σαμουήλ, ὡς παρίστησιν ἡ γραφὴ τῶν
 Βασιλειῶν. 
 ταύτην οὖν ἀπώσατο πρώτην τὴν ἐν Σηλὼμ σκήνωσιν διὰ τὰς
 ἀσεβείας αὐτῶν. διὸ κατὰ τὸν Σύμμαχον εἴρηται· 
 καὶ ἀπέρριψεν τὴν σκήνωσιν τὴν Σηλὼμ 
 καὶ τὴν σκήνωσιν τὴν ἱδρυθεῖσαν ἐν ἀνθρώποις. 
 
 Ὅπως δὲ τοῖς ἀλλοφύλοις παρεδόθη ἡ
 κιβωτὸς διὰ τὰ ἀσεβήματα τοῦ λαοῦ, καὶ ὡς ἐκράτησαν
 αὐτῆς οἱ πολέμιοι ἀπήγαγόν τε παρ’ ἑαυτοῖς, καὶ ὡς οἱ
 υἱοὶ Ἰσραὴλ ἐτροπώθησαν, καὶ ὡς οἱ υἱοὶ Ἡλεὶ πεπτώκασιν
 οἱ ἱερεῖς ὄντες, ὅ τε τούτων πατὴρ ὡς ἀπώλετο ἐπὶ τῇ τῶν
 παίδων
 
 ἀγγελίᾳ, ἡ πρώτη παρίστησιν τῶν Βασιλειῶν. διὸ
 εἴρηται ἐνταῦθα· 
 καὶ ἀπώσατο τὴν σκηνὴν Σηλῶ, 
 σκήνωμα, οὗ κατεσκήνωσεν ἐν ἀνθρώποις, 
 καὶ παρέδωκεν εἰς αἰχμαλωσίαν τὴν ἰσχὺν αὐτῶν. 
 
 Ἀντὶ δὲ τοῦ· τὴν ἰσχὺν
 αὐτῶν , τὸ κράτος
 αὐτῶν 
 ἡρμήνευσεν ὁ Ἀκύλας . κράτος δὲ αὐτῶν καὶ ἰσχὺν καὶ
 καλλονὴν εἰς αἰχμαλωσίαν καὶ
 εἰς χεῖρας θλίβοντος
 παραδοθέντα τίνα ἂν εἴποις ἢ τὴν κιβωτόν, ἣν ὁ παρὼν
 αἰνίττεται λόγος φάσκων· 
 καὶ παρέδωκεν εἰς αἰχμαλωσίαν τὴν ἰσχὺν αὐτῶν, 
 καὶ τὴν καλλονὴν αὐτῶν εἰς χεῖρας ἐχθροῦ; 
 
 Ἀλλὰ ταύτην μὲν παρέδωκεν εἰς
 χεῖρας ἐχθροῦ , τὸν 
 δὲ λαὸν συνέτριψεν ἐν ῥομφαίᾳ . διὸ λέλεκται κατὰ τὸν
 Σύμμαχον · 
 καὶ ἐξέδωκεν εἰς μάχαιραν τὸν λαὸν αὐτοῦ, 
 
 
 καὶ τὴν κληρονομίαν αὐτοῦ ὑπερίδεν. 
 
 
 
 Καὶ δὴ ὑπεριδόντος αὐτοὺς τοῦ θεοῦ τὰ ἑξῆς ἐγίγνετο.
 τίνα δὲ ταῦτα; 
 
 
 τοὺς νεανίσκους αὐτῶν κατέφαγεν πῦρ, 
 καὶ αἱ παρθένοι αὐτῶν οὐκ ἐπενθήθησαν, 
 
 κατὰ δὲ τὸν Ἀκύλαν 
 οὐχ ὑμνήθησαν 
 , κατὰ δὲ τὸν Σύμμαχον 
 οὐκ ἐπῃνέθησαν 
 · οὐκέτι γὰρ μετὰ ὕμνων καὶ ἐπαίνων συνηθῶς ταῖς
 γαμουμέναις παρεδίδοντο ἀνδράσιν κατὰ τὴν τῶν λοιπῶν
 ἑρμηνείαν διὰ τὴν καταλαβοῦσαν αὐτοῖς τότε συμφοράν· κατὰ
 δὲ τὴν τῶν Ἑβδομήκοντα ἔκδοσιν αἰχμάλωτοι ἀπαχθεῖσαι ἐν τῷ
 θνῄσκειν αὐτὰς οὐκ εἶχον τοὺς πενθοῦντας, τῷ μὴ παρεῖναι
 αὐταῖς τοὺς προσήκοντας. 
 Ἀλλὰ καὶ 
 οἱ ἱερεῖς αὐτῶν ἐν ῥομφαίᾳ ἔπεσαν (οὗτοι δ’ ἦσαν οἱ
 τοῦ Ἡλεὶ υἱοί), 
 καὶ αἱ χῆραι δὲ αὐτῶν οὐ κλαυσθήσονται. 
 
 Καὶ ἔστιν εὑρεῖν ἐν τῇ πρώτῃ τῶν Βασιλειῶν, ὅπως
 τῶν
 
 υἱῶν Ἡλεὶ πεσόντων ἐν τῷ
 πολέμῳ αἱ τούτων γυναῖκες χῆραι 
 καταλειφθεῖσαι δεινὸν ὑπέμειναν θάνατον. διὸ λέλεκται κατὰ
 τὸν Σύμμαχον · 
 καὶ αἱ χηρευθεῖσαι αὐτῶν οὐκ ἔκλαυσαν· 
 οὐδὲ γὰρ ὑπέστησαν
 ὥστε κλαῦσαι, συναπώλοντο δὲ καὶ αὗται τοῖς τικτομένοις
 κατὰ τὴν φάσκουσαν ἱστορίαν· καὶ ἐγενήθη ἐν ταῖς
 ἡμέραις ἐκείναις, καὶ συναθροίζονται ἀλλόφυλοι εἰς
 πόλεμον ἐπὶ Ἰσραήλ· 
 εἶθ’ ἑξῆς προελθόντος τοῦ λαοῦ εἰς τὸν πόλεμον
 πταίει , φησίν, ἀνὴρ Ἰσραήλ, καὶ
 ἐγένετο πληγὴ μεγάλη σφόδρα, καὶ ἔπεσαν ἐξ Ἰσραὴλ
 τριάκοντα χιλιάδες ταγμάτων, καὶ ἡ κιβωτὸς δὲ τοῦ θεοῦ
 ἐλήφθη, καὶ ἀμφότεροι οἱ υἱοὶ Ἡλεὶ ἀπέθανον, Ὀφνεὶ καὶ
 Φινεές. καὶ ἔδραμεν ἀνὴρ Ἰεμιναῖος ἐκ τῆς παρατάξεως καὶ
 ἦλθεν εἰς Σηλὼμ ἐν τῇ ἡμέρᾳ ἐκείνῃ, τὰ ἱμάτια αὐτοῦ
 διερρωγότα καὶ γῆ ἐπὶ τῆς κεφαλῆς αὐτοῦ. καὶ ἰδοὺ Ἡλεὶ
 ἐπὶ τοῦ δίφρου παρὰ τὴν πύλην σκοπεύων τὴν δίοδον, ὅτι
 ἦν ἡ καρδία αὐτοῦ ἐξεστηκυῖα περὶ τῆς κιβωτοῦ τοῦ
 θεοῦ. 
 εἶθ’ ἑξῆς εἴρηται· καὶ Ἡλεὶ ὡς ἐνενήκοντα
 καὶ ὀκτὼ ἐτῶν, καὶ οἱ ὀφθαλμοὶ αὐτοῦ ἐπανέστησαν, καὶ
 οὐκ ἔβλεπεν. καὶ ὁ ἀνὴρ προσελθὼν εἶπεν· ἐγώ εἰμι ὁ ἥκων
 ἐκ τῆς παρεμβολῆς καὶ ἐγὼ ἐκ τῆς παρατάξεως πέφευγα
 σήμερον· καὶ εἶπεν· τί ἐστι τὸ γεγονὸς ῥῆμα, τέκνον; καὶ
 ἀπεκρίθη τὸ παιδάριον καὶ εἶπεν· πέφευγεν ἀνὴρ Ἰσραὴλ ἐκ
 προσώπου ἀλλοφύλων, καὶ πληγὴ μεγάλη γέγονεν ἐν τῷ λαῷ,
 καὶ ἀμφότεροι οἱ υἱοί σου τεθνήκασιν, καὶ ἡ κιβωτὸς τοῦ
 θεοῦ ἐλήφθη. καὶ ἐγένετο, ὡς ἐμνήσθη τῆς κιβωτοῦ τοῦ
 θεοῦ, καὶ ἔπεσεν ἀπὸ τοῦ δίφρου ὀπισθίως
 
 ἐχόμενος τῆς πύλης, καὶ συνετρίβη ὁ νῶτος αὐτοῦ, καὶ
 ἀπέθανεν, ὅτι πρεσβύτης ὁ ἄνθρωπος καὶ βαρύς. καὶ νύμφη
 αὐτοῦ γυνὴ Φινέες συνειληφυῖα τοῦ τεκεῖν καὶ ἤκουσεν τὴν
 ἀπαγγελίαν, ὅτι ἐλήφθη ἡ κιβωτὸς τοῦ θεοῦ καὶ ὅτι
 τέθνηκεν ὁ πενθερὸς αὐτῆς καὶ ὁ ἀνὴρ αὐτῆς, καὶ ἔκλαυσεν
 καὶ ἔτεκεν, ὅτι ἐπεστράφησαν αἱ ὠδῖνες αὐτῆς ἐπ’ αὐτήν,
 καὶ ἐν τῷ καιρῷ αὐτῆς ἀποθνῄσκει. καὶ εἶπαν αὐτῇ αἱ
 γυναῖκες αἱ παρεστηκυῖαι αὐτῇ· μὴ φοβοῦ, ὅτι υἱὸν
 τέτοκας· καὶ οὐκ ἀπεκρίθη, καὶ οὐκ ἐνόησεν ἡ καρδία
 αὐτῆς. 
 καὶ ἑξῆς ἐπιλέγεται τούτοις· καὶ ἀλλόφυλοι
 ἔλαβον τὴν κιβωτὸν τοῦ θεοῦ καὶ εἰσήνεγκαν αὐτὴν εἰς
 Ἄζωτον. καὶ ἔλαβον οἱ ἀλλόφυλοι τὴν κιβωτὸν κυρίου καὶ
 εἰσήνεγκαν αὐτὴν εἰς οἶκον Δαγών. 
 
 
 Ἡ ἔκδοσις Συμμάχου ἡ
 φάσκουσα· καὶ αἱ χηρευθεῖσαι αὐτῶν
 οὐκ ἔκλαυσαν 
 , ἐναντιοῦται τῇ ἐξηγήσει τῇ προειρημένῃ, κατὰ δὲ
 τοὺς ο ἔκλαυσεν ἡ γυνὴ Φινεὲς καὶ οὕτως
 ἀπέθανεν. καθόλου τοίνυν ὁ συνήθης οὐκ ἐγένετο θρῆνος
 ἑκάστου περὶ τὰ οἰκεῖα ἠσχολημένου κακά· ἢ καὶ αἰχμάλωτοι
 γεγονυῖαι οὐ κλαυσθήσονται ὑπὸ τέκνων ἢ τινὸς τῶν ἀφ’
 αἵματος. Τούτων δὴ πάντων ἐπιτέμνεται τὴν μνήμην ὁ παρὼν
 λόγος καὶ ἐπιλέγει·

Καὶ ἐξηγέρθη ὡς ὁ ὑπνῶν κύριος, 
 ὡς δυνατὸς καὶ κεκραιπαληκὼς ἐξ οἴνου, 
 καὶ ἐπάταξεν τοὺς ἐχθροὺς αὐτοῦ εἰς τὰ ὀπίσω, 
 ὄνειδος αἰώνιον ἔδωκεν αὐτοῖς. 
 καὶ ἀπώσατο τὸ σκήνωμα Ἰωσὴφ 
 καὶ τὴν φυλὴν Ἐφραῒμ οὐκ ἐξελέξατο. 
 
 
 Μετὰ τὸ ληφθῆναι τὴν κιβωτὸν ὑπὸ τῶν ἀλλοφύλων καὶ μετὰ τὸ
 πραχθῆναι τὰ προλελεγμένα κατὰ τοῦ λαοῦ τὴν ἐπισκοπὴν αὐτοῦ
 δεικνὺς ὁ θεὸς μετέρχεται τοὺς ἀλλοφύλους ἀοράτῳ δυνάμει
 κολάζων αὐτούς. διὸ λέλεκται· 
 καὶ ἐξηγέρθη ὡς ὁ ὑπνῶν κύριος, 
 ὡς δυνατὸς καὶ κεκραιπαληκὼς ἐξ οἴνου· 
 
 κατὰ δὲ τὸν Σύμμαχον · 
 ὡς δυνάστης διαλαλῶν ἐξ οἴνου, 
 κατὰ δὲ τὸν
 Ἀκύλαν · 
 ὡς δυνατὸς κεκραιπαληκὼς ἐξ οἴνου. 
 Εἶτα διεγείρας αὐτὸς
 ἑαυτόν, πατάσσει τοὺς ἐχθροὺς
 αὐτοῦ , δηλαδὴ τοὺς τὴν κιβωτὸν
 
 τῆς διαθήκης ἀπολαβόντας· καὶ πατάσσει
 αὐτοὺς εἰς τὰ ὀπίσω 
 δίδωσί τε αὐτοῖς ὄνειδος αἰώνιον . πῶς δὲ εἰς τὰ ὀπίσω ἐπάταξεν αὐτούς ,
 διδάσκει ἡ ἱστορία τοῦτον ἐν τῇ πρώτῃ τῶν Βασιλειῶν ἔχουσα
 τὸν τρόπον· καὶ ἐβαρύνθη χεὶρ κυρίου ἐπὶ τοὺς
 Ἀζωτίους, καὶ ἐβασάνισεν αὐτούς, καὶ ἐπάταξεν αὐτοὺς εἰς
 τὰς ἕδρας αὐτῶν, τὴν Ἄζωτον καὶ τὰ ὅρια αὐτῆς· 
 καὶ αὖθις· καὶ μετῆλθε, φησίν, ἡ κιβωτὸς
 τοῦ κυρίου εἰς Γεθθά. καὶ ἐγένετο μετὰ τὸ μετελθεῖν
 αὐτήν, καὶ γίνεται χεὶρ κυρίου ἐν τῇ πόλει κράτος μέγα
 σφόδρα. καὶ ἐπάταξεν τοὺς ἄνδρας τῆς πόλεως ἀπὸ μικροῦ
 ἕως μεγάλου, καὶ ἐπάταξεν αὐτοὺς εἰς τὰς ἕδρας αὐτῶν.
 καὶ ἐξαποστέλλουσι τὴν κιβωτὸν τοῦ θεοῦ εἰς Ἀσκάλωνα·
 καὶ ἐβόησαν οἱ Ἀσκαλωνῖται λέγοντες· τί ἀπεστρέψατε τὴν
 κιβωτὸν τοῦ θεοῦ θανατῶσαι ἡμᾶς; 
 καὶ ἐπιλέγει ἑξῆς· ὅτι ἐγενήθη σύγχυσις
 θανάτου ἐν ὅλῃ τῇ πόλει βαρεῖα σφόδρα, ὡς εἰσῆλθεν ἡ
 κιβωτὸς τοῦ θεοῦ ἐκεῖ· καὶ οἱ ζῶντες καὶ οἱ ἀποθανόντες
 ἐπλήχθησαν εἰς τὰς ἕδρας· καὶ ἀνέβη ἡ κραυγὴ τῆς πόλεως
 εἰς τὸν οὐρανόν. 
 διὰ δὴ ταῦτα λέλεκται ἐν τῷ παρόντι ψαλμῷ· 
 καὶ ἐπάταξεν τοὺς ἐχθροὺς αὐτοῦ εἰς τὰ ὀπίσω, 
 ὄνειδος αἰώνιον ἔδωκεν αὐτοῖς· 
 
 
 ὄνειδος γὰρ ἦν τὸ ἐν ταῖς
 ἕδραις πληγῆναι αὐτούς, ὡς ἂν ἀκολασταίνοντας ἐν ἐκείνοις
 τοῖς μέρεσιν. Τοὺς μὲν οὖν ἐχθροὺς οὕτως ἐτιμωρήσατο. τοὺς
 δὲ οἰκείους ἑτέρῳ μετήρχετο. διὸ εἴρητο· 
 καὶ ἀπώσατο τὸ σκήνωμα Ἰωσήφ.
 
 
 
 Ποῖον δὲ τοῦτο ἀλλ’ ἢ τὴν Σηλώμ; ἦν γὰρ αὕτη τῆς
 κληρονομίας Ἐφραΐμ· Ἐφραῒμ δὲ τοῦ Ἰωσὴφ υἱὸς ἦν. διὸ
 ἐπιλέγει· 
 καὶ ἀπώσατο τὸ σκήνωμα Ἰωσήφ, 
 καὶ τὴν φυλὴν Ἐφραῒμ οὐκ ἐξελέξατο, 
 
 καίπερ αὐτὴν πρώτην ἐκλεξάμενος καὶ τὸ σκήνωμα
 Ἰωσὴφ πρῶτον τιμήσας. διὸ καὶ ἡ Σηλὼμ εἰς
 ἐσχάτην ἐρημίαν κατέστη. παιδεύει δὲ διὰ τούτων ὁ λόγος διὰ
 τοῦ παραδείγματος τῆς Σηλὼμ μὴ μέγα φρονεῖν τοὺς ἐν τῇ
 Ἱερουσαλήμ, τὴν σκηνὴν καὶ τὴν κιβωτὸν ὑποδεξαμένους·
 πείσεσθαι γὰρ τὰ ὅμοια τοῖς πρώτοις, εἰ μὴ ἄξιοι γίγνοιντο
 τοῦ θεοῦ· ὃ δὴ καὶ ἀπέβη ἐν τοῖς μετὰ ταῦτα χρόνοις.

καὶ ἐξελέξατο τὴν φυλὴν Ἰούδα, 
 τὸ ὄρος Σιών, ὃ ἠγάπησεν, 
 καὶ ᾠκοδόμησεν ὡς μονοκερώτων τὸ ἁγίασμα αὐτοῦ, 
 ἐν τῇ γῇ ἐθεμελίωσεν αὐτὴν εἰς τὸν αἰῶνα. 
 καὶ ἐξελέξατο Δαυὶδ τὸν δοῦλον αὐτοῦ 
 καὶ ἀνέλαβεν αὐτὸν ἐκ τῶν ποιμνίων τῶν προβάτων, 
 ἐξόπισθεν τῶν λοχευομένων ἔλαβεν αὐτόν, 
 ποιμαίνειν Ἰακὼβ τὸν δοῦλον αὐτοῦ 
 καὶ Ἰσραὴλ τὴν κληρονομίαν αὐτοῦ, 
 καὶ ἐποίμαινεν αὐτοὺς ἐν τῇ ἀκακίᾳ τῆς καρδίας αὐτοῦ 
 καὶ ἐν τῇ συνέσει τῶν χειρῶν αὐτοῦ ὡδήγησεν αὐτούς. 
 
 
 Φυλὴν μὲν φυλῆς ἀντικατηλλάξατο, τὴν φυλὴν Βενιαμὶν ἀντὶ
 τῆς φυλῆς Ἰωσήφ· καὶ τόπον δὲ ἀντὶ τόπου εἵλατο, τῆς Σηλὼμ
 τὴν Ἱερουσαλὴμ προκρίνας· ἀλλὰ καὶ ὄρος ἀντὶ ὄρους
 ἠγάπησεν, τὸ Σιὼν δηλαδὴ ἀντὶ τοῦ ὄρους τοῦ ἐν Σηλώμ. εἶτά
 φησιν· 
 καὶ ᾠκοδόμησεν ὡς μονοκερώτων τὸ ἁγίασμα αὐτοῦ, 
 
 κατὰ δὲ τὸν Ἀκύλαν · 
 καὶ ᾠκοδόμησεν ὁμοίως ὑψηλοῖς ἁγίασμα αὐτοῦ, 
 κατὰ δὲ τὸν
 Σύμμαχον · 
 καὶ
 
 ᾠκοδόμησεν ὡς τὰ ὑψηλὰ τὸ ἁγίασμα αὐτοῦ. 
 
 Ὁμοίως οὖν ὑψηλοῖς 
 καὶ ὡς τὰ ὕψη 
 
 ᾠκοδόμησεν τὸ ἁγίασμα αὐτοῦ .
 ἀναπέμπει δ’ ἡμᾶς ὁ λόγος εἰς βαθὺ καὶ ἀπόρρητον νοῦν,
 διδάσκων ὡς τὸ ἐπὶ γῆς ἁγίασμα τὸ ἐπὶ τῆς Ἱερουσαλὴμ καὶ τῷ
 ὄρει Σιὼν καταστὰν ὁμοίωσιν εἶχεν τῶν ἐν τοῖς ὑψηλοῖς, καὶ
 ᾠκοδόμητο ὡς τὰ ὕψη κατ’ εἰκόνα καὶ καθ’ ὁμοίωσιν γενόμενον
 τῶν ἐν οὐρανοῖς ὑψηλῶν· ἃ δὴ καὶ ὁ ἀπόστολος παρίστη λέγων·
 ἡ δὲ ἄνω Ἱερουσαλὴμ ἐλευθέρα ἐστίν, 
 καί· προσεληλύθαμεν Σιὼν ὄρει καὶ πόλει
 θεοῦ ζῶντος Ἱερουσαλὴμ ἐπουρανίῳ 
 . διὸ κατὰ τὸν Ἀκύλαν εἴρηται· καὶ
 ᾠκοδόμησεν ὁμοίως ὑψηλοῖς ἁγίασμα αὐτοῦ , κατὰ δὲ
 τὸν Σύμμαχον · καὶ ᾠκοδόμησεν ὡς τὰ ὑψηλὰ τὸ ἁγίασμα
 αὐτοῦ, κατὰ δὲ τοὺς ο · ὡς μονοκερώτων ᾠκοδόμησεν τὸ ἁγίασμα
 αὐτοῦ· νοούντων ἡμῶν μονοκέρωτας εἶναι τοὺς τὸ ἓν κέρας
 ἐπιγραφομένους κατ’ οὐρανόν, οὓς ἐδήλου λέγων ὁ ἀπόστολος·
 καὶ μυριάσιν ἀγγέλων πανηγύρει καὶ ἐκκλησίᾳ
 πρωτοτόκων ἀπογεγραμμένων ἐν οὐρανοῖς 
 . 
 Ἀλλὰ καὶ ἐν τῇ γῇ , φησίν,
 ἐθεμελίωσεν αὐτὴν εἰς τὸν
 αἰῶνα, κατὰ δὲ τὸν Σύμμαχον · 
 ὡς τὴν γῆν, ἣν ἐθεμελίωσεν εἰς τὸν αἰῶνα· 
 τὸ γὰρ ἁγίασμα τὸ ἐν τῇ αἰσθητῇ καὶ
 ἐπιγείῳ Ἱερουσαλὴμ οὕτως ᾠκοδόμησεν εἰς
 τὴν γῆν · ὥσπερ γὰρ ἡ γῆ
 μέση ἀπείληπται ὑδάτων κατὰ τὴν γραφήν , οὕτως
 καὶ ἡ Ἱερουσαλὴμ μέση τῶν ἀλλοφύλων ἐθνῶν συνειστήκει. διὸ
 λέλεκται ἐν προφητείαις· αὕτη ἡ Ἱερουσαλήμ, ἐν μέσῳ
 τῶν ἐθνῶν τέθεικα αὐτήν 
 . 
 Εἶτ’ ἐπὶ τούτοις ἐξελέξατο ,
 φησί, Δαυὶδ τὸν δοῦλον αὐτοῦ, 
 περὶ οὗ εἴρηται· εὗρον Δαυὶδ τὸν
 
 δοῦλόν μου, ἄνδρα κατὰ τὴν καρδίαν μου 
 · ὃν ἐξελέξατο , οὐχ
 ὥστε πρῶτον ἐκ φυλῆς Ἰούδα 
 βασιλεῦσαι μόνον, ἀλλὰ καὶ ὥστε ἄξιον κριθῆναι τοῦ
 προελθεῖν ἐκ σπέρματος αὐτοῦ τὸν Χριστὸν τοῦ θεοῦ. ἐξελέξατο δὲ αὐτὸν τῶν ἀδελφῶν
 πλειόνων ὄντων προκρίνας. 
 
 ἀνέλαβέν τε αὐτὸν ἐκ τῶν ποιμνίων τῶν προβάτων, 
 καὶ ἐξόπισθεν τῶν λοχευομένων· 
 
 
 
 ὁ γὰρ ἐγείρων ἀπὸ γῆς πτωχὸν 
 καὶ ἀπὸ κοπρίας ἀνιστῶν πένητα, 
 
 καὶ τὸν Δαυὶδ ταπεινὸν ὄντα καὶ ἀπερριμμένον, ὡς μηδὲ
 συγκαταριθμεῖσθαι τοῖς αὐτοῦ ἀδελφοῖς, μηδὲ εἰς ἄνδρα
 λογίζεσθαι, ἐξελέξατο 
 προπαιδαγωγούμενον ἐν τῇ ποιμαντικῇ, καὶ διὰ τῆς τῶν λοχευομένων θρεμμάτων προνοίας τὸ
 ἐπιμελὲς τῶν δεομένων κηδεμονίας ἐκδιδασκόμενον. ἔνθεν
 αὐτὸν ἀναλαβὼν ἐκ τῆς τῶν ἀλόγων προβάτων ποιμαντικῆς,
 προήγαγεν ὁ θεὸς καὶ κατέστησεν 
 ποιμαίνειν Ἰακὼβ τὸν δοῦλον αὐτοῦ 
 καὶ Ἰσραὴλ τὴν κληρονομίαν αὐτοῦ· 
 
 ὡς γὰρ δοκιμὴν δεδωκότα ἐν τῇ τῶν ἀλόγων θρεμμάτων
 ποιμαντικῇ, ἐπὶ τὴν λογικωτέραν καθίστη ποίμνην. ὅπως δ’
 ἐποίμαινεν τὰ θρέμματα παρίστη λέγων αὐτὸς πρὸς τὸν Σαούλ·
 ποιμαίνων ἦν ὁ δοῦλός σου τῷ πατρὶ αὐτοῦ ἐν τῷ
 ποιμνίῳ· καὶ ὅταν ἤρχετο ὁ λέων ἢ ἄρκος καὶ ἐλάμβανεν
 πρόβατον ἐκ τῆς ἀγέλης, καὶ ἐξεπορευόμην ὀπίσω αὐτοῦ,
 καὶ ἐπάτασσα αὐτόν, καὶ ἐξέσπασα ἐκ τοῦ στόματος αὐτοῦ.
 καὶ ἐπανίστατο ἐπ’ ἐμέ, καὶ ἐκράτησα τοῦ φάρυγγος αὐτοῦ,
 καὶ ἐπάτασσα καὶ ἐθανάτωσα αὐτόν, καὶ τὸν λέοντα καὶ τὴν
 ἄρκον ἔτυπτεν ὁ δοῦ λός σου. καὶ ἔσται ὁ ἀλλόφυλος ὁ ἀπερίτμητος ὡς ἓν
 τούτων, ὃς ὠνείδισε παράταξιν θεοῦ ζῶντος. καὶ εἶπεν
 Δαυίδ· κύριος, ὃς ἐξείλατό με ἐκ χειρὸς τοῦ λέοντος καὶ
 ἐκ χειρὸς τῆς ἄρκου, οὗτος ἐξελεῖταί με ἐκ χειρὸς τοῦ
 ἀλλοφύλου τοῦ ἀπεριτμήτου τούτου. 
 διὰ γὰρ τούτων δοκιμὴν δεδωκότα θεὸς πίστεως καὶ
 εὐσεβείας τῆς τε τῶν ὑπ’ αὐτὸν θρεμμάτων ἀλόγων προνοίας,
 ἐξελέξατο καὶ προήγαγεν ἐπὶ
 τὴν τῶν λογικωτέρων θρεμμάτων ἀρχήν. 
 Ὁ δὲ ὑποδεξάμενος τοὺς παραδοθέντας αὐτῷ οὐκ ἀπηνῶς οὐδὲ
 σκληρῶς οὐδὲ ὑπερηφάνως, ἀλλ’ ἐν ἀκακίᾳ
 τῆς καρδίας αὐτοῦ ἐποίμαινεν αὐτούς, ἢ κατὰ τὸν
 Ἀκύλαν καὶ
 Σύμμαχον · 
 κατὰ τὴν ἁπλότητα τῆς καρδίας αὐτοῦ· 
 
 
 καὶ ἐν ταῖς συνέσεσι τῶν χειρῶν αὐτοῦ ὡδήγησεν
 αὐτούς, 
 
 κατὰ δὲ τὸν Ἀκύλαν · 
 καὶ ἐν φρονήσεσι ταρσῶν αὐτοῦ καθωδήγησεν αὐτούς, 
 κατὰ δὲ τὸν
 Σύμμαχον · 
 καὶ κατὰ τὴν καθαριότητα τῶν χειρῶν αὐτοῦ ὡδήγησεν
 αὐτούς. 
 
 Ἐποίμαινεν τοίνυν ὁ Δαυὶδ τὴν
 ἀνθρωπίνην καὶ λογικὴν ποίμνην, ἀλλ’ οὐκ ἐν σοφίᾳ ἀνθρωπίνῃ
 οὐδὲ ἐν τῇ ἑαυτοῦ συνέσει, ἀλλ’ ἐν
 ἀκακίᾳ καὶ ἁπλότητι 
 τὴν πᾶσαν ἐγχειρίζων τῷ θεῷ φροντίδα· τήν γε μὴν
 ἑαυτοῦ σύνεσιν διὰ τῶν χειρῶν ἐπεδείκνυτο, τουτέστι διὰ τῶν
 πράξεων καὶ διὰ τοῦ βίου καὶ τῆς λοιπῆς πολιτείας. καὶ
 μέχρι τούτου ἵσταται τὰ τῆς παρούσης ὑποθέσεως, κατηγορίαν
 περιέχοντα τῆς τοῦ Ἰουδαίων λαοῦ μοχθηρίας, διδασκαλίαν τε
 τῆς τοῦ θεοῦ μακροθυμίας διὰ τὰς ἐν τοῖς ἔμπροσθεν ἐπηπο ρημένας φωνάς, πρὸς ἃς
 ὥσπερ ἀπολογία τις ἀναγκαίως ἐπενήνεκται τῆς τοῦ θεοῦ
 δικαιοκρισίας. ταῦτα δὲ πάντα ἡμᾶς τοὺς ἐξ ἐθνῶν ὁ Χριστὸς
 τοῦ θεοῦ παιδεύει, σωφρονίζων ἡμᾶς διὰ τῶν παλαιῶν
 παραδειγμάτων, ὥσπερ οὖν ἀρχομένοις ἡμῖν εἴρηται τοῦ
 λόγου.

Ψαλμὸς τῷ Ἀσάφ. 
 Ὁ θεός, ἤλθοσαν ἔθνη εἰς τὴν κληρονομίαν σου, 
 ἐμίαναν τὸν ναὸν τὸν ἅγιόν σου, 
 ἔθεντο Ἱερουσαλὴμ εἰς ὀπωροφυλάκιον. 
 ἔθεντο τὰ θνησιμαῖα τῶν δούλων σου 
 βρώματα τοῖς πετεινοῖς τοῦ οὐρανοῦ, 
 τὰς σάρκας τῶν ὁσίων σου τοῖς θηρίοις τῆς γῆς· 
 ἐξέχεαν τὸ αἷμα αὐτῶν ὡσεὶ ὕδωρ 
 κύκλῳ Ἱερουσαλήμ, καὶ οὐκ ἦν ὁ θάπτων. 
 ἐγενήθημεν ὄνειδος τοῖς γείτοσιν ἡμῶν, 
 μυκτηρισμὸς καὶ χλευασμὸς τοῖς κύκλῳ ἡμῶν. 
 
 
 
 Ὅτι πρὸ τοῦ τὸν ναὸν οἰκοδομηθῆναι τὸν
 ἐν Ἱερουσαλὴμ γέγονεν ὁ Ἀσὰφ τῷ Δαυὶδ συνακμάσας, δῆλον
 ἐκ τῆς ἱστορίας. προφητικῶς οὖν τὰ
 μέλλοντα μακροῖς ὕστερον χρόνοις συμβήσεσθαι καὶ διὰ τῶν
 παρόντων θεσπίζει. ἀλλὰ διὰ μὲν τοῦ ο καὶ
 γ τὴν ὑστάτην τῆς πόλεως ἅλωσιν καὶ τὸν
 ἔσχατον ἀφανισμὸν τοῦ ναοῦ τὸν ἐπὶ Ῥωμαίων γενόμενον μετὰ
 τὴν κατὰ τοῦ Σωτῆρος ἡμῶν τόλμαν τῶν οἰκητόρων προανεφώνει,
 ὡς προαποδέδεικται, διὰ δὲ τῶν μετὰ χεῖρας ἐπεληλυθέναι μὲν ἔθνη τῇ κληρονομίᾳ τοῦ θεοῦ καὶ τὸν
 ἐν αὐτῇ νεὼν μεμιαγκέναι αὐτήν
 τε τὴν πόλιν εἰς ὀπωροφυλάκιον
 τεθεικέναι σημαίνει, οὐ μὴν πυρὶ παραδεδόσθαι
 τὸν τόπον οὐδὲ τοιαῦτα πεπονθέναι,
 
 ὁποῖα ἐδήλου διὰ τοῦ προλεχθέντος· 
 Ἔτι δὲ διὰ τοῦ παρόντος προστίθησιν, ὡς ἄρα οἱ τὸν τόπον
 μιάναντες πολλοὺς ἀνεῖλον
 ὁσίους ἄνδρας καὶ θεοῦ
 δούλους , ὧν τὰ νεκρὰ σώματα
 μὴ συγχωρήσαντες τῇ κατὰ φύσιν παραδοθῆναι ταφῇ τοῖς πετεινοῖς τοῦ οὐρανοῦ βορὰν
 ἔθεντο . ταῦτα δὲ οὐκ ἂν εὕροις πραχθέντα οὔτε
 κατὰ τὴν ὑστάτην πολιορκίαν τοῦ τόπου, ἐπεὶ μηδὲ ὑπῆρχεν
 τοῖς τότε παρ’ αὐτοῖς ὁσίοις 
 τῶν τὴν πόλιν οἰκούντων ἀνοσίων καὶ ἀσεβῶν ἁπάντων
 γεγονότων διὰ τὰ κατὰ τοῦ σωτῆρος ἡμῶν κατά τε τῶν
 ἀποστόλων αὐτοῦ τετολμημένα αὐτοῖς. ἀλλ’ οὐδὲ ἐπὶ τῆς εἰς
 Βαβυλῶνα αἰχμαλωσίας εὕροις ἂν τὰ μετὰ χεῖρας γενόμενα,
 ἐπεὶ μηδὲ τότε ὁσίους ἄνδρας
 καὶ θεοφιλεῖς ὑπὸ τῶν Βαβυλωνίων ἀνῃρῆσθαι ἡ ἱστορία
 παραδίδωσιν. 
 Πότε τοίνυν ἐπληροῦτο ταῦτα; οὐκ ἔστιν ἕτερον εἰπεῖν χρόνον
 ἢ τὸν ἐπὶ Ἀντιόχου, καθ’ ὃν ἡ τῶν Μακκαβαίων γραφὴ τὰ μετὰ
 χεῖρας προλεγόμενα δι’ ἔργων κεχωρηκότα δείκνυσιν.
 γέγραπται γοῦν ἐν αὐτῇ τοῦτον τὸν τρόπον· 
 καὶ
 ὑπέστρεψεν Ἀντίοχος μετὰ τὸ πατάξαι τὴν Αἴγυπτον ἐν τῷ
 ρ καὶ μ καὶ γ ἔτει
 καὶ ἀνέβη ἐπὶ Ἰσραὴλ ἐν ὄχλῳ βαρεῖ. καὶ εἰσῆλθεν εἰς τὸ
 ἁγίασμα ἐν ὑπερηφανίᾳ καὶ ἔλαβεν τὸ θυμιατήριον τὸ
 χρυσοῦν καὶ τὴν λυχνίαν τοῦ φωτὸς καὶ πάντα τὰ σκεύη
 αὐτῆς· καὶ τὴν τράπεζαν τῆς προθέσεως καὶ τὰ σπονδία καὶ
 τὰς φιάλας καὶ τὰς θυΐσκας τὰς χρυσᾶς καὶ τὸ καταπέτασμα
 καὶ τοὺς στεφάνους καὶ τὸν κόσμον τὸν κατὰ πρόσωπον τοῦ
 ναοῦ· καὶ ἐλέπισεν
 
 πάντα. καὶ ἔλαβεν τοὺς θησαυροὺς τοὺς ἀποκρύφους, οὓς
 εὗρεν. καὶ λαβὼν σύμπαντα ἐπιστρέψας ἀπῆλθεν εἰς τὴν γῆν
 αὐτοῦ· καὶ ἐποίησεν φονοκτονίαν μεγάλην. καὶ ἐγένετο
 πένθος μέγα ἐπὶ Ἰσραήλ. καὶ ἔγραψεν ὁ βασιλεὺς πάσῃ
 τῇ βασιλείᾳ αὐτοῦ εἶναι πάντας λαὸν ἕνα καὶ ἐγκαταλιπεῖν
 ἕκαστον τὰ νόμιμα αὐτοῦ. καὶ ἀπεδέξαντο πάντα τὰ ἔθνη
 τὸν λόγον τοῦ βασιλέως. καί γε πολλοὶ ἀπὸ υἱῶν Ἰσραὴλ
 εὐδόκησαν τῇ λατρείᾳ αὐτοῦ καὶ ἔθυσαν τοῖς εἰδώλοις καὶ
 ἐβεβήλωσαν τὸ Σάββατον· καὶ μετὰ ταῦτα εἴρηται·
 καὶ ᾠκοδόμησεν βδέλυγμα ἐρημώσεως ἐπὶ τὸ
 θυσιαστήριον· καί γε ἐν πόλει Ἰούδα κύκλῳ ᾠκοδόμησαν
 βωμούς, καὶ διὰ τῶν θυρῶν τῶν οἰκείων καὶ ἐν ταῖς
 πλατείαις ἐθυμίων ἐπ’ αὐτούς. καὶ τὰ βιβλία τοῦ ψαλμοῦ,
 ἃ εὗρον, κατασχίσαντες ἐνεπύρισαν ἐν πυρί. 
 καὶ ἐπιλέγεται· καὶ πολλοὶ ἐν Ἰσραὴλ
 ὠχυρώθησαν ἐν αὐτοῖς τοῦ μὴ φαγεῖν κοινά· καὶ ἀπεδέξαντο
 ἀποθανεῖν, ἵνα μὴ μιανθῶσι τοῖς βρώμασιν, καὶ ἀπέθανον.
 καὶ ἐγένετο ὀργὴ μεγάλη ἐπὶ Ἰσραὴλ σφόδρα. 
 
 
 Ταῦτα δὲ μακροῖς ὕστερον ἐπληροῦτο χρόνοις μετὰ τὰ Ἀσσύρια
 καὶ Μηδικὰ καὶ μετὰ τὰ Περσικὰ καὶ μετὰ τὴν Ἀλεξάνδρου τοῦ
 Μακέδονος τελευτήν. τό γε μὴν πνεῦμα τὸ θεῖον διὰ τοῦ μετὰ
 χεῖρας προφήτου αὐτὰ δὴ ταῦτα θεσπίζει λέγον· 
 ὁ θεός, εἰσήλθοσαν ἔθνη εἰς τὴν κληρονομίαν σου, 
 ἐμίαναν τὸν ναὸν τὸν ἅγιόν σου, 
 ἔθεντο Ἱερουσαλὴμ εἰς ὀπωροφυλάκιον. 
 ἔθεντο τὰ θνησιμαῖα τῶν δούλων σου 
 βρῶματα τοῖς πετεινοῖς τοῦ οὐρανοῦ, 
 τὰς σάρκας τῶν ὁσίων σου τοῖς θηρίοις
 
 τῆς γῆς. 
 ἐξέχεαν τὸ αἷμα αὐτῶν ὡς ὕδωρ 
 κύκλῳ Ἱερουσαλήμ, καὶ οὐκ ἦν ὁ θάπτων. 
 ἐγενήθημεν ὄνειδος τοῖς γείτοσιν ἡμῶν, 
 μυκτηρισμὸς καὶ χλευασμὸς τοῖς κύκλῳ ἡμῶν. 
 
 Ἀντὶ δὲ τοῦ· εἰς
 ὀπωροφυλάκιον , ὁ μὲν Ἀκύλας 
 εἰς λιθολογίαν 
 , ὁ δὲ Σύμμαχος 
 εἰς δρυμοὺς 
 ἐκδεδώκασιν.

Ἕως πότε, κύριε, ὀργισθήσῃ εἰς τέλος, 
 ἐκκαυθήσεται ὡς πῦρ ὁ ζῆλός σου; 
 ἔκχεον τὴν ὀργήν σου ἐπὶ τὰ ἔθνη τὰ μὴ γινώσκοντά σε 
 καὶ ἐπὶ βασιλείας, αἳ τὸ ὄνομά σου οὐκ ἀπεκαλέσαντο, 
 ὅτι κατέφαγον τὸν Ἰακὼβ 
 καὶ τὸν τόπον αὐτοῦ ἠρήμωσαν. 
 μὴ μνησθῇς ἡμῶν ἀνομιῶν ἀρχαίων· 
 ταχὺ προκαταλαβέτωσαν ἡμᾶς οἱ οἰκτιρμοί σου, κύριε, 
 ὅτι ἐπτωχεύσαμεν σφόδρα. 
 
 
 Δοκεῖ μοι ὁ προφήτης Ἀσὰφ μετὰ τὴν τοῦ Ἰουδαίων ἔθνους
 κατηγορίαν, ἣν πεποίηται ἐν τῷ πρὸ τούτου, τὰ προκείμενα
 καὶ ἀκολούθως ἐπάγειν ἐξιλεούμενα ὥσπερ καὶ θεραπεύοντα τὰ
 διὰ τῶν ἔμπροσθεν ἐληλεγμένα. καταλέγει γοῦν τοὺς ὑπὲρ
 εὐσεβείας θανάτους τῶν παρ’ αὐτοῖς Ἰουδαίοις
 μεμαρτυρηκότων· ὧν τὰ θνησιμαῖα 
 οἱ ἐχθροὶ τοῦ θεοῦ ἔθεντο βρώματα τοῖς
 πετεινοῖς τοῦ οὐρανοῦ καὶ τὰς σάρκας τῶν ὁσίων τοῦ θεοῦ τοῖς θηρίοις τῆς γῆς 
 . εὐκαίρως τοίνυν ἐπὶ τούτοις ἱλάσκεται τὸν θεόν,
 ὡσανεὶ θυσίας αὐτῷ προσενηνεγμένης τοῦ θανάτου τῶν ὁσίων 
 αὐτοῦ. διό φησιν· 
 ἕως πότε, κύριε, ὀργισθήσῃ εἰς τέλος; 
 
 ἀναπέμπων τὸν λόγον ἐπὶ τὴν μνήμην τῶν ἔμπροσθεν,
 δι’ ὧν εἴρητο· 
 ἵνα τί, ὁ θεός, ἀπώσω εἰς τέλος; 
 
 Βούλεται γὰρ τὴν εἰς τέλος 
 ἀπόπτωσιν
 
 καὶ ἀποβολὴν τοῦ λαοῦ ἐπισχεθῆναι καὶ τὰ τῆς ὀργῆς
 παύσασθαι διὰ τῆς μνήμης τοῦ αἵματος
 τῶν ὁσίων 
 αὐτοῦ. 
 Κατ’ ἀμφοτέρων δὲ ἀκούσῃ τὸ ἕως πότε,
 κύριε · κατά τε τοῦ πρώτου δι’ οὗ εἴρηται· ἕως πότε
 
 ὀργισθήσῃ εἰς τέλος, καὶ κατὰ τοῦ ἑξῆς
 ἐπιλεγομένου· 
 ἐκκαυθήσεται ὡς πῦρ ὁ ζῆλός σου· 
 
 
 ἕως πότε γὰρ καὶ τοῦτο ἔσται;
 λέλεκται δὲ ὁ ζῆλος κατὰ
 παραβολὴν τῶν δι’ ὑπερβολὴν διαθέσεως ζηλούντων τὰς ἑαυτῶν
 γαμετάς, εἰ προσέχοιεν ἑτέροις ἀνδράσιν. οὕτω γοῦν καὶ ἐπὶ
 τοῦ θεοῦ τὴν ἐκδίκησιν τῶν τὰς πρὸς αὐτὸν συνθήκας
 παραβαινόντων ζῆλον εἴωθεν
 καλεῖν ὁ λόγος. τοῦτο δὲ γίνεται, ὅσον αὐτῶν κήδονται· μετὰ
 γὰρ τὸ ἐκβαλλεῖν συνεκβάλλουσιν αὐταῖς καὶ τὴν περὶ αὐτὰς
 τοιαύτην φροντίδα. οὕτω καὶ ὁ θεὸς τὴν ψυχὴν τὴν ἐπὶ πολὺ
 φθειρομένην ὑπὸ δυνάμεων πονηρῶν εἰ ἐκβάλλοι ὡς ἐν ἀπειλῇ,
 ἐρεῖ· οὐ ζηλώσω ἐπὶ σοὶ ἔτι. 
 Ἱκετεύει τοίνυν ὁ προφήτης ἤτοι ἐξ ἰδίου προσώπου ἢ καὶ ὡς
 ἐκ τῶν κατὰ τοὺς Ἀντιόχου χρόνους διασωθέντων μετὰ τὴν
 πρόρρησιν τῶν μελλόντων ἔσεσθαι κατὰ Ἀντίοχον τὸν τῆς
 Συρίας βασιλέα, καθ’ ὃν οἱ ὅσιοι τοῦ θεοῦ τὸν ὑπὲρ
 εὐσεβείας θάνατον ὑπομεμενήκασιν, παύσασθαι μὲν τὰ τῆς
 ὀργῆς τῆς κατὰ τοῦ λαοῦ, μετελθεῖν δὲ τοὺς ἐχθροὺς αὐτοῦ.
 διό φησιν· 
 ἔκχεον τὴν ὀργήν σου ἐπὶ τὰ ἔθνη τὰ μὴ γινώσκοντά σε 
 καὶ ἐπὶ βασιλείας, αἳ τὸ ὄνομά σου οὐκ ἐπεκαλέσαντο, 
 ὅτι κατέφαγον τὸν Ἰακὼβ 
 καὶ τὸν τόπον αὐτοῦ ἠρήμωσαν. 
 
 Κατὰ καιρὸν δὲ ἐν τούτοις τοῦ
 Ἰακὼβ οἶμαι πεποιῆσθαι τὴν μνήμην τῆς τοῦ
 παλαιοῦ προπάτορος θεοσεβείας ἕνεκα· ὡς γὰρ ὑπομιμνήσκων
 τὸν θεὸν τοῦ θεοφιλοῦς ἀνδρὸς καὶ τῆς ἐκείνου ἀρετῆς
 δυσωπεῖ διὰ τῆς ἐκείνου μνήμης καὶ ἱλεοῦται τὰ παρόντα. 
 Ἐν μὲν τῷ πρὸ τούτου ψαλμῷ, ὁπηνίκα τοῦ Ἰωσὴφ ἐμνημόνευεν,
 οὐ τὸν Ἰωσήφ,
 
 ἀλλὰ τὸ σκήνωμα αὐτοῦ ἀποβεβλῆσθαι ἔλεγεν διὰ τοῦ· 
 καὶ ἀπώσατο τὸ σκήνωμα Ἰωσήφ, 
 καὶ τὴν φυλὴν Ἐφραῒμ οὐκ ἐξελέξατο, 
 τοῦ
 λόγου σημαίνοντος τὸν ἐν Σηλὼμ τόπον· ἐπείπερ ἐν κλήρῳ τῆς φυλῆς Ἰωσὴφ ἔκειτο ἡ Σηλώμ . ἐν
 τούτοις δὲ τοῦ Ἰακὼβ μέμνηται
 καὶ τοῦ τόπου αὐτοῦ, διὰ μὲν
 τοῦ Ἰακὼβ τοὺς ἀπογόνους τοῦ
 θεοφιλοῦς ἀνδρὸς δηλῶν, διὰ δὲ τοῦ
 τόπου αὐτοῦ τὴν Ἱερουσαλὴμ σημαίνων, ἣν εἰς
 ἔρημον ἐλθεῖν κατὰ τοὺς Ἀντιόχου συνέβη χρόνους. 
 Εἶθ’ ἑξῆς ἐπιλέγει· 
 μὴ μνησθῇς ἡμῶν ἀνομιῶν ἀρχαίων. 
 
 Οἱ δ’ ὑπὲρ ἀρχαίων 
 ἁμαρτημάτων εὐχόμενοι δῆλοι ἂν εἶεν μὴ νεωτέροις ἐνεχόμενοι
 πταίσμασιν. 
 Ἀντὶ δὲ τοῦ· 
 ταχὺ προκαταλαβέτωσαν ἡμᾶς οἱ οἰκτιρμοί σου, 
 ὅτι ἐπτωχεύσαμεν σφόδρα, 
 
 ὁ Σύμμαχος 
 
 τάχυνον, προκαταλαβέτω ἡμᾶς τὰ ἐλέη σου, 
 ὅτι ἠτονήσαμεν σφόδρα 
 ἡρμήνευσεν. ὥσπερ δὲ ἀθλητὴς πολλοὺς ὑποστὰς
 ἀγῶνας καὶ ἄθλους ὑπομείνας πολλοὺς ἐν φροντίδι καθέστηκεν,
 μή πη ἐξατονήσας πέσῃ, τὸν αὐτὸν τρόπον καὶ οἵδε
 ἱκετεύουσιν προκαταληφθῆναι καὶ
 βοηθείας τυχεῖν. διό φασιν· ταχὺ
 προκαταλαβέτωσαν ἡμᾶς οἱ οἰκτιρμοί σου, ὅτι ἐπτωχεύσαμεν
 σφόδρα.

Βοήθησον ἡμῖν, ὁ θεὸς ὁ σωτὴρ ἡμῶν, 
 ἕνεκεν τῆς δοξῆς τοῦ ὀνόματός σου, κύριε, ῥῦσαι ἡμᾶς 
 καὶ ἱλάσθητι ταῖς ἁμαρτίαις ἡμῶν ἕνεκεν τοῦ ὀνόματός
 σου, 
 μήποτε εἴπωσιν ἐν τοῖς ἔθνεσιν· ποῦ ἐστιν ὁ θεὸς
 αὐτῶν; 
 καὶ γνωσθήτω ἐν τοῖς ἔθνεσιν ἐνώπιον τῶν οφθαλμῶν
 ἡμῶν 
 ἡ ἐκδίκησις τοῦ αἵματος τῶν δούλων σου τοῦ
 ἐκκεχυμένου. 
 
 
 Καὶ ταῦτα ὁ προφήτης ἐκ προσώπου
 
 τῶν κατὰ Ἀντίοχον βασιλέα δεδιωγμένων προφέρεται
 προφητικῶς τὴν εὐχὴν διὰ τῆς γραφῆς τοῖς μέλλουσι διώκεσθαι
 καταλιπών, ὡς ἂν ἔχοιεν ἐξ ἑτοίμου εἰδέναι, ὁποίοις
 προσήκει κεχρῆσθαι αὐτοὺς λόγοις ἐν ταῖς πρὸς τὸν θεὸν
 εὐχαῖς. οὐ μὴν εἰς ἐκείνους μόνους ἵσταται τὰ λεγόμενα,
 ἁρμόσειεν δὲ καὶ πᾶσι τοῖς τὰ παραπλήσια πεπονθόσιν, ἐπεὶ
 καὶ ἐν τοῖς καθ’ ἡμᾶς διωγμοῖς μυ ρίοι τὰ ὅμοια τοῖς προλεχθεῖσιν
 ὑπομεμενήκασιν· οἳ καὶ εὐκαίρως χρήσαιντο ἐν ταῖς
 προκειμέναις φωναῖς, ἐν αἷς διδασκόμεθα λέγειν· 
 ἕνεκεν τῆς δόξης τοῦ ὀνόματός σου, κύριε, ῥῦσαι ἡμᾶς. 
 
 Κἂν γὰρ ἡμεῖς μὴ ἄξιοι ὦμεν βοηθείας, ἀλλὰ τό γε ὄνομα
 τῆς σῆς δόξης μὴ βλασφημείσθω παρὰ τοῖς ἔθνεσιν,
 ὡς μὴ ἰσχῦσαν ἡμᾶς ῥύσασθαι . 
 
 Καὶ ἱλάσθητι δέ, φησίν, ταῖς ἁμαρτίαις ἡμῶν ἕνεκεν τοῦ ὀνόματός
 σου . ἀνωτέρω μὲν οὖν ἐλέγετο· μὴ μνησθῇς ἡμῶν ἀνομιῶν ἀρχαίων ,
 ἀλλ’ ἐκεῖ μέν· ἀνομιῶν . ἀνομίαι δὲ ἦσαν πάλαι ἡμῖν
 πεπραγμέναι πρὸ τῆς τοῦ θείου νόμου ὑπακοῆς, αἵτινες
 εἰκότως ἀρχαῖαι εἴρηνται· πρὸ
 γὰρ τῆς τοῦ θεοῦ γνώσεως τὰ πλημμελούμενα ἡμῖν ἀνομήματα ἦν
 ἀρχαῖα 
 . νῦν δέ, ὅτε τὰ τῆς εὐχῆς ἀναπέμπομεν, οὐκέτι μὲν
 ἀνομίας 
 , ἁμαρτίας δὲ ἑαυτοῖς
 συνοίδαμεν. 
 Ἀλλὰ καὶ ταύτας ἱλασθῆναι 
 ἀξιοῦμεν διὰ τὸ ἐπικεκλημένον ἡμῖν σὸν
 ὄνομα · τοῦ γὰρ σαυτοῦ φειδόμενος ὀνόματος τοῦ κοσμοῦντος ἡμᾶς ἱλάσθητι ταῖς ἁμαρτίαις ἡμῶν,
 μήποτε λαβόντες ἡμᾶς ὑποχειρίους οἱ ἐχθροὶ
 βλασφημήσωσι τὸ σὸν ὄνομα 
 
 λέγοντες· ποῦ ἐστιν ὁ θεὸς
 αὐτῶν; ἀλλὰ γὰρ τοῦτο μὲν ποῦ εἰπεῖν αὐτοῖς μὴ συγχωρηθείη, ἐμφανὴς δὲ
 γενόμενος σὺ αὐτὸς ὁ σωτὴρ ἡμῶν τὴν
 ἐκδίκησιν ποίησαι τοῦ
 αἵματος τῶν δούλων σου τοῦ ἐκκεχυμένου . 
 Ταῦτα λέγειν ἐν εὐχαῖς παιδευόμεθα κατὰ τοὺς τῶν διωγμῶν
 καιροὺς ἀντὶ θυσίας καὶ ὁλοκαυτωμάτων τὰ αἵματα τῶν ἁγίων μαρτύρων προβαλλόμενοι καὶ
 τοιαύτας ἀναπέμποντες ἱκετηρίας· ταῦτα δὲ καὶ πρὸ ἡμῶν οἱ
 ἐν τῷ Ἰουδαίων ἔθνει τὰ ὅμοια πεπονθότες κατὰ τὸν δηλωθέντα
 καιρὸν λέγειν ἐδιδάσκοντο, καθ’ ὃν καὶ παρ’ αὐτοῖς γενναῖοι
 μάρτυρες ἀπεδείχθησαν, ὧν μέμνηται ἡ γραφὴ τῶν καλουμένων
 Μακκαβαίων· ἐν οἷς ἦν Ἐλεάζαρός τις ἐπιφανὴς
 ἀνήρ, προβεβηκὼς μὲν τὴν ἡλικίαν,
 τὸν δὲ μετ’ εὐκλείας θάνατον 
 τῆς ζωῆς αὐτῆς προτιμήσας ὑπὲρ τῆς εἰς τὸν θεὸν
 εὐσεβείας, ἀλλὰ καὶ μήτηρ ἑπτὰ
 παίδων θαυμασία τις καὶ ὑπὲρ πάντα λόγον ἐναθλήσασα τῷ
 μαρτυρίῳ παῖδές τε ταύτης ἑπτὰ διαφόρους ὑποστάντες
 ἄθλους ἐξαίσιον ἀρετὴν καρτερίας ἐνεδείξαντο , ἄλλοι
 ἄλλοι τε παρὰ τούτους πλεῖστοι ὅσιοι, ὧν τῆς τελευτῆς καὶ
 τῶν αἱμάτων τῆς ἐκχύσεως διὰ τῆς εὐχῆς μνημονεύων ὁ λόγος
 φησίν· 
 καὶ γνωσθήτω ἐν τοῖς ἔθνεσιν ἐνώπιον τῶν ὀφθαλμῶν
 ἡμῶν 
 ἡ ἐκδίκησις τοῦ αἵματος τῶν δούλων σου τοῦ
 ἐκκεχυμένου.

Εἰσελθέτω ἐνώπιόν σου ὁ στεναγμὸς τῶν πεπεδημένων, 
 κατὰ τὴν μεγαλοσύνην τοῦ βραχίονός σου 
 περιποίησαι τοὺς υἱοὺς τῶν τεθανατωμένων. 
 
 
 Οἱ μὲν τὰ αἵματα ἑαυτῶν ὥσπερ σπονδὰς ὑπὲρ τοῦ παντὸς
 ἔθνους ἐκ δεδώκασιν, οἱ
 δὲ μὴ τὰ ὅμοια τούτοις πεπονθότες ἄλλῳ τρόπῳ τὸν ὑπὲρ
 εὐσεβείας ὑπέμειναν ἀγῶνα εἱρμοῖς καὶ δεσμοῖς πεδούμενοι · ὧν καὶ αὐτῶν τοὺς
 στεναγμοὺς καὶ τὰς ὀδύνας
 καὶ τοὺς πόνους εὐκαίρως διὰ τῆς εὐχῆς ἀναμιμνήσκει λέγων·
 
 εἰσελθέτω ἐνώπιόν σου ὁ στεναγμὸς τῶν
 πεπεδημένων. 
 
 
 Πεπεδημένους δὲ οὐκ ἂν ἁμάρτοις
 εἰπὼν καὶ τοὺς ἐν τοῖς θνητοῖς σώμασι πάντα τὸν τῆς ζωῆς
 αὐτῶν βίον κατατρυχομένους, ὁποῖος ἦν Παῦλος λέγων·
 ἡμεῖς οἱ ζῶντες ἐν τῷ σκήνει στενάζομεν
 βαρούμενοι 
 , καὶ πάλιν· ταλαίπωρος ἐγὼ ἄνθρωπος· τίς με
 ῥύσεται ἐκ τοῦ
 
 σώματος τοῦ θανάτου τούτου; 
 τοιοῦτοι δὲ ἦσαν καὶ οἱ τοῦ θεοῦ προφῆται καὶ
 πάντες οἱ μὴ καθηδυπαθοῦντες ἐν τοῖς ἑαυτῶν σώμασι μηδὲ
 τρυφῇ καὶ ἡδονῇ σχολάζοντες, τοὔμπαλιν δὲ πιέζοντες ἑαυτῶν
 τὴν ζωὴν ἀσιτίαις καὶ πόνοις καὶ ταῖς ἄλλαις ἀσκητικαῖς
 κακοπαθείαις, οἳ καὶ οὐχ ὑπὲρ ἑαυτῶν μόνον, ἀλλὰ καὶ ὑπὲρ
 τοῦ παντὸς λαοῦ ἐκ βάθους καρδίας πρὸς τὸν θεὸν ἔστενον . διὸ λέλεκται· εἰσελθέτω ἐνώπιόν σου ὁ στεναγμὸς τῶν
 πεπεδημένων. τίνες δέ εἰσιν οἱ ταῦτα
 διδασκόμενοι λέγειν, ἑξῆς παρίστησι φάσκων· 
 περιποίησαι τοὺς υἱοὺς τῶν τεθανατωμένων. 
 
 Ἡμεῖς μὲν γὰρ οὐ κατηξιώμεθα μέχρις θανάτου
 ἀγωνίσασθαι οὐδὲ ὑπὲρ θεοῦ κενῶσαι τὰ ἑαυτῶν αἵματα, ἀλλ’
 ἐπειδὴ τῶν ταῦτα πεπονθότων ἐσμὲν υἱοί , σεμνυνόμενοι ἐπὶ τῇ τῶν πατέρων ἀρετῇ,
 δεόμεθα δι’ ἐκείνους ἐλεηθῆναι. διό φαμεν· περιποίησαι τοὺς υἱοὺς τῶν
 τεθανατωμένων.

Ἀπόδος τοῖς
 
 γείτοσιν ἡμῶν ἑπταπλασίονα εἰς τὸν κόλπον αὐτῶν 
 τὸν ὀνειδισμὸν αὐτῶν, ὃν ὠνείδισάν σε, κύριε. 
 ἡμεῖς δὲ λαός σου καὶ πρόβατα νομῆς σου 
 ἀνθομολογησόμεθά σοι εἰς τὸν αἰῶνα, 
 εἰς γενεὰν καὶ γενεὰν ἐξαγγελοῦμεν τὴν αἴνεσίν σου. 
 
 
 Ἡμᾶς μὲν περιποίησαι 
 , εἰ καὶ μὴ δι’ ἡμᾶς, ἀλλὰ διὰ τοὺς πατέρας· τοῖς δὲ γείτοσιν ἡμῶν , τουτέστι τοῖς ἐπανισταμένοις
 ἡμῖν καὶ τὸν καθ’ ἡμῶν πόλεμον διεγείρουσιν, ἀπόδος τὰ ἀμοιβαῖα πολυπλασιάζων
 τὴν ὀφειλομένην αὐτοῖς ὑπὲρ ὧν ἔδρασαν τιμωρίαν μὴ τοῖς
 καθ’ ἡμῶν ἀρκεσθέντες κακοῖς, ἀλλ’ ἤδη καὶ σὲ τὸν ἐπὶ
 πάντων κύριον βλασφήμοις καὶ ὀνειδιστικοῖς περιβάλλοντες λόγοις. 
 Ἀλλ’ ἐκείνοις μέν, φησίν, ἀπόδος τὴν ἀξίαν τιμωρίαν πρὸς ὠφελείας αὐτῶν
 γενησομένην, ἐπιστρεφομένων καὶ σωφρονιζομένων δι’ αὐτῆς·
 ἡμᾶς δὲ σῶζε, τοὺς υἱοὺς τῶν
 τεθανατωμένων, οἳ, εἰ καὶ μὴ τοῖς πατράσι γεγόναμεν ὅμοιοι,
 ἀλλ’ ὅμως σου τυγχάνομεν λαὸς καὶ τῆς σῆς νομῆς πρόβατα . διὸ ἀνθομολογησόμεθά σοι εἰς τὸν αἰῶνα ,
 εὐχαριστοῦντες δηλαδὴ καὶ τοὺς πρέποντας ὕμνους καὶ
 δοξολογίας, ὑπὲρ ὧν εὖ πεπόνθαμεν, σοὶ τῷ πάντων ἀγαθῶν
 δοτῆρι θεῷ ἀναπέμποντες· ἐφεξῆς τε κατὰ
 γενεὰν καὶ γενεὰν ἐξαγγελοῦμεν τὴν αἴνεσίν σου 
 παισὶν ἡμετέροις καὶ παίδων παισὶν διαδόχοις τε αὐτῶν τοῖς
 μετὰ ταῦτα γενησομένοις ὥσπερ ἀγαθὸν κλῆρον παραδώσοντες
 τῆς σῆς αἰνέσεως τὰ σωτήρια
 μαθήματα.

Κύριε ὁ θεὸς τῶν δυνάμεων, 
 ἕως πότε ὀργίζῃ ἐπὶ τὴν προσευχὴν τῶν δούλων σοῦ 
 ψωμιεῖς ἡμᾶς ἄρτον δακρύων 
 καὶ ποτιεῖς ἡμᾶς ἐν δάκρυσιν ἐν μέτρῳ; 
 ἔθου ἡμᾶς εἰς ἀντιλογίαν τοῖς γείτοσιν
 
 ἡμῶν, 
 καὶ οἱ ἐχθροὶ ἡμῶν ἐμυκτήρισαν ἡμᾶς. 
 ὁ θεὸς τῶν δυνάμεων, 
 ἐπίφανον τὸ πρόσωπόν σου, καὶ σωθησόμεθα. 
 
 
 Ὁ λεγόμενος ἐπὶ τοῦ παρόντος κύριος καὶ θεὸς τῶν
 δυνάμεων αὐτὸς ἦν ἐκεῖνος ὁ
 ποιμαίνων τὸν ἀληθινὸν Ἰσραὴλ καὶ ὁδηγήσας ὡσεὶ
 πρόβατον τὸν Ἰωσὴφ καὶ ὁ
 καθήμενος ἐπὶ τῶν Χερουβίμ προοδεύων τε ἐναντίον Ἐφραῒμ καὶ Βενιαμὶν καὶ
 Μανασσῆ 
 . κύριος δὲ καὶ θεὸς τῶν δυνάμεων εἴρηται ὡς ἐν
 ἑτέροις ἀρχιστράτηγος δυνάμεως κυρίου 
 καὶ μεγάλης βουλῆς ἄγγελος 
 · τῷ μὲν οὖν διαδόχῳ Μωσέως Ἰησοῦ ἐν σχήματι ἀνδρὸς
 φανεὶς ἑαυτὸν ὡμολόγει ὅστις ἦν λέγων· ἐγώ εἰμι
 ἀρχιστράτηγος δυνάμεως κυρίου 
 · ἐν δὲ τῷ Ἡσαΐᾳ λέλεκται· ὅτι παιδίον
 ἐγενήθη ἡμῖν, υἱὸς καὶ ἐδόθη ἡμῖν, οὗ ἡ ἀρχὴ ἐπὶ τοῦ
 ὤμου αὐτοῦ, καὶ καλεῖται τὸ ὄνομα αὐτοῦ μεγάλης βουλῆς
 ἄγγελος 
 , κατὰ δὲ τοὺς λοιποὺς ἑρμηνευτὰς θεὸς δυνατός, ἐξουσιαστής, ἄρχων
 εἰρήνης, πατὴρ αἰῶνος 
 . τοῦτο τοίνυν διδάσκεται ὑπὸ τοῦ πνεύματος τοῦ
 προφητικοῦ εὐχὴν ἀναπέμπειν ὁ καταλειφθεὶς ἔρημος λαὸς καὶ
 αὐτῷ λέγειν· 
 κύριε ὁ θεὸς τῶν δυνάμεων, 
 ἕως πότε ὀργίζῃ ἐπὶ τὴν προσευχὴν τοῦ δούλου σου; 
 
 ἀνθ’ οὗ οἱ λοιποὶ πάντες ἑρμηνευταὶ τοῦ λαοῦ σου 
 ἡρμήνευσαν. 
 Διδάσκονται δὲ καὶ ἄρτον
 δακρύων ἐσθίειν, ἐφ’ οἷς τετολμήκασιν, ἵν’
 ἀποκλαυσάμενοι τὰ ἑαυτῶν κακὰ καὶ πενθήσαντες τύχοιεν
 παρακλήσεως κατὰ τὸν φήσαντα μακαρισμόν· μακάριοι οἱ
 κλαίοντες, ὅτι γελάσονται· 
 μακάριοι οἱ πενθοῦντες, ὅτι παρακληθήσονται. 
 
 Κατὰ δὲ τὸν
 
 Σύμμαχον 
 
 ἐψώμισας ἡμᾶς, φησίν, ἄρτον δακρύων 
 καὶ ἐπότισας ἡμᾶς μετὰ δακρύων μέτρῳ. 
 Εἰ γὰρ καὶ τὰ
 μάλιστα κλαυθμοῦ καὶ δακρύων 
 ἄξιοι γεγόναμεν ὥστε ἀντὶ ἄρτου 
 τρέφεσθαι κλαυθμοῖς καὶ στεναγμοῖς καὶ ποτίζεσθαι δάκρυσιν καὶ γόοις, ἀλλ’ αὐτὰ ταῦτα
 μεμετρημένα ἡμῖν γινέσθω ὥστε μὴ εἰς ἄπειρον ἡμῖν
 παραταθῆναι, λῆξαι δέ ποτε καὶ μεταβαλεῖν ἐπὶ τὸ
 φαιδρότε ρον. σὺ
 γὰρ 
 ἔθου ἡμᾶς εἰς ἀντιλογίαν τοῖς γείτοσιν ἡμῶν, 
 καὶ οἱ ἐχθροὶ ἡμῶν ἐμυκτήρισαν ἡμᾶς 
 
 μηδὲν τούτων πάλαι καθ’ ἡμῶν τολμῶντες, ὅτε σε
 προστάτην εἴχομεν. διὸ δεόμεθα καὶ σὲ τὸν θεὸν τῶν δυνάμεων ἀνακαλούμεθα
 ἐπιστρέψαι ἡμᾶς 
 καθικετεύοντες. τοῦτο δὲ ἔσται, εἰ ἐπιφανὴς γένοιο καὶ τὸ
 σαυτοῦ πρόσωπον ἐπιδείξειας ἡμῖν· τούτου γὰρ
 γενομένου σωθησόμεθα 
 λέξοντες ἂν καὶ ἡμεῖς· 
 
 ἐσημειώθη ἐφ’ ἡμᾶς τὸ φῶς τοῦ προσώπου σου,
 κύριε.

Ἄμπελον ἐξ Αἰγύπτου μετῆρας, 
 ἐξέβαλες ἔθνη καὶ κατεφύτευσας αὐτήν· 
 ὡδοποίησας ἔμπροσθεν αὐτῆς 
 καὶ κατεφύτευσας τὰς ῥίζας αὐτῆς, καὶ ἐπλήρωσεν τὴν γῆν. 
 ἐκάλυψεν ὄρη ἡ σκιὰ αὐτῆς 
 καὶ αἱ ἀναδενδράδες αὐτῆς τὰς κέδρους τοῦ θεοῦ· 
 ἐξέτεινεν τὰ κλήματα αὐτῆς ἕως θαλάσσης 
 καὶ ἕως ποταμῶν τὰς παραφυάδας αὐτῆς. 
 ἵνα τί καθεῖλες τὸν φραγμὸν αὐτῆς, 
 καὶ τρυγῶσιν αὐτὴν πάντες οἱ παραπορευόμενοι τὴν
 ὁδόν; 
 ἐλυμήνατο αὐτὴν ὗς ἐκ δρυμοῦ, 
 καὶ μονιὸς ἄγριος κατενεμήσατο αὐτήν. 
 
 
 Ἀρχόμενος τῆς ἱκετηρίας ὁ προφήτης τὸν ποιμαίνοντα τὸν Ἰσραὴλ 
 
 
 ἀνεκαλεῖτο· ἦν δὲ ὁ Ἰσραὴλ 
 
 ἕτερος τῆς ἐνταῦθα λεγομένης ἀμπέλου · ὁ μὲν γὰρ ἀεὶ ποιμαίνεται ὑπὸ τοῦ
 κυρίου, ἡ δὲ παροῦσα ἄμπελος 
 πολλὴν ὑπέμεινεν τὴν ἐπὶ τὰ χείρῳ ῥοπήν. δυσωπεῖ δὲ διὰ τοῦ
 θεοφιλοῦς ἀνδρὸς τοῦ πάλαι 
 Ἰσραὴλ τὸν θεὸν εἰς τὸ
 ἐπιβλέψαι κακῶς πράττουσιν τοῖς ἐκείνου ἀπογόνοις. εἴη δ’
 ἂν Ἰσραὴλ 
 καὶ πᾶσα διορατικὴ ψυχὴ ὑπὸ τοῦ καλοῦ
 ποιμένος 
 διὰ παντὸς ποιμαινομένη. λεχθείη δ’ ἂν καὶ ἄμπελος θεοῦ ἡ τὴν εἰκόνα σῴζουσα
 τοῦ φήσαντος ἐν εὐαγγελίοις· ἐγώ εἰμι ἡ ἄμπελος ἡ
 ἀληθινή 
 · ἡ δ’ ἐξ Αἰγύπτου μετενηνεγμένη ἄμπελος ἡ παθοῦσα διαστροφὴν
 τυγχάνει ψυχή· ὁποῖος γέγονεν ὁ Ἰουδαίων λαὸς
 εἰδωλολατρήσας ἐν Αἰγύπτῳ μακροῖς χρόνοις μικρούς τε
 προενεγκάμενος καρπούς, ὡς μαρτυρεῖ Μωσῆς ἐν Μεγάλῃ ᾠδῇ
 γράφων ταῦτα περὶ αὐτῶν· ἐκ γὰρ ἀμπέλου Σοδόμων ἡ
 ἄμπελος αὐτῶν, 
 καὶ ἡ κληματὶς αὐτῶν ἐκ Γομόρρας· 
 ἡ σταφυλὴ αὐτῶν σταφυλὴ χολῆς, 
 βότρυς πικρίας αὐτῶν· 
 θυμὸς δρακόντων ὁ οἶνος αὐτῶν 
 καὶ θυμὸς ἀσπίδων ἀνίατος. 
 
 
 Ἀλλὰ γὰρ καὶ οὕτως ἔχοντας αὐτοὺς ἐπισκεψάμενος ὁ θεὸς
 μετεφύτευσεν, ἐκριζώσας μὲν τῆς Αἰγυπτιακῆς συμφυΐας,
 μεταφυτεύσας δὲ ἐν ἑτέρᾳ χώρᾳ καὶ τόπῳ πίονι 
 , ὡς διδάσκει λέγων Ἡσαΐας· ἀμπελὼν ἐγενήθη
 τῷ ἠγαπημένῳ ἐν κέρατι ἐν τόπῳ πίονι· καὶ φραγμὸν
 περιέθηκα καὶ ἐχαράκωσα καὶ ἐφύτευσα ἄμπελον Σωρὴχ καὶ
 ᾠκοδόμησα πύργον ἐν μέσῳ αὐτοῦ καὶ προλήνιον ὤρυξα ἐν
 αὐτῷ 
 · καὶ δὴ ἐν τόπῳ πίονι 
 καὶ πολὺ κρείττονι τῆς Αἰγύπτου 
 
 χώρας μεταγαγὼν τὴν προλεχθεῖσαν ἄμπελον κατεφύτευσεν. 
 Εἶθ’, οἷα γεωργὸς ἄριστος, μετὰ τὴν πρώτην μεταμόσχευσιν
 ὡδοποίησεν ἔμπροσθεν αὐτῆς 
 πᾶν τὸ βλαστικὸν ἀποσκευάσας 
 καὶ πᾶσαν ἀλλοτρίαν ὕλην ἐκτεμών, ὡς μή τι κώλυμα
 ἐμποδὼν αὐτῇ γένοιτο πρὸς τὴν τῶν καρπῶν ἐκφυήν. ἀντὶ δὲ
 τοῦ 
 ὡδοποίησας ἔμπροσθεν αὐτῆς, 
 
 ὁ Σύμμαχος 
 
 ἀπεσκεύασας ἔμπροσθεν αὐτῆς 
 ἡρμήνευσεν· εἶτ’
 ἐπήγαγεν· 
 καὶ ἐριζοβόλησας τὰς ῥίζας αὐτῆς. 
 Τοιαύτης δ’
 ἐπιμελείας παρὰ τοῦ θεοῦ λόγου τυχοῦσα ἡ δηλωθεῖσα ἄμπελος εἰκότως ἐπλήρωσεν τὴν γῆν , ὡς ὄρη μὲν ἐπισκιάσαι ,
 κέδρους δὲ καλύψαι ταῖς αὐτῆς ἀναδενδράσιν ,
 ἐκτεῖναι δὲ τὰ κλήματα ἕως θαλάσσης καὶ τὰς
 παραφυάδας μέχρι ποταμῶν · ταῦτα πάντα ὑπῆρξεν αὐτῇ.
 καὶ ἐπειδὴ τοσούτων ἠξιώθη, εἰκότως ὁ λόγος ὡς ἐν εὐχῇ
 τοῦτον ὑπομνήσας τὸν γεωργὸν δυσωπεῖ διὰ τῆς ἱκετηρίας καί
 
 φησι πρὸς αὐτόν· ἐπειδὴ τοσαύτης κατηξίωσας προνοίας καὶ
 ἐπιμελείας τὴν εἰρημένην ἄμπελον φιλανθρωπίᾳ καὶ χάριτι πάντα ταῦτα εἰς
 αὐτὴν ἐνδειξάμενος, τίς οὐκ ἂν ἀμηχανήσειεν καὶ εἰς ἀπορίαν
 ἐμπέσοι ζητῶν, 
 ἵνα τί καθεῖλες τὸν φραγμὸν αὐτῆς 
 
 καταπατεῖν τε αὐτὴν ἅπασιν τοῖς ἐθέλουσιν
 συνεχώρησας ὡς τρυγᾶν αὐτὴν 
 τοὺς βουλομένους μηδενός τε περιφράττοντος ποτὲ μὲν ὗν ἐκ δρυμοῦ λυμαίνεσθαι αὐτήν ,
 ἄλλοτε δὲ μονιὸν ἄγριον 
 καταβόσκεσθαι αὐτήν ; ἀλλὰ γὰρ
 πρὸς ταύτην τὴν ἐπαπόρησιν ἀποκρίνεται διὰ Ἡσαΐου τοῦ
 προφήτου
 
 ὥσπερ ἀπολογούμενος ὁ γεωργὸς καὶ τὴν αἰτίαν παρίστησι
 λέγων· διότι ἔμεινα ἵνα ποιήσῃ σταφυλήν, ἐποίησεν δὲ
 ἀκάνθας, καὶ οὐ δικαιοσύνην, ἀλλὰ κραυγήν 
 · ταῦτα δ’ ὅτι περὶ τοῦ Ἰουδαίων λέλεκται λαοῦ,
 οὐδεὶς ἂν ἀμφιβάλοι. 
 Νοήσεις δέ, ὅπως ἐκάλυψεν ὄρη ἡ
 σκιὰ τῆς ἀμπέλου ,
 ἐπιστήσας ὡς σκιὰν ἔχων ὁ νόμος τῶν μελλόντων
 ἀγαθῶν 
 , οὐκ αὐτὴν τὴν εἰκόνα τῶν πραγμάτων· ποτὲ μὲν ἐπὶ
 τοῦ ὄρους συνετελεῖτο τοῦ ἐν
 Σηλώμ, ἔνθα
 τὸ πρότερον ἵδρυτο ἡ σκηνή, ποτὲ δὲ ἐπὶ τοῦ Σιὼν ὄρους καὶ τῆς Ἱερουσαλήμ. 
 
 Καὶ αἱ ἀναδενδράδες δὲ αὐτῆς ἐκάλυψαν τὰς κέδρους τοῦ
 θεοῦ · τίνας δ’ ἂν εἴποις τὰς
 ἀναδενδράδας τῆς ἀμπέλου ἢ τὰς προφητικὰς ψυχὰς καὶ τοὺς ἐν τῷ
 προτέρῳ λαῷ εἰς ὕψος ἐπηρμένους θεοῦ τε ἀξίως
 πολιτευσαμένους; οἳ καὶ ἐπὶ τὰς κέδρους
 τοῦ θεοῦ διανεπαύοντο, τὰς δυνάμεις δηλαδὴ τὰς
 ἀοράτους καὶ θείας· μέχρι γὰρ τούτων ἐξετάθησαν αἱ
 διαπρέψασαι ἐν τῷ προτέρῳ λαῷ ψυχαὶ ὡς καὶ πνεύματος ἁγίου
 μετέχειν καὶ τοὺς καρποὺς ἐκτείνειν μέχρι τῆς ἀγγελικῆς
 δυνάμεως. 
 
 Τὰ δὲ κλήματα τῆς ἀμπέλου 
 ἕτερα ὄντα παρὰ τὴν σκιὰν καὶ
 παρὰ τὰς ἀναδενδράδας ἐξετάθη
 ἕως θαλάσσης · ὁ δὲ Σύμμαχος ἀντὶ τοῦ τὰ κλήματα 
 
 τὰς χαίτας αὐτῆς, φησίν, ἐξέτεινεν ἕως θαλάσσης. 
 Εἶεν δ’ ἂν χαῖται 
 καὶ κόμαι 
 καὶ ὡσπερεὶ ἀναρίθμητοι τρίχες ἢ καὶ κλήματα πληθύνοντα κατὰ τὸ τῆς
 ἀμπέλου παράδειγμα ὁ πολὺς
 τοῦ Ἰουδαίων ἔθνους ἀριθμός, ὃς δὴ ἔφθασεν μέχρις θαλάσσης 
 
 πληρώσας πάντα τὸν τῶν ἀνθρώπων βίον. διὸ λέλεκται ἐν Ὠσηὲ
 τῷ προφήτῃ· καὶ ἦν ὁ ἀριθμὸς τῶν υἱῶν Ἰσραὴλ ὡσεὶ
 ἄμμος τῆς θαλάσσης, ἣ οὐκ ἐκμετρηθήσεται οὐδὲ
 ἐξαριθμηθήσεται. 
 
 
 
 Παραφυάδες δὲ ἄλλαι τινὲς παρὰ
 τὰ κλήματα νεώτεραι καὶ
 ἀρτιφυεῖς ἕως ποταμοῦ 
 παρετάθησαν οἱ τῆς Καινῆς Διαθήκης κήρυκες, λέγω δὲ οἱ
 ἀπόστολοι καὶ οἱ μαθηταὶ τοῦ σωτῆρος ἡμῶν τὴν μὲν φυὴν καὶ
 τὴν γένεσιν ἐσχηκότες ἐκ τῆς προλεχθείσης ἀμπέλου καὶ ὥσπερ τινὲς παραφυάδες αὐτῆς γενόμενοι, οὐκέτι
 δὲ ὁμοίως ταῖς χαίταις 
 καὶ τοῖς κλήμασιν 
 ἕως θαλάσσης προελθόντες, ἀλλ’
 ἕως ποταμοῦ διὰ τὸ μυστήριον
 τῆς δι’ αὐτοῦ χορηγουμένης ἐν Χριστῷ παλιγγενεσίας· ἔνθεν
 καὶ ὁ σωτὴρ αὐτὸς ἐν οα ψαλμῷ λέλεκται· 
 καὶ κατακυριεύσει ἀπὸ θαλάσσης ἕως θαλάσσης 
 καὶ ἀπὸ ποταμοῦ ἕως τῶν περάτων τῆς οἰκουμένης· 
 
 ἀρξάμενος γὰρ ἀπὸ τοῦ κατὰ τὸν Ἰορδάνην ποταμοῦ τοῦ
 βαπτίσματος τὴν σύμπασαν ἐπλήρωσεν οἰκουμένην. 
 Τέσσαρα δὲ τάγματα τῆς εἰρημένης ἀμπέλου 
 
 ὁ μετὰ χεῖρας διαγράφει λόγος· σκιὰν μὲν αὐτῆς καλύπτουσαν
 ὄρη (ἀλλ’ οὐκ ὄρη θεοῦ, ἀλλ’ ἁπλῶς ὄρη ), ἀναδενδράδας δὲ αὐτῆς εἰς ὕψος μετεωριζομένας ὡς καλύπτειν οὐχ ἁπλῶς κέδρους, ἀλλὰ
 τὰς κέδρους τοῦ θεοῦ , καὶ
 ἐπὶ τούτοις κλήματα ἐκτεινόμενα
 ἕως θαλάσσης καὶ μετὰ πάντα
 παραφυάδας τὰς μέχρι ποταμοῦ διηκούσας· ὧν τὴν διάνοιαν
 κατὰ τὴν δοθεῖσαν ἡρμηνεύσαμεν χάριν, σκιὰν μὲν ἀποδόντες τὴν τυ πικὴν καὶ σκιώδη λατρείαν, ἥτις ἐν
 τοῖς αἰσθητοῖς καὶ σωματικοῖς ὄρεσιν ἐτελεῖτο, ἀναδενδράδας δὲ τὰς προφητικὰς ψυχάς, αἵτινες
 ἐπὶ τὰς κέδρους τοῦ θεοῦ , τὰς
 ἀγγελικὰς καὶ θείας δυνάμεις, ἐπεστηρίζοντο, κλήματα δὲ ἢ κόμας 
 ἢ χαίτας 
 τὸ πᾶν Ἰουδαίων πλῆθος ἕως
 θαλάσσης ἐκτεινόμενον διὰ τὸν ἄστατον καὶ
 κυμαινόμενον τῶν ἀνθρώπων βίον, καὶ τέλος παραφυάδας τοὺς ἀποστόλους τοῦ
 σωτῆρος ἡμῶν τῷ ποταμῷ 
 συνόντας, περὶ οὗ εἴρηται· 
 τοῦ ποταμοῦ τὰ ὁρμήματα εὐφραίνουσι τὴν πόλιν τοῦ
 θεοῦ. 
 Ἀλλ’
 ἐπειδὴ τοσούτων ἠξιώθη ἡ δεδηλωμένη ἄμπελος ὑπὸ τοῦ πρότερον ἐπισκοποῦντος αὐτὴν
 θεοῦ λόγου, ἀκολούθως ὁ λόγος ἑξῆς ὡς πρὸς αὐτὸν τὸν τὰ
 τοσαῦτα δεδωρημένον ἐπαπορεῖ λέγων· 
 ἵνα τί καθεῖλες τὸν φραγμὸν αὐτῆς; 
 
 Ὁ δὲ ἀποκρίνεται λέγων· διότι ἔμεινα ἵνα
 ποιήσῃ σταφυλήν, ἐποίησεν δὲ ἀκάνθας 
 , καὶ πάλιν· ἔμεινα ἵνα ποιήσῃ κρίσιν,
 ἐποίησεν δὲ ἀνομίαν, καὶ οὐ δικαιοσύνην, ἀλλὰ
 κραυγήν. 
 καὶ ἐν τῷ Ἱερεμίᾳ δὲ ὁ αὐτὸς ἐλέγχει τὴν ἄμπελον (λογικὴ γὰρ ἦν) φάσκων·
 ἐγὼ δὲ ἐφύτευσα ἄμπελον καρποφόρον πᾶσαν
 ἀληθινήν· πῶς ἐστράφη εἰς πικρίαν ἡ ἄμπελος ἡ
 ἀλλοτρία; 
 προστίθησι δὲ καὶ διὰ Ἡσαΐου λέγων· καθελῶ
 τὸν φραγμὸν αὐτῆς, καὶ ἔσται εἰς διαρπαγήν, καὶ καθελῶ
 τὸν τοῖχον αὐτῆς, καὶ ἔσται εἰς καταπάτησιν. καὶ ἀνήσω
 τὸν ἀμπελῶνά μου, καὶ οὐ μὴ σκαφῇ οὐδὲ μὴ τμηθῇ, καὶ
 ἀναβήσεται εἰς αὐτὸν ὡς εἰς χέρσον ἄκανθα· 
 
 καὶ ταῖς νεφέλαις ἐντελοῦμαι τοῦ μὴ βρέξαι εἰς αὐτὸν
 ὑετόν. 
 
 
 
 Καθαιρεθέντος δὴ τοῦ φραγμοῦ , τουτέστιν τῆς
 φυλαττούσης αὐτοὺς καὶ περιφραττούσης δυνάμεως, εἰκότως
 πάντες λοιπὸν πολέμιοι ἀόρατοί τε καὶ ἀφανεῖς θηρῶν ἀγρίων ὄντες ἀνημερώτεροι ἐλυμήναντο αὐτούς, δηλαδὴ τοὺς ὑπὸ
 τοῦ λόγου κατηγορουμένους· καί τις πρῶτος ἀκάθαρτος ὗς ὁ Ἀσσύριος ἐπελθὼν ἰσχυρῶς τὴν
 δηλωθεῖσαν ἄμπελον διέφθειρεν
 ὡς καὶ ἀπαγαγεῖν αἰχμάλωτον τὸ πλῆθος εἰς Ἀσσυρίους· εἶτα
 δεύτερος πολέμιος ἐπελθὼν τὰ ὑπὸ τοῦ πρώτου καταλειφθέντα
 κατενεμήσατο ὁ
 Ναβουχοδονόσορ ὁ καὶ τὸ ἱερὸν πυρπολήσας καὶ εἰς ἔδαφος
 ἀγαγών. διὸ λέλεκται καὶ κατὰ τὸν Σύμμαχον · 
 κατενεμήσατο αὐτὴν ὗς ἐκ δρυμοῦ, 
 καὶ μονιὸς ἄγριος κατεβοσκήσατο αὐτήν. 
 Ἀντὶ δὲ τοῦ καὶ μονιὸς ἄγριος ὁ Ἀκύλας 
 καὶ παντοδαπὸν χώρας 
 ἡρμήνευσεν. 
 Καθ’ ἑτέραν δὲ ἑρμηνείαν ἐλυμήνατο
 αὐτήν , δηλαδὴ τὴν ἀποδοθεῖσαν ἄμπελον , πρῶτος ὁ Βαβυλώνιος ὁ καὶ
 πρῶτος τὴν Ἱερουσαλὴμ πολιορκίᾳ δῃώσας, ἔπειτα μετ’ ἐκεῖνον
 ὁ Ῥωμαϊκὸς στρατὸς μετὰ τὴν τοῦ σωτῆρος ἡμῶν παρουσίαν
 ἐπελθὼν κατενεμήσατο αὐτήν . 
 Ταῦτα δὲ πάντα προφητεύει Ἀσὰφ κατὰ τοὺς χρόνους γεγονὼς
 τοῦ Δαυὶδ πρὸ τῆς οἰκοδομῆς τῆς Ἱερου
 
 σαλὴμ θεσπίζων αὐτῇ τὰ συμβησόμενα κατὰ τοὺς δηλωθέντας
 χρόνους. διὰ μὲν οὖν τῶν μετὰ χεῖρας ἔοικεν ὁμοῦ καὶ τὴν
 πρώτην πολιορκίαν τὴν ὑπὸ Βαβυλωνίων γενομένην καὶ τὴν
 δευτέραν
 
 τὴν ὑπὸ Ῥωμαίων προφητεύειν, διὰ δὲ τοῦ πρὸ τούτου τὰ κατὰ
 Ἀντίοχον τὸν Ἐπιφανῆ συμβάντα, διὰ δὲ τοῦ ο καὶ
 γ μόνα τὰ τῆς ὑστάτης πολιορκίας τῆς ὑπὸ
 Ῥωμαίων γενομένης, ὡς ἀποδέδεικται ἐν τοῖς κατὰ τὸν
 ογ εἰρημένοις.

Ὁ θεὸς τῶν δυνάμεων, ἐπίστρεψον δή, 
 ἐπίβλεψον ἐξ οὐρανοῦ καὶ ἴδε 
 καὶ ἐπίσκεψαι τὴν ἄμπελον ταύτην 
 καὶ κατάρτισαι αὐτήν, ἣν ἐφύτευσεν ἡ δεξιά σου, 
 καὶ ἐπὶ υἱὸν ἀνθρώπου, ὃν ἐκραταίωσας σεαυτῷ. 
 ἐμπεπυρισμένη πυρὶ καὶ ἀνεσκαμμένη· 
 ἀπὸ ἐπιτιμήσεως τοῦ προσώπου σου ἀπολοῦνται. 
 
 
 Ὡς ἀγαθὸν γεωργὸν ὑπομνήσας τῆς πολλῆς αὐτοῦ περὶ τὴν ἄμπελον ἐπιμελείας καὶ τῆς μετὰ
 ταῦτα ἐπισυμβάσης αὐτῇ ἐρημίας ἑξῆς καὶ ἀκολούθως ἱκετεύει
 ἐπιστρέψαι ὡς ἀποστραφέντα
 καὶ διὰ τῆς ἀποστροφῆς τοῖς ἐναντίοις πᾶσιν ἐκδεδωκότα
 τὴν ἄμπελον · ἐπιστρέψαι δὲ αὐτὸν ἱκετεύει καὶ
 ἐπιβλέψαι ἄνωθεν ἐξ οὐρανοῦ μνησθῆναί τε, ὡς ἄρα εἴη
 αὐτοῦ φυτεία καὶ τῆς αὐτοῦ
 δεξιᾶς γεωργία ἡ προλεχθεῖσα
 ἄμπελος , καὶ μνησθέντα
 ἐπισκέψασθαι αὐτὴν ὡς ἂν
 πάλαι μὲν ὑπὸ τῆς αὐτοῦ δεξιᾶς φυτευθεῖσαν νυνὶ δὲ ἐμπεπυρισμένην πυρὶ καὶ
 ἀνεσκαμμένην καὶ ἀπὸ
 ἐπιτιμήσεως τοῦ προσώπου αὐτοῦ ἀπολωλυῖαν · ἀξιοῖ τε καταρτίσασθαι αὐτὴν ἀναλαβόντα καὶ
 ἀνακτησάμενον δίκην σωτῆρος καὶ ἰατροῦ καὶ ταῦτα πρᾶξαι διὰ
 τοῦ υἱοῦ, ὃν ἐκραταίωσεν ἑαυτῷ·
 δι’ ὧν σαφῶς ὁ λόγος διδάσκει πρῶτον εἶναι τὸν ἐμπρησμόν,
 ὃν πρῶτον ὑπέμεινεν ὁ τόπος ὑπὸ Βα βυλωνίων· οὐ γὰρ ἂν μετὰ τὸν δεύτερον
 ἐμπρησμὸν τὸν ὑπὸ Ῥωμαίων γενόμενον τὴν τοῦ σωτῆρος
 θεοφάνειαν γενέσθαι ἠξίου τὴν ἤδη γεγενημένην. χώραν δὲ
 ἔχει μετὰ τὰ πρῶτα συμβάντα τῷ τόπῳ ἱκετεύειν καὶ δέεσθαι
 τὸν λυτρωτὴν ἐπιστῆναι· οὗ ἐπιστάντος, ἐπεὶ μὴ παρεδέξαντο
 τὴν πρώτοις αὐτοῖς δι’ αὐτοῦ καταγγελθεῖσαν χάριν, εἰκότως
 τὴν ὑστάτην ὑπέμειναν ἐρημίαν, ἣν αὐτὸς προσετίμησεν αὐτοῖς
 εἰπών· ποσάκις ἠθέλησα ἐπισυναγαγεῖν τὰ τέκνα σου,
 ὃν τρόπον ὄρνις ἐπισυνάγει τὰ νοσσία ὑπὸ τὰς πτέρυγας,
 καὶ οὐκ ἠθελήσατε; ἰδοὺ ἀφίεται ὑμῖν ὁ οἶκος ὑμῶν
 ἔρημος· 
 ὅτε καὶ κατὰ τὸν ἀπόστολον ἔφθασεν εἰς
 αὐτοὺς ἡ ὀργὴ εἰς τέλος .

Γενηθήτω ἡ χείρ σου ἐπ’ ἄνδρα δεξιᾶς σου 
 καὶ ἐπὶ υἱὸν ἀνθρώπου, ὃν ἐκραταίωσας σεαυτῷ· 
 καὶ οὐ μὴ ἀποστῶμεν ἀπὸ σοῦ· 
 ζωώσεις ἡμᾶς, καὶ τὸ ὄνομά σου ἐπικαλεσόμεθα. 
 κύριε ὁ θεὸς τῶν δυναμέων, ἐπίστρεψον ἡμᾶς 
 καὶ ἐπίφανον τὸ πρόσωπόν σου, καὶ σωθησόμεθα. 
 
 
 Μίαν τῶν προλεχθέντων ἁπάντων θεραπείαν ἔσεσθαι διδάσκει τὸ
 πνεῦμα τὸ ἅγιον τὴν εἰς ἀνθρώπους τοῦ Χριστοῦ τοῦ θεοῦ
 παρουσίαν. διόπερ μετὰ τὰ προφητευθέντα περὶ τῆς ἐρημίας
 τοῦ ἀμπελῶνος 
 καὶ τοῦ ἐπελθόντος αὐτῷ ἐμπρησμοῦ ἱκετεύει τὰ
 προκείμενα εἰς τὸ προσδοκᾶν λυτρωτὴν τὸν ἄνδρα τῆς δεξιᾶς τοῦ θεοῦ καὶ τὸν
 υἱὸν τοῦ ἀνθρώπου τὸν ὑπὸ τοῦ θεοῦ κεκραταιωμένον . οὗτος δὲ ἦν ὁ
 ἀγαπητὸς τοῦ θεοῦ, ὃν εἰδέναι καὶ παρεῖναι δι’ εὐχῆς
 τίθεσθαι παραδίδωσι τοῖς ἐντυγχάνουσιν, ὡς ἂν γνόντες αὐτὸν
 οἱ ταῦτα προδιδασκόμενοι καὶ εἰς αὐτὸν
 
 πιστεύσαντες δι’ αὐτοῦ τυχεῖν τῆς τῶν κακῶν θεραπείας
 ἐλπίσειαν. διὸ ἐκ προσώπου τῶν θεραπείας δεομένων φησὶν τὸ
 
 γενηθήτω ἡ χείρ σου ἐπ’ ἄνδρα δεξιᾶς σου 
 καὶ
 
 ἐπὶ υἱὸν ἀνθρώπου, ὃν ἐκραταίωσας σεαυτῷ· 
 καὶ οὐ μὴ ἀποστῶμεν ἀπὸ σοῦ. 
 
 Ἡ δὲ δύναμις τοῦ λόγου τοῦτον ἔχει τὸν νοῦν· ἤδη
 ποτὲ ἡ χείρ σου ἡ ἀφανὴς καὶ
 ἀόρατος ἐπιλαμψάτω ἐπὶ τὸν ὑπηρέτην τῆς σῆς δεξιᾶς ἄνδρα καὶ ἐπὶ τὸν μέλλοντα
 χρηματίζειν υἱὸν ἀνθρώπου 
 , ὃν σὺ σαυτῷ κατασκεύασας ἐκραταίωσας ὄργανον τῆς σαυτοῦ
 δυνάμεως καὶ ὥσπερ ἄγαλμα τῆς σαυτοῦ θεότητος τοῦτον αὐτὸν
 ἀναστήσας· τούτου γὰρ φανέντος εἰδώλοις οὐκέτι λατρεύσομεν,
 ἀλλ’ οὐδὲ τῇ πολυθέῳ πλάνῃ δουλεύσομεν οὐδὲ ἀναχωρήσομέν
 σου τοῦ λοιποῦ. δι’ αὐτοῦ δὲ ζωωθέντες καὶ τῆς παρὰ σοὶ ζωῆς καὶ σωτηρίας
 τυχόντες τὸ ὄνομά σου
 ἐπικαλεσόμεθα , οὐκέτ’ ἐξ ἀνθρώπου τινὸς
 χρηματίζοντες, οὐδ’ Ἰσραηλῖται ἀπὸ τοῦ Ἰσραὴλ καλούμενοι,
 ἀλλ’ οὐδὲ ἀπὸ τοῦ Ἰούδα Ἰουδαῖοι, ἀπὸ δὲ τοῦ σοῦ ὀνόματος τοῦ Χριστοῦ Χριστιανοὶ
 χρηματίσομεν. διὸ λέλεκται κατὰ τὸν Σύμμαχον · 
 ζωώσεις ἡμᾶς, καὶ τῷ ὀνόματί σου κληθησόμεθα. 
 Θαυμάσαι δὲ ἔστιν
 τίνα τρόπον τούτοις ἐντυγχάνοντες Ἰουδαίων παῖδες ἐξ ἁπαλῶν
 τε ὀνύχων ταῦτα καταμελετῶντες οὐ ζητοῦσι τὸν ἄνδρα τῆς δεξιᾶς τοῦ θεοῦ, τίς ποτε
 ἦν, οὐδὲ τὸν λεγόμενον υἱὸν
 ἀνθρώπου ἐπιγινώσκουσι. διὸ καὶ παραμένουσι τῇ
 ἑαυτῶν συμφορᾷ· ὡς εἴπερ ἐπέγνωσαν καὶ μεμαθήκεισαν αὐτόν,
 ἔγνωσαν ἂν καὶ τὸν ἐν αὐτῷ κατοικήσαντα θεοῦ λόγον, ὃν ἡ
 παροῦσα
 
 δέησις ἀνεκαλεῖτο. ἀλλ’ ἡμεῖς αὐτὸν εἰδότες προόντα καὶ ἐκ
 τοῦ παντὸς ἀνθρώπων ἐπιμελόμενον ( ἐν γὰρ
 τῷ κόσμῳ ἦν, καὶ ὁ κόσμος δι’ αὐτοῦ ἐγένετο, καὶ
 ὁ κόσμος αὐτὸν οὐκ ἔγνω 
 ) ἴσμεν αὐτὸν καὶ εἰς τὰ ἴδια ἐλθόντα, ὅτε καὶ
 γέγονεν αὐτοῦ ἡ χείρ , τουτέστιν ἡ πρακτικὴ
 δύναμις, ἐπὶ τὸν ἄνδρα τῆς δεξιᾶς αὐτοῦ τὸν καὶ διὰ
 τῶν εὐαγγελίων υἱὸν ἀνθρώπου 
 χρηματίσαντα, ὃν αὐτὸς ἑαυτῷ συνεστήσατο ἐξ ἁγίου
 πνεύματος καταρτίσας, ὃν ἐπιγνόντες ἀναπόστατοι λοιπὸν
 γενησόμεθα δι’ αὐτοῦ ζωούμενοι 
 τῷ τε ὀνόματι αὐτοῦ χρηματίζοντες. ἡμεῖς μὲν οὖν οἱ τὸν
 υἱὸν τοῦ ἀνθρώπου 
 προσδοκῶντες καὶ τὰς ἐλπίδας εἰς αὐτὸν ἀνηρτημένοι ταῦτα
 περὶ ἑαυτῶν φαμεν· περὶ δὲ τῶν ἡμετέρων μέλοντες τὴν λοιπὴν
 ἱκετηρίαν ἀναπέμπομεν φάσκοντες· 
 ὁ θεὸς τῶν δυνάμεων, ἐπίστρεψον ἡμᾶς 
 καὶ ἐπίφανον τὸ πρόσωπόν σου, καὶ σωθησόμεθα, 
 
 κοινοποιοῦντες τὸν λόγον ὑπὲρ τῶν μηδέπω
 ἐπιστρεψάντων μηδὲ τὴν ἐπιφάνειαν ἐπεγνωκότων αὐτοῦ καὶ διὰ
 τοῦτο μηδέπω τῆς παρὰ τῷ θεῷ σωτηρίας τετυχηκότων.

Εἰς τὸ τέλος, ὑπὲρ τῶν ληνῶν, τῷ Ἀσάφ. 
 Ἀγαλλιᾶσθε τῷ θεῷ τῷ βοηθῷ ἡμῶν, 
 ἀλαλάξατε τῷ θεῷ Ἰακώβ· 
 λάβετε ψαλμὸν καὶ δότε τύμπανον, 
 ψαλτήριον τερπνὸν μετὰ κιθάρας. 
 
 
 Οἱ ἐπιγεγραμμένοι τῶν ληνῶν 
 ψαλμοὶ τρεῖς τὸν ἀριθμὸν τυγχάνουσιν· εἷς μὲν τοῦ
 Δαυίδ, ὁ ὄγδοος, εἷς δὲ τοῦ Ἀσάφ, ὁ μετὰ χεῖρας, καὶ τῶν
 υἱῶν Κορὲ εἷς, ὁ π καὶ γ . ὁ μὲν οὖν
 η σαφῶς τῶν ἐθνῶν τὴν κλῆσιν ἐθέσπιζεν, ἣν τῷ
 πνεύματι τῷ θείῳ προ θεωροῦντες οἱ τοῦ θεοῦ προφῆται ὑπερεξεπλήττοντο· διὸ καὶ
 ἀποθαυμαστικῶς ἀνεφώνουν τό· 
 κύριε ὁ θεὸς ἡμῶν, ὡς θαυμαστὸν τὸ ὄνομά σου ἐν πάσῃ
 τῇ γῇ. 
 Καὶ ὁ
 γ δὲ καὶ π πολλὰ
 σκηνώματα 
 καὶ πολλὰ θυσιαστήρια 
 καὶ πολλὰς αὐλὰς 
 προεώρα, δηλαδὴ τὰς καθ’ ὅλης τῆς οἰκουμένης
 ἐκκλησίας τοῦ θεοῦ καὶ τὰ ἐν αὐταῖς πολλὰ θυσιαστήρια· ἃ δὴ
 παρίστη λέγων· ὡς ἀγαπητὰ τὰ σκηνώματά σου, Κύριε
 τῶν δυνάμεων, καὶ αὖθις· ἐπιποθεῖ καὶ ἐκλείπει ἡ
 ψυχή μου εἰς τὰς αὐλὰς τοῦ κυρίου, καὶ ἑξῆς· τὰ
 θυσιαστήριά σου, κύριε τῶν δυνάμεων. Ὁ δὲ
 μετὰ χεῖρας ἑτέροις μὲν ἀγαλλιᾶν καὶ ἀλαλάζειν καὶ ψάλλειν παρακελεύεται, τοῦ δὲ Ἰουδαίων ἔθνους
 τὴν ἀποβολὴν καὶ τὴν ταύτης αἰτίαν παρίστησιν, ὃ σφόδρ’
 ἀκολούθως ταῖς διὰ τῶν ἔμπροσθεν προφητείαις· ἐπειδὴ γὰρ ἐν
 τῷ πρὸ τούτου ἠρώτα λέγων· 
 ἵνα τί καθεῖλες τὸν φραγμὸν αὐτῆς 
 καὶ τρυγῶσιν αὐτὴν πάντες οἱ παραπορευόμενοι τὴν
 ὁδόν; 
 
 ἐπιλύεται τὴν ἐπαπόρησιν διὰ τοῦ μετὰ χεῖρας φάσκων· 
 εἰ ὁ λαός μου ἤκουσέν μου, 
 Ἰσραήλ, εἰ ταῖς ὁδοῖς μου ἐπορεύθη, 
 ἐν τῷ μηδενὶ τοὺς ἐχθροὺς αὐτῶν ἐταπείνωσα· 
 
 καὶ ἐπιλέγει· 
 καὶ οὐκ ἤκουσεν ὁ λαὸς τῆς φωνῆς μου, 
 καὶ Ἰσραὴλ οὐ προσέσχεν μοι· 
 καὶ ἐξαπέστειλα αὐτοὺς κατὰ τὰ ἐπιτηδεύματα τῶν
 καρδιῶν αὐτῶν, 
 πορεύσονται ἐν τοῖς ἐπιτηδεύμασιν αὐτῶν. 
 
 
 Ἐπεὶ τοίνυν τὸ ἀνήκοον καὶ τὸ ἀπειθὲς αὐτῶν παρίστησιν,
 μεταβάλλει τὸν λόγον εἰκότως, καὶ τὴν τῶν ἐθνῶν κλῆσιν
 εὐαγγελίζεται τὸ πνεῦμα τὸ ἅγιον πᾶσιν ἀνθρώποις προσφωνοῦν
 καὶ λέγον· 
 ἀγαλλιᾶσθε τῷ θεῷ τῷ βοηθῷ ἡμῶν.
 
 
 
 Λέγει δὲ ταῦτα ἐκ προσώπου τοῦ χοροῦ τοῦ
 προφητικοῦ· ὡς γὰρ ἐν τῷ η ἔλεγεν· κύριε
 ὁ κύριος ἡμῶν 
 , ἰδιοποιουμένων τὸν θεὸν τῶν ταῦτα λεγόντων διὰ τὸ
 πρώτων αὐτῶν γεγονέναι τὸν θεόν, οὕτω καὶ ἐνταῦθα οἱ αὐτοὶ
 τοὺς ἀπεξενωμένους καὶ ἀλλοτρίους ἀνακαλούμενοι φασίν· ὦ
 οὗτοι, καταλείποντες τοὺς πεπλανημένως νομιζομένους ὑμῖν
 θεοὺς ἥκετε σπεύδοντες πρὸς τὸν ἡμέτερον θεὸν καὶ τούτῳ
 ἀγαλλιᾶσθε τῷ πάντοτε ἡμῶν τῶν αὐτῷ ἀνακειμένων βοηθῷ γενομένῳ. τίς δ’ ἦν οὗτος,
 ἑξῆς παριστῶσι λέγοντες· 
 ἀλαλάξατε τῷ θεῷ Ἰακώβ· 
 
 
 τῷ γὰρ πάλαι ὀφθέντι τῷ ἡμετέρῳ
 προπάτορι θεῷ ἐλθόντες ἀλαλάξατε κατὰ τὸ εἰρημένον καὶ ἐν
 ξε · 
 ἀλαλάξατε τῷ θεῷ, πᾶσα ἡ γῆ· 
 τίς
 δὲ ἦν ἡ πᾶσα γῆ 
 , διασαφεῖ ὁ εἰπών· 
 πάντα τὰ ἔθνη, κροτήσατε χεῖρας, 
 ἀλαλάξατε τῷ θεῷ ἐν φωνῇ ἀγαλλιάσεως. 
 Τοῖς
 οὖν αὐτοῖς καὶ διὰ τῶν μετὰ χεῖρας προσφωνεῖ λέγων ὁ χορὸς
 τῶν προφητῶν· 
 ἀγαλλιᾶσθε τῷ θεῷ τῷ βοηθῷ ἡμῶν, 
 ἀλαλάξατε τῷ θεῷ Ἰακώβ. 
 
 
 Θεὸν δὲ Ἰακὼβ τὸν σωτῆρα σημαίνει τὸν ἐν ἀνθρώπου
 σχήματι ὀφθέντα τῷ Ἰακώβ· ὅτε καὶ ἐκάλεσεν Ἰακὼβ τὸ
 ὄνομα τοῦ τόπου , ἐν ᾧ ὤφθη αὐτῷ ὁ θεός,
 εἶδος θεοῦ , ἐπειπών· ἴδον γὰρ θεὸν
 πρόσωπον πρὸς πρόσωπον, καὶ ἐσώθη μου ἡ ψυχή 
 . τούτῳ οὖν, ὡς ἂν αὐτῷ ὄντι τῷ βασιλεῖ ἡμῶν,
 ἀλαλάζειν προστάττει
 νικητήριον ὕμνον ἀναπέμποντας αὐτῷ. ὅπως δὲ βασιλεὺς ὑπὸ
 τοῦ πατρὸς καθίσταται, αὐτὸς διδάσκει λέγων· 
 ἐγὼ δὲ κατεστάθην βασιλεὺς ὑπ’ αὐτοῦ 
 ἐπὶ Σιὼν
 
 ὄρος τὸ ἅγιον αὐτοῦ. 
 
 Οὐ μόνον δὲ ἀλαλάζειν τῷ θεῷ
 Ἰακὼβ βούλεται τοὺς κεκλημένους, ἀλλὰ καὶ λαμβάνειν ψαλμὸν καὶ διδόναι τύμπανον καὶ ψαλτήριον τερπνὸν μετὰ
 κιθάρας · κατὰ δὲ τὸν Ἀκύλαν 
 
 ἄρατε, φησί,
 
 μελῳδίαν καὶ δότε τύμπανον, 
 κιθάραν εὐπρεπῆ μετὰ νάβλης, 
 κατὰ δὲ τὸν
 Σύμμαχον · 
 ἀναλαβέτω ᾠδὴν καὶ δίδοτε τύμπανον, 
 λύραν ἡδεῖαν μετὰ νάβλης. 
 
 Οὐκοῦν τὸ μέν τι προστάττει λαμβάνειν , τὸ δὲ διδόναι · λαμβάνειν μὲν κατὰ τὸν Ἀκύλαν 
 μελῳδίαν 
 κατὰ δὲ τὸν Σύμμαχον 
 ᾠδήν 
 · ἀντιδιδόναι δὲ τύμπανον ἢ λύραν
 ἡδεῖαν μετὰ νάβλης 
 · δι’ ὧν ὁ λόγος προστάττει δέχεσθαι μὲν ἀκοαῖς τὴν
 τῶν λόγων διδασκαλίαν, διδόναι δὲ τὴν διὰ τοῦ σώματος
 πρᾶξιν· ᾠδὴ 
 μὲν γὰρ καὶ μελῳδία 
 λόγῳ ἀκοαῖς παραδίδοται. διό φησιν· λάβετε 
 ᾠδὴν 
 καὶ μελῳδίαν 
 , κατὰ τὸν Ἀκύλαν καὶ τὸν Σύμμαχον . ταῦτα δὲ λαμβάνοντες ὑμεῖς
 ἀντίδοτε ψαλτήριον τερπνὸν μετὰ
 κιθάρας ἢ λύραν ἡδεῖαν
 μετὰ νάβλης 
 . τύμπανον δὲ ὄργανόν
 ἐστιν ἐκ δορᾶς σωματικῆς κατεσκευασμένον, καὶ τὸ ψαλτήριον κιθάρας εἶδος ὧδέ πη διὰ
 χορδῶν κατηρτισμένον, δι’ ὧν τὸ σῶμα τὸ ἡμέτερον ᾐνίξατο.
 βούλεται τοίνυν αὐτοῖς ἔργοις καὶ πράξεσι τὰ διὰ τῶν λόγων
 παραγγέλματα ἀποπληροῦν. 
 Καὶ ταῦτα πράττειν ὁ λόγος τοῖς ἐν ταῖς ἐκκλησίαις τοῦ θεοῦ
 καθ’ ὅλης τῆς οἰκουμένης συγκροτουμένοις προστάττει. διὸ
 εἰς τὸ τέλος καὶ ὑπὲρ τῶν ληνῶν προγέγραπται τὰ
 λελεγμένα· ληνοὺς γὰρ μηδὲ ἄλλο
 τι νόμιζε λέγεσθαι ἢ τὰς ἐκκλησί ας τοῦ θεοῦ, ἐν αἷς συγκροτούμενοι καὶ τοὺς
 ἑαυτῶν καρποὺς κατὰ τὸ αὐτὸ συμβαλλόμενοι μίαν κρᾶσιν
 ποιούμεθα εἰς δόξαν καὶ εὐφροσύνην τοῦ λόγου τοῦ θεοῦ. 
 Θαυμάσαι δὲ ἔστιν, ὅπως ὁ μὲν πρὸ τούτου ψαλμὸς
 ἐμπυρισμὸν ἐδήλου καὶ παντελῆ ἐρημίαν καὶ ἀφανισμὸν τῆς ἐξ
 Αἰγύπτου μετενηνεγμένης ἀμπέλου,· ὁ δὲ μετὰ χεῖρας ὥσπερ
 ἑτέρας ὑποστάσης ἀμπέλου καὶ ἀμπελῶνος ἑτέρου, μᾶλλον δὲ
 πλειόνων ἀμπελώνων, ληνοὺς 
 ὑφίστησιν πλείους φαιδρά τε εὐαγγελίζεται τοῖς ἐπὶ ταύτας
 κεκλημένοις. ἐπὶ μὲν οὖν τοῦ προτέρου λαοῦ ἕνα ἀμπελῶνα καὶ
 μίαν ληνὸν μίαν τε ἄμπελον εἰσήγαγεν ὁ φήσας·
 ἀμπελὼν ἐγενήθη τῷ ἠγαπημένῳ ἐν κέρατι, ἐν τόπῳ
 πίονι , εἶθ’ ἑξῆς· καὶ προλήνιον ,
 φησίν, ὤρυξα ἐν αὐτῷ, καὶ ἐφύτευσα ἄμπελον Σωρήκ 
 . καὶ ἐν τῷ πρὸ τούτου μίαν ἄμπελον ἐδήλου λέγων·
 ἄμπελον ἐξ Αἰγύπτου μετῆρας 
 · ἐν δὲ τοῖς ὑπὲρ τῶν ληνῶν
 πλείους δηλοῖ ληνούς ,
 δηλαδὴ πλειόνων ἀμπελώνων. 
 Εἰ δὲ καὶ τὴν ἄμπελον τὴν καινὴν γνῶναι βουληθείης τὴν μετὰ
 τὸν ἀφανισμὸν τῆς προτέρας ἐν ἀνθρώποις φυεῖσαν, μάνθανε
 παρὰ τοῦ θεοῦ λόγου περὶ αὐτοῦ ταῦτα διδάσκοντος·
 ἐγώ εἰμι ἡ ἄμπελος ἡ ἀληθινή, ὁ πατήρ μου ὁ
 γεωργός. πᾶν κλῆμα μὴ φέρον καρπὸν ἐν ἐμοί, αἴρει αὐτό·
 καὶ πᾶν τὸ καρπὸν φέρον, καθαίρει αὐτό, ἵνα καρπὸν
 πλείονα φέρῃ. ἤδη ὑμεῖς καθαροί ἐστε διὰ τὸν λόγον, ὃν
 λελάληκα ὑμῖν· μείνατε ἐν ἐμοί, κἀγὼ ἐν ὑμῖν. καθὼς τὸ
 κλῆμα οὐ δύναται φέρειν καρπὸν ἀφ’ ἑαυτοῦ, ἐὰν μὴ μένῃ
 ἐν τῇ ἀμπέλῳ, οὕτως καὶ
 
 ὑμεῖς, ἐὰν μὴ ἐν ἐμοὶ μείνητε. ἐγώ εἰμι ἡ ἄμπελος,
 ὑμεῖς τὰ κλήματα. ὁ μένων ἐν ἐμοί, κἀγὼ ἐν αὐτῷ, καὶ
 οὗτος φέρει καρπὸν πολύν· ὅτι χωρὶς ἐμοῦ οὐ δύνασθε
 φέρειν. 
 
 
 Τῆς μὲν οὖν προτέρας ἀμπέλου τὰ τέλη διέγραψεν ὁ πρὸ τούτου
 ψαλμός, ἡ δὲ ἀληθινὴ ἄμπελος, ὁποῖον ἔχει φυτουργὸν καὶ
 γεωργὸν καὶ ὁποῖα κλήματα καὶ ὁποίους βότρυς, ἡ σω
 
 τήριος παρίστησι διδασκαλία. ἐκ τῶν ταύτης τοιγαροῦν
 κλημάτων διαδοθέντων καθ’ ὅλης τῆς οἰκουμένης συνέστησαν
 ἀμπελῶνες καὶ τούτων οἱ καρποὶ κατὰ τὸ αὐτὸ συναγόμενοι ἐν
 ταῖς καθ’ ὅλης τῆς οἰκουμένης ἐκκλησίαις πολὺ πλῆθος
 ἀπειργάσαντο ληνῶν , ὧν ἕνεκα
 διὰ τοῦ ἁγίου πνεύματος οἱ ἐπιλήνιοι ψαλμοὶ προφητικῶς
 ἀνεφωνήθησαν.

Σαλπίσατε ἐν νεομηνίᾳ σάλπιγγι, 
 ἐν εὐσήμῳ ἡμέρᾳ ἑορτῆς ὑμῶν· 
 ὅτι πρόσταγμα τῷ Ἰσραήλ ἐστιν 
 καὶ κρίμα τῷ θεῷ Ἰακώβ. 
 
 
 Ἐκάλει μὲν ὁ λόγος ἀρχόμενος ἐπὶ ἀγαλλίασιν, προσέταττε δὲ
 ἀλαλάζειν , τουτέστιν ὕμνον
 ἐπινίκιον ἀναπέμπειν, τῷ 
 δηλωθέντι θεῷ Ἰακώβ 
 , εἶτα λόγους διδασκαλικοὺς παραλαμβάνοντας ἔργοις
 τούτους ἀποπληροῦν· πληρωτὰς δὲ γενομένους τῶν ἔργων ἤδη
 λοιπὸν καὶ εἰς πάντας ἀνθρώπους κηρύττειν καὶ σαλπίζειν ἐξηχεῖν τε καὶ ἐξάκουστον
 τοῖς πᾶσι ποιεῖν τὸ εὐαγγέλιον, ὥσπερ οὖν καὶ ὁ σωτὴρ
 παρεκελεύετο λέγων τοῖς αὐτοῦ μαθηταῖς· ὃ εἰς τὸ οὖς
 ἀκούετε, κηρύσσετε ἐπὶ τῶν δωμάτων 
 . διὸ λέλεκται τοῖς τὰ πρῶτα κατωρθωκόσι· σαλπίσατε .
 
 
 Πῶς δὲ αὐτοὺς βούλεται σαλπίζειν ἢ ὡς ἐσάλπιζον πάλαι πρότερον οἱ τὰς
 εἰκόνας ἐπιτελοῦντες καὶ τὰ σύμβολα καὶ τοὺς τύπους τῶν
 ἀληθῶν; ἐσάλπιζον δὲ ἐκεῖνοι ἐν
 νεομηνίᾳ καὶ ἐν εὐσήμῳ
 ἡμέρᾳ ἑορτῆς . καὶ τοῦτ’ ἔπραττον κατὰ τὸν
 ἕβδομον μῆνα, ἐν ᾧ συνερχόμενοι τὴν ἑορτὴν τῶν Σαλπίγγων ἐπετέλουν, ἅπαξ τοῦ ἐνιαυτοῦ τοῦτο πράττοντες.
 λέγει δ’ οὖν ἡ γραφὴ τοῦ νόμου· τοῦ μηνὸς τοῦ
 ἑβδόμου μιᾷ τοῦ μηνὸς ἔσται ὑμῖν ἀνάπαυσις, μνημόσυνον
 σαλπίγγων· κλητὴ ἁγία ἔσται ὑμῖν. 
 οὕτως οὖν ὥσπερ ἐν τῇ νεομηνίᾳ τῇ τότε ἐσάλπιζον, βούλεται καὶ νῦν
 τοὺς κεκλημένους σαλπίζειν . ἦν
 δὲ ἡ ἡμέρα ἐκείνη ἡ τῆς ἑορτῆς 
 τῶν Σαλπίγγων εὔσημος ἡμέρα ·
 λέγει δ’ οὖν Μωσῆς περὶ αὐτῆς· πᾶν ἔργον λατρευτὸν
 οὐ ποιήσετε· ἡμέρα σημασίας ἔσται ὑμῖν 
 . διὸ καὶ ἐνταῦθα λέλεκται· 
 ἐν εὐσήμῳ ἡμέρᾳ ἑορτῆς ὑμῶν. 
 
 Ἦν οὖν ἡμέρα εὔσημος 
 καὶ ἑορτὴ οὐδενὸς ἑτέρου ἢ
 σαλπίγγων, ἔνθεν καὶ Σαλπίγγων ἑορτὴ κέκλητο. τριῶν δὲ οὐσῶν ἑορτῶν κατὰ τὸν
 αὐτὸν μῆνα, πρώτης μὲν τῆς τῶν Σαλπίγγων ἐν τῇ νεομηνίᾳ
 συντελουμένης, ἑτέρας δὲ τῆς τοῦ
 Ἱλασμοῦ ἐν τῇ ι ἡμέρᾳ τοῦ μηνὸς
 γιγνομένης καὶ τρίτης τῶν Σκηνῶν , μόνην τὴν τῶν
 σαλπίγγων μιμεῖσθαι κελεύει φάσκων· 
 σαλπίσατε ἐν νεομηνίᾳ σάλπιγγι. 
 
 Σαφέστερον δὲ οὕτως ἂν εἶπεν· ὥσπερ ἐν τῇ νεομηνίᾳ
 ἐσάλπιζόν ποτε περιτρέχοντες πάντα τόπον εἰς τὸ σημῆναι τὴν
 ἑορτὴν, τὸν αὐτὸν
 
 τρόπον καὶ ὑμεῖς, οἷς ὁ λόγος προστάττει, σαλπίσατε . 
 Βούλεται δὲ τοὺς κήρυκας τῶν ἐθνῶν μὴ ταῖς λοιπαῖς
 προσέχειν Ἰουδαϊκαῖς παρατηρήσεσιν, μόνῳ δὲ κεχρῆσθαι τῷ
 κηρύγματι καὶ σαλπίζειν εἰς ἅπαντας ἀνθρώπους τὸν σωτήριον
 καὶ εὐαγγελικὸν λόγον· τούτων γὰρ αὐτῶν τὰ σύμβολα καὶ
 Μωσῆς ἐποίει, καὶ ἦν πρόσταγμα τῷ
 Ἰσραὴλ ἰδίως τοῦτο νενομοθετημένον· τὸ δεῖν
 σαλπίζειν καὶ διὰ τῆς σάλπιγγος σημαίνειν τοῖς πᾶσι τὴν τοῦ
 καιροῦ ἑορτήν. 
 Τὸ δὲ πρόσταγμα τοῦτο κατὰ
 κρίσιν ἐγένετο καὶ κατὰ βούλημα καὶ κρῖμα τοῦ θεοῦ Ἰακώβ · αὐτὸς γὰρ τῷ Ἰακὼβ ὀφθεὶς πάλαι
 θεὸς ἐν ἀνδρὸς εἴδει καὶ σχήματι, οὗτος ἦν ὁ ταῦτα καὶ διὰ
 Μωσέως εἰκονικῶς τῷ λαῷ πράττειν διαταξάμενος. 
 Ὅτι δὲ τὸ σαλπίζειν ἀντὶ τοῦ βοᾶν καὶ εἰς πάντας
 καταγγέλλειν λέλεκται, διδάσκει ὁ σωτὴρ λέγων· ὅταν
 ποιῇς ἐλεημοσύνην, μὴ σαλπίσῃς ἔμπροσθέν σου.

Μαρτύριον ἐν τῷ Ἰωσὴφ ἔθετο αὐτὸ 
 ἐν τῷ ἐξελθεῖν αὐτὸν ἐκ γῆς Αἰγύπτου· 
 γλῶσσαν, ἣν οὐκ ἔγνω, ἤκουσεν· 
 ἀπέστησεν ἀπὸ ἄρσεων τὸν νῶτον αὐτοῦ· 
 αἱ χεῖρες αὐτοῦ ἐν τῷ κοφίνῳ ἐδούλευσαν. 
 ἐν θλίψει ἐπεκαλέσω με, καὶ ἐρρυσάμην σε· 
 ἐπήκουσα σου ἐν ἀποκρύφῳ καταιγίδος, 
 ἐδοκίμασά σε ἐπὶ ὕδατος ἀντιλογίας. 
 
 
 Τὸ προλεχθὲν περὶ σαλπίγγων
 πρόσταγμα 
 
 μαρτύριον , φησίν, ἔθετο ἐν τῷ Ἰωσήφ · κατὰ δὲ τὸν
 Σύμμαχον · 
 μαρτυρίαν διὰ τοῦ Ἰωσὴφ ἔταξεν αὐτό. 
 Τὸ δὲ μαρτύριον ὥσπερ διαμαρτυρόμενος
 ἐδίδου· καὶ ἦν τοῦτο σημεῖον ἑτέρου πράγματος· ᾐνίττετο γὰρ
 περί τινων σαλπίγγων 
 , ὧν ἐκ μέρους μὲν οἱ ἀπόστολοι τοῦ σωτῆρος
 
 ἡμῶν καὶ οἱ τοῦ εὐαγγελικοῦ λόγου κήρυκες ἀπεπλήρουν τὰ
 ἔργα εἰς πᾶσαν τὴν γῆν σαλπίζοντες καὶ πᾶσιν ἔθνεσι
 κηρύττοντες τὴν τῆς σωτηρίου θεοφανείας ἑορτήν 
 · τὰ δὲ ἀποτελέσματα τῶν ἀπορρητοτέρων δι’ ἀγγέλων
 ἔσεσθαι διδάσκει ὁ εἰπών· σαλπίσει γάρ, καὶ οἱ
 νεκροὶ ἐν Χριστῷ ἐγερθήσονται πρῶτοι 
 , καὶ πάλιν· ἐν ἀτόμῳ, ἐν ῥιπῇ ὀφθαλμοῦ, ἐν
 τῇ ἐσχάτῃ σάλπιγγι 
 , καὶ πάλιν· αὐτὸς ὁ κύριος ἐν κελεύσματι
 καὶ ἐν φωνῇ ἀρχαγγέλου καὶ ἐν σάλπιγγι θεοῦ καταβήσεται.
 
 ταῦτα δὲ καὶ ὁ σωτὴρ ἐμυσταγώγει τοὺς αὐτοῦ
 μαθητὰς λέγων· καὶ ὄψονται τὸν υἱὸν τοῦ ἀνθρώπου
 ἐρχόμενον ἐπὶ τῶν νεφελῶν τοῦ οὐρανοῦ μετὰ δυνάμεως καὶ
 δόξης πολλῆς. καὶ ἀποστελεῖ τοὺς ἀγγέλους αὐτοῦ μετὰ
 σάλπιγγος μεγάλης, καὶ ἐπισυνάξουσι τοὺς ἐκλεκτοὺς αὐτοῦ
 ἐκ τῶν τεσσάρων ἀνέμων, ἀπ’ ἄκρων οὐρανῶν ἕως ἄκρον
 αὐτῶν. 
 
 
 Ἀλλ’ ἡ μὲν τῶν νεκρῶν ἀνάστασις ἔσται ποτὲ διὰ σαλπίγγων 
 εὐαγγελικῶν εὐαγγελιζομένων τὴν ἄφιξιν τῆς
 βασιλείας τοῦ υἱοῦ τοῦ θεοῦ· καὶ οἱ ἀπόστολοι δὲ ἐντεῦθεν
 ἤδη κατὰ τὴν πρώτην αὐτοῦ παρουσίαν σάλπιγξι 
 χρώμενοι ταῖς τοῦ ἁγίου πνεύματος μεγαλοφωνίαις
 πάντας ἀνεκαλοῦντο τοὺς πάλαι τὰς ψυχὰς νενεκρωμένους ἐπὶ
 τὴν ἐν θεῷ ζωήν· ὧν τὰ σύμβολα Μωσῆς παραδιδοὺς τὴν περὶ
 Σαλπίγγων ἐνομοθέτει ἑορτήν. διὸ λέλεκται· 
 μαρτύριον ἐν τῷ Ἰωσὴφ ἔθετο αὐτό. 
 
 
 Τί δὲ αὐτὸ ἢ τὸ πρόσταγμα 
 τὸ περὶ τῶν Σαλπίγγων; ἀπὸ μιᾶς δὲ φυλῆς τῆς
 τοῦ Ἰωσὴφ τὸ πᾶν ἐδήλου
 ἔθνος. διὰ τί δὲ ἐν τούτοις τὸ πᾶν ἔθνος Ἰωσὴφ ὠνόμασεν;
 
 ἐπειδήπερ προφάσει τοῦ Ἰωσὴφ 
 οἱ πάντες κατεληλύθεισαν εἰς Αἴγυπτον. πότε δὲ μαρτύριον τὸν περὶ Σαλπίγγων νόμον
 ἔθετο τῷ λαῷ ἢ κατ’ ἐκεῖνον
 τὸν χρόνον, καθ’ ὃν ἐξήγαγεν αὐτοὺς ἐκ
 γῆς Αἰγύπτου , ὁπηνίκα 
 γλῶσσαν, ἣν οὐκ ἔγνω, ἤκουσεν; 
 
 Ἐπὶ τῆς ἐρήμου γὰρ διατρίβοντες φωνῆς θεοῦ
 κατηξιώθησαν τὴν Δεκάλογον αὐτοῖς ἐξάκουστον διαταττομένου.
 κατ’ ἐκεῖνο δὲ καιροῦ καὶ τῆς παρ’ Αἰγυπτίοις δουλείας τε
 καὶ κακοπαθείας ἠλευθεροῦντο. διὸ λέλεκται· 
 ἀπέστησεν ἀπὸ ἄρσεων τὸν νῶτον αὐτοῦ, 
 αἱ χεῖρες αὐτοῦ ἐν τῷ κοφίνῳ ἐδούλευσαν, 
 
 κατὰ δὲ τὸν Σύμμαχον · 
 παρεῖλον ἀπὸ βασταγμοῦ τὸν ὦμον αὐτοῦ, 
 αἱ χεῖρες αὐτοῦ κοφίνου ἀπηλλάγησαν. 
 Ὅτε γὰρ ἐδούλευον τῷ Φαραὼ πηλῷ τε
 καὶ πλινθείᾳ 
 κατειργάζοντο οἰκοδομοῦντες αὐτῷ τὰς πόλεις, τὸ
 τηνικαῦτα κοφίνοις μὲν τὰς
 χεῖρας, βαστάγμασι 
 δὲ τοὺς ὤμους κατεπονοῦντο. πλὴν ἀλλὰ τούτων
 ἁπάντων ἐλεύθεροι κατέστησαν τῆς ἐπισκοπῆς αὐτοῖς
 γενομένης. διό φησιν· 
 ἀπέστησεν ἀπὸ ἄρσεων τὸν νῶτον αὐτοῦ. 
 
 Τίς δὲ ἀπέστησεν ἀλλ’
 ὁ ἐλευθερώσας αὐτοὺς θεός; τούτων δὲ αὐτοὺς ἠξίου,
 ἐπειδήπερ ἐν θλίψει αὐτὸν
 ἐπεκαλοῦντο . καὶ τοῦτο δὲ ἡ
 Μωσέως παρίστησι γραφὴ λέγουσα· καὶ κατεστέναξαν οἱ
 υἱοὶ Ἰσραὴλ 
 καὶ ἀνεβόησαν πρὸς κύριον καὶ ἀνέβη βοὴ αὐτῶν πρὸς
 τὸν θεόν. οἷς ἀκολούθως καὶ τὸ παρόν φησιν λόγιον· 
 ἐν θλίψει ἐπεκαλέσω με, καὶ ἐρρυσάμην σε· 
 ἐπήκουσά σου ἐν ἀποκρύφῳ καταιγίδος, 
 ἐδοκίμασά σε ἐπὶ ὕδατος ἀντιλογίας. 
 
 Ἀντὶ δὲ τοῦ· 
 ἐπήκουσά σου ἐν ἀποκρύ φῳ καταιγίδος, 
 
 ὁ μὲν Ἀκύλας · 
 ἐπακούσω σου ἐν ἀποκρύφῳ βροντῆς, 
 καὶ ἡ πέμπτη ἔκδοσις
 ὁμοίως. εἶτα ἐπιλέγει· 
 ἐδοκίμασά σε ἐπὶ ὕδατος ἀντιλογίας· 
 
 ὃ δὴ καὶ αὐτὸ σαφῶς ἡ Μωσέως παρίστησι γραφὴ
 λέγουσα· οὐκ ἦν δὲ ὕδωρ πιεῖν τῷ λαῷ· καὶ
 ἐλοιδορεῖτο ὁ λαὸς πρὸς Μωσῆν, καὶ ἔλεγον· δὸς ἡμῖν
 ὕδωρ, ἵνα πίωμεν· ὁ δὲ ἔλεγεν· τί λοιδορεῖσθέ μοι καὶ τί
 πειράζετε κύριον; 
 καὶ ἑξῆς· εἶπεν Μωσῆς πρὸς κύριον λέγων· τί
 ποιήσω τῷ λαῷ τούτῳ; ἔτι μικρὸν καὶ καταλιθοβολήσουσί
 με 
 · εἶθ’ ὁ κύριος πρὸς αὐτόν φησιν· ὅδε ἐγὼ
 ἕστηκα πρὸ τοῦ σὲ ἐκεῖ ἐπὶ τῆς πέτρας ἐν Χωρήβ, καὶ
 πατάξω τὴν πέτραν, καὶ ἐξελεύσεται ὕδωρ, καὶ πίεται ὁ
 λαός· καὶ ἐποίησεν οὕτως Μωσῆς. καὶ ἐπωνόμασεν τὸ ὄνομα
 τοῦ τόπου ἐκείνου Πειρασμὸς καὶ Λοιδόρησις διὰ τὴν
 λοιδορίαν τῶν υἱῶν Ἰσραὴλ καὶ διὰ τὸ πειράζειν αὐτοὺς
 κύριον λέγοντας· εἰ ἔστι κύριος ἐν ἡμῖν ἢ οὔ; 
 
 
 Ταῦτα πάντα τὸν ἐξ ἐθνῶν λαὸν διδάσκει ἡ μετὰ χεῖρας
 προφητεία, ὡς ἂν μάθοιο, ποίων ἔτυχεν ὁ πρῶτος λαὸς καὶ εἰς
 οἷον ἐλήλυθεν τέλος, σωφρονίζοιτό τε ἐκ τοῦ παραδείγματος.
 διὸ τοῖς προλεχθεῖσιν ἐπισυνάπτει τὰ ἑξῆς ἀναγκαίως, ἐν οἷς
 εἴρηται·

Ἄκουσον, λαός μου, καὶ διαμαρτυροῦμαί σοι· 
 Ἰσραήλ, ἐὰν ἀκούσῃς μου, 
 οὐκ ἔσται σοι θεὸς πρόσφατος, 
 οὐδὲ προσκυνήσεις θεῷ ἀλλοτρίῳ· 
 ἐγὼ γάρ εἰμι κύριος ὁ θεός σου 
 ὁ ἀναγαγών σε ἐκ γῆς Αἰγύπτου· 
 πλάτυνον τὸ στόμα σου, καὶ πληρώσω αὐτό. 
 καὶ οὐκ ἤκουσεν ὁ λαός μου τῆς φωνῆς μου, 
 καὶ Ἰσραὴλ οὐ προσέσχεν μοι· 
 καὶ ἐξαπέστειλα αὐτοὺς κατὰ τὰ ἐπιτηδεύματα
 
 τῶν καρδιῶν αὐτῶν· 
 πορεύσονται ἐν τοῖς ἐπιτηδεύμασιν αὐτῶν. 
 
 
 Τὰ μὲν παρ’ ἐμοῦ, φησίν, δεδωρημένα τῷ λαῷ τοιαῦτα ἦν,
 ὁποῖα διεξῆλθεν ὁ λόγος, τὰ δ’ ἐξ αὐτῶν εἰς ἐμὲ οὐχ ὅμοια
 οὐδὲ ἄξια ὧν ἔτυχον παρ’ ἐμοῦ· ἐγὼ μὲν γὰρ ὁ τῶν τοσούτων
 αὐτοῖς χορηγὸς ἀγαθῶν ἓν τοῦτ’ αὐτοῖς τὸ δὴ τῶν νόμων
 κεφάλαιον (λέγω δὲ τὸ μὴ εἰδωλολατρεῖν, ἐμὲ δὲ μόνον θεὸν
 εἰδέναι) παρεκελευσάμην, αὐτὰ δὴ ταῦτα παραινῶν καὶ λέγων·
 
 ἄκουσον, λαός μου, καὶ διαμαρτυροῦμαί σοι· 
 Ἰσραήλ, ἐὰν ἀκούσῃς μου, 
 οὐκ ἔστιν ἐν σοὶ θεὸς πρόσφατος, 
 οὐδὲ προσκυνήσεις θεῷ ἀλλοτρίῳ· 
 ἐγὼ γάρ εἰμι κύριος, ὁ θεός σου 
 ὁ ἀναγαγών σε ἐκ γῆς Αἰγύπτου. 
 
 Ταῦτα παρῄνουν, ταῦτα παρεκελευόμην, ταῦτα ὁ πᾶς
 τῆς ἐμῆς νομοθεσίας ἐβούλετο νοῦς συνῆπτό τε τοῖς
 παραγγέλμασιν ἀγαθῶν ἐπαγγελία, δι’ ὧν ἔφασκον· 
 πλάτυνον τὸ στόμα σου, καὶ πληρώσω αὐτό· 
 
 εἰ γὰρ ταῦτα φυλάξετε, ἀκοπιάτως ἕξετε καὶ
 πεπληρωμένως τὰς τροφάς, εἴτε τὰς τοῦ σώματος εἴτε καὶ τὰς
 διὰ θείων μαθημάτων τῇ ψυχῇ χορηγουμένας. ἐγὼ μὲν οὖν ταῦτα
 παρῄνουν καὶ ἐπηγγελλόμην, οἱ δὲ οὐκ
 ἤκουον τῆς ἐμῆς φωνῆς , καὶ ὁ τοσούτων
 κατηξιωμένος εὐεργεσιῶν Ἰσραὴλ οὐ
 προσέσχεν μοι · ὅθεν εἰκότως ἐξαπέστειλα αὐτοὺς κατὰ τὰ ἐπιτηδεύματα τῶν καρδιῶν
 αὐτῶν . ἀνθ’ οὗ ὁ Σύμμαχος ἡρμήνευσεν εἰπών· 
 οὐχ ὑπήκουσεν δὲ ὁ λαός μου τῆς φωνῆς μου, 
 καὶ Ἰσραὴλ οὐκ ἐπείσθη μοι. 
 ἀφῆκα οὖν αὐτοὺς τῇ ἀρεσκείᾳ τῆς καρδίας αὐτῶν, 
 ὁδεύειν ταῖς βουλαῖς αὐτῶν. 
 Ἐντεῦθεν ὁ θεῖος
 ἀπόστολος διδάσκει περί τινων λέγων·
 
 διὸ παρέδωκεν αὐτοὺς ὁ θεὸς ἐν ταῖς ἐπιθυμίαις τῶν
 καρδιῶν αὐτῶν . ἀντὶ δὲ τοῦ· 
 οὐκ ἔσται ἐν σοὶ θεὸς πρόσφατος, 
 
 ὁ Ἀκύλας 
 
 οὐκ ἔσται ἐν σοὶ ἰσχυρὸς ἀλλότριος, 
 ὁ δὲ Σύμμαχος 
 
 μὴ ἔστω ἐν σοὶ θεὸς ξένος, 
 ἡρμήνευσεν. ξένον δὲ καὶ ἀλλότριον θεὸν καὶ πρόσφατον τὸν πεπλανημένως παρὰ
 τοῖς ἔθνεσι νενομισμένον ὠνόμασεν, τὴν πολύθεον
 εἰδωλολατρείαν οὕτω παραπεμπόμενος· οἷς ἐπιλέγει· ἐγὼ γάρ εἰμι κύριος, ὁ θεός σου ,
 παριστὰς ἑαυτὸν οὔτε ξένον 
 οὔτε ἀλλότριον οὔτε πρόσφατον ὄντα θεόν · ἦν γὰρ εἷς καὶ ὁ αὐτὸς ὁ τοῦ θεοῦ λόγος
 καὶ ὁ πάλαι διαφόρως τοῖς παλαιοῖς χρηματίζων ὁ δὴ καὶ θεὸς
 Ἰακὼβ ἐπικεκλημένος ὁ καὶ ἐπὶ συντελείᾳ τῶν αἰώνων ἐπὶ γῆς
 ὀφθείς· ἐν γὰρ τῷ κόσμῳ ἦν 
 καὶ πρὸ τῆς θεοφανείας, καὶ ὁ κόσμος δι’ αὐτοῦ
 ἐγένετο 
 . διόπερ παρακελεύεται λέγων· 
 ἐγὼ γάρ εἰμι κύριος, ὁ θεός σου 
 ὁ ἀναγαγών σε ἐκ γῆς Αἰγύπτου.

Εἰ ὁ λαός μου ἤκουσέν μου, 
 Ἰσραὴλ ταῖς ὁδοῖς μου εἰ ἐπορεύθη, 
 ἐν τῷ μηδενὶ ἂν τοὺς ἐχθροὺς αὐτῶν ἐταπείνωσα 
 καὶ ἐπὶ τοὺς θλίβοντας αὐτοὺς ἐπέβαλον ἂν τὴν χεῖρά μου. 
 οἱ ἐχθροὶ κυρίου ἐψεύσαντο αὐτῷ, 
 καὶ ἔσται ὁ καιρὸς αὐτῶν εἰς τὸν αἰῶνα. 
 καὶ ἐψώμισεν αὐτοὺς ἐκ στέατος πυροῦ 
 καὶ ἐκ πέτρας μέλι ἐχόρτασεν αὐτούς. 
 
 
 Ἱκανῶς ἀπολελόγηται, ὅτι μὴ ἀκρίτως μηδὲ ὡς ἔτυχεν μετῆλθεν
 τὸ Ἰουδαίων ἔθνος ἡ ἐκ θεοῦ ὀργή. καί μοι δοκεῖ πρὸς τὰς
 ἀνωτέρω λελεγμένας πεύσεις ἐν τῷ· 
 ἵνα τί, ὁ θεός, ἀπώσω εἰς τέλος, 
 ὠργίσθη ὁ θυμός σου ἐπὶ πρόβατα νομῆς σου; 
 καὶ
 πάλιν· 
 ἵνα τί καθεῖλες τὸν φραγμὸν αὐτῆς, 
 καὶ τρυγῶσιν αὐτὴν
 
 πάντες οἱ παραπορευόμενοι τὴν ὁδόν; 
 τὴν
 ἀπόκρισιν πεποιῆσθαι· ἵνα τί γὰρ τὰ τοιαῦτα
 πεπόνθασι, διδάσκει λέγων, ὅτι 
 οὐκ ἤκουσεν ὁ λαός μου τῆς φωνῆς μου, 
 καὶ Ἰσραὴλ οὐ προσέσχεν μοι, καί· 
 
 
 
 ὁ λαός μου, εἰ ἤκουσέν μου, 
 Ἰσραὴλ ταῖς ὁδοῖς μου εἰ ἐπορεύθη, 
 ἐν τῷ μηδενὶ ἂν τοὺς ἐχθροὺς αὐτῶν ἐταπείνωσα, 
 
 ἀνθ’ οὗ ὁ Σύμμαχος ἡρμήνευσεν· 
 ἐν ὀλιγίστῳ ἂν τοὺς ἐχθροὺς αὐτῶν ἥττησα 
 καὶ ἐπὶ τοὺς ἐναντίους αὐτῶν ἀνέστρεψα ἂν τὴν χεῖρά
 μου. 
 Ταῦτα ἂν ἔπραξα,
 φησί, κατὰ τῶν ἐχθρῶν τοῦ λαοῦ, εἰ ἔσχον αὐτοὺς ὑπηκόους
 καὶ εἰ ταῖς ὁδοῖς μου, αἷς διεταξάμην αὐτοῖς, ἐπορεύθησαν·
 νῦν δὲ ἀνήκοοι καὶ ἀπειθεῖς γενόμενοι αὐτοὶ ἑαυτοὺς ἐχθροὺς
 τοῦ θεοῦ κατέστησαν. εἶτ’ ἐπειδήπερ λαὸν αὐτοῦ ὠνόμασεν
 τοὺς ἀπειθεῖς καὶ ἀνηκόους καθ’ ὑπερβολὴν φιλανθρωπίας τὸ
 πνεῦμα τὸ ἅγιον, διδάσκει ὅτι οὐδεὶς θεῷ ἀπειθήσειεν λαὸς
 αὐτοῦ. διὸ ἐπιλέγει· 
 οἱ ἐχθροὶ κυρίου ἐψεύσαντο αὐτῷ, 
 
 κατὰ δὲ τὸν Σύμμαχον · 
 μισοποιοὶ κυρίου οἱ ψευσάμενοι αὐτῷ, 
 καὶ προστίθησιν·
 
 καὶ ἔσται ὁ καιρὸς αὐτῶν εἰς τὸν αἰῶνα· 
 
 εἰ γὰρ καὶ τοιαῦτα τετολμήκασιν, ὅμως τὸν παρόντα
 αἰῶνα ἕξουσιν. καὶ οὗτός
 ἐστιν αὐτῶν ὁ καιρὸς , ἐν ᾧ καὶ
 μετὰ τοσαῦτα πλημμελήματα 
 ἐψώμισεν αὐτοὺς ἐκ στέατος πυροῦ 
 καὶ ἐκ πέτρας μέλι ἐχόρτασεν αὐτούς. 
 
 Κατὰ τοῦτο δὲ ἐπλήρου καταξιώσας αὐτοὺς τῆς
 οἰκείας τροφῆς, οὐ μόνον τῆς σωματικῆς, ἀλλὰ καὶ τῆς
 ἐπουρανίου καὶ πνευματικῆς, ὁπηνίκα πρώτοις αὐτοῖς ἐπεδήμει
 ὁ Χριστὸς τοῦ θεοῦ, τροφὴν αὐτοῖς παρεῖχεν τὸν ἐπουράνιον
 ἄρτον αὐτὸς ἑαυτόν. οὐ μὴν ἀλλὰ καὶ ἐψώμισεν αὐτοὺς ἐκ πέντε
 
 ἄρτων παραδόξως ἐπὶ τῆς ἐρήμου ὥσπερ πάλαι διὰ Μωσέως τὸ μάννα . 
 Ἔτι δὲ καὶ ἐκ πέτρας μέλι ἐχόρτασεν
 αὐτούς · πέτρα δὲ ἦν 
 αὐτὸς χορηγῶν αὐτοῖς τὰ πάσης ἡδονῆς καὶ παντὸς
 μέλιτος γλυκύτερα μαθήματα,
 περὶ ὧν ἦν εἰπεῖν· 
 ὡς γλυκέα τὰ λόγιά σου τῷ φάρυγγί μου 
 ὑπὲρ μέλι τῷ στόματί μου. 
 
 Καὶ πάλαι δὲ διὰ Μωσέως ἐκ πέτρας
 αὐτοῖς παρεῖχε ποτόν . μέλι δὲ ἐνταῦθα τὸ ἐκ
 πέτρας οὐδ’ ἄλλως ἢ κατὰ διάνοιαν ἐκδεκτέον·
 ἐπεὶ καὶ αὐτὸς Μωσῆς τὴν αὐτὴν τίθησι μαρτυρίαν λέγων ἐν
 Μεγάλῃ ᾠδῇ· 
 ἐθήλασαν μέλι ἐκ πέτρας, 
 καὶ ἔλαιον ἐκ στερεᾶς πέτρας· 
 ἅπερ
 πρὸς μὲν ψιλὴν τὴν λέξιν οὐχ ὑφέστηκεν, ἀλληγορικῶς δὲ κατὰ
 μόνην τὴν διάνοιαν ἐξακούεται· αὐτὸς γὰρ ὁ Χριστὸς ἡ πέτρα
 ἦν ὁ ταῦτα πάντα παρέχων αὐτοῖς διὰ
 τῆς αὐτοῦ διδασκαλίας, οὐ καθ’ ὃν χρόνον ἐπεδήμει μόνον,
 ἀλλὰ καὶ πρὸ τῆς ἐνσάρκου ἐπιδημίας αὐτοῦ, ὡς ἐξ ἅπαντος
 αὐτοὺς μὲν εἶναι ἀναπολογήτους, δικαίαν δὲ τὴν τοῦ θεοῦ
 κρίσιν μετὰ τὰ τοσαῦτα τὴν ἀποβολὴν αὐτὴν ἐργασαμένην. ἀλλὰ
 γὰρ ταῦτα ἡμᾶς τοὺς ἐξ ἐθνῶν ἐπὶ τὴν ἔνθεον ἀγαλλίασιν διὰ
 τῶν πρώτων κεκλημένους ὁ λόγος διδάσκει προφυλαττομένοις,
 μή πῆ τοῖς ὁμοίοις καὶ αὐτοί ποτε περιπέσοιμεν.

Ψαλμὸς τῷ Ἀσάφ. 
 Ὁ θεὸς ἔστη ἐν συναγωγῇ θεῶν, 
 ἐν μέσῳ δὲ θεοὺς διακρίνει. 
 ἕως πότε κρίνετε ἀδικίαν 
 καὶ πρόσωπα ἁμαρτωλῶν λαμβάνετε; 
 διάψαλμα. 
 κρίνατε πτωχὸν καὶ ταπεινόν· 
 ὀρφανὸν καὶ πένητα δικαιώσατε· 
 ἐξέλεσθε
 
 πένητα καὶ πτωχόν, 
 ἐκ χειρὸς ἁμαρτωλοῦ ῥύσασθε. 
 οὐκ ἔγνωσαν οὐδὲ συνῆκαν, 
 ἐν σκότει διαπορεύονται· 
 σαλευθήσονται πάντα τὰ θεμέλια τῆς γῆς. 
 
 
 Ὁ μὲν πρὸ τούτου λόγος κατηγορεῖ τοῦ παντὸς Ἰουδαίων λαοῦ
 σαφῶς τοῦ θεοῦ φάσκοντος· 
 οὐκ ἤκουσεν ὁ λαός μου τῆς φωνῆς μου, 
 καὶ Ἰσραὴλ οὐ προσέσχεν μοι· 
 καὶ ἐξαπέστειλα αὐτοὺς κατὰ τὰ ἐπιτηδεύματα τῆς
 καρδίας αὐτῶν, 
 
 καὶ πάλιν· 
 εἰ ὁ λαός μου ἤκουσέν μου, 
 Ἰσραὴλ ταῖς ὁδοῖς μου εἰ ἐπορεύθη, 
 ἐν τῷ μηδενὶ ἂν τοὺς ἐχθροὺς αὐτῶν ἐταπείνωσα· 
 
 ὁ δὲ μετὰ χεῖρας ἀκολούθως ἐκείνοις τῶν προέδρων τοῦ λαοῦ
 κατηγορεῖ· ὡς πρὸς ἄρχοντας γοῦν καὶ κριτὰς ἀποτείνεται
 λέγων· 
 ἕως πότε κρίνετε ἀδικίαν, 
 καὶ πρόσωπα ἁμαρτωλῶν λαμβάνετε; 
 κρίνατε πτωχὸν καὶ ταπεινόν· 
 ὀρφανὸν καὶ πένητα δικαιώσατε. 
 
 Εἶτα ἐπιλέγει· ἐγὼ μὲν ταῦτα παρεκελευόμην, οἱ δὲ
 
 οὐκ ἔγνωσαν οὐδὲ συνῆκαν, 
 ἐν σκότει διαπορεύονται. 
 
 
 Θεοὺς δὲ αὐτοὺς ἀποκαλεῖ ἤτοι
 διὰ τὴν τιμήν, ἣν ἀπένεμεν αὐτοῖς ὁ λαὸς οὕτω μετὰ πλείστου
 φόβου καὶ τιμῆς προσιὼν αὐτοῖς ὡσεὶ καὶ αὐτῷ τῷ θεῷ, ἢ
 ἐπειδήπερ χώραν θεοῦ ἐπεῖχον τὸ κρίνειν ἀναδεδεγμένοι
 κολάζοντές τε καὶ τιμωρούμενοι τοὺς ἀδικοῦντας κατὰ τὸν
 παρ’ αὐτοῖς νόμον, ἢ διὰ τὸ τετιμῆσθαι αὐτοὺς ὑπὸ τοῦ θεοῦ
 τῷ τῆς υἱοθεσίας ὀνόματι ὡς λέγεσθαι περὶ αὐτῶν·
 υἱοὺς ἐγέννησα
 
 καὶ ὕψωσα 
 , ἢ διὰ τὸ κατ’ εἰκόνα καὶ ὁμοίωσιν θεοῦ 
 γεγονέναι διὰ τὴν ἐν ἀνθρώποις νοερὰν καὶ λογικὴν
 οὐσίαν. αὐτίκα γοῦν ἐν αὐτῷ τῷ προκειμένῳ ψαλμῷ προϊὼν ὁ
 λόγος φησὶν πρὸς
 
 τοὺς κατηγορουμένους· 
 ἐγὼ εἶπα· θεοί ἐστε καὶ υἱοὶ ὑψίστου πάντες· 
 ὑμεῖς δὲ ὡς ἄνθρωποι ἀποθνήσκετε 
 καὶ ὡς εἷς τῶν ἀρχόντων πίπτετε. 
 
 Τοὺς δὴ οὖν τοῦ λαοῦ προεστῶτας, ἱερέας δηλαδὴ καὶ
 ἀρχιερέας τούς τε λοιποὺς ἄρχοντας, ἀνακρίνων ὁ θεὸς λόγος,
 τὰ μετὰ χεῖρας διεξέρχεται. διὸ εἴρηται· 
 ὁ θεὸς ἔστη ἐν συναγωγῇ θεῶν, 
 ἐν μέσῳ δὲ θεοὺς διακρίνει, 
 κατὰ δὲ τὸν Ἀκύλαν · 
 θεὸς ἔστη ἐν συναγωγῇ ἰσχυρῶν, 
 ἐν ἐγκάτῳ θεοὺς κρίνει, 
 κατὰ δὲ τὸν
 Σύμμαχον · 
 ὁ θεὸς κατέστη ἐν συνόδῳ θεοῦ, 
 ἐν μέσοις θεοὺς κρίνων. 
 
 Κρίνων δὲ οὗτος ὁ θεός 
 , δηλαδὴ ὁ τοῦ θεοῦ λόγος, καὶ διακρίνων τὴν λεγομένην συναγωγὴν τῶν θεῶν 
 ἐλέγχους προσάγει τοῖς κρινομένοις, καὶ ἐπεὶ δυνατοὶ
 δυνατῶς ἐτασθήσονται 
 , εἰκότως τὸ τάγμα τῶν προλελεγμένων θεῶν ἀφορίζει ἰδίως καὶ κρίνει 
 προδιελθὼν ἐν τῷ πρὸ τούτου λόγῳ τὸν ἔλεγχον τοῦ
 πλήθους τοῦ λαοῦ. 
 Ἀλλὰ καὶ διακρίνει 
 κρίνων 
 τοὺς ἀξίους σωτηρίας καὶ τοὺς μὴ τοιούτους. κρίνει 
 δὲ οὐκ ἐπηρμένως οὐδὲ τυραννικῶς ἐν ὕψει τε
 προκαθεζόμενος, ἀλλὰ συγκαταβαίνων τοῖς κρινομένοις μέσος αὐτῶν ἵσταται 
 ὁμοιούμενος
 αὐτοῖς τῷ σχήματι, δι’ οὗ ἀνείληφεν ἀνθρώπου, ἐντεῦθέν τε
 ἤδη προλαβὼν ἀποτείνεται σωφρονίζων τοὺς μέλλοντας
 κρίνεσθαι καὶ προφυλαττόμενος αὐτοὺς πρὸς τὸ μὴ περιπεσεῖν
 τῇ τῆς κρίσεως τιμωρίᾳ, προκατορθῶσαι δὲ καὶ προφυλάξασθαι
 διὰ τῶν προσαγομένων αὐτοῖς ἐλέγχων. διὸ φάσκει· 
 ἕως πότε κρίνετε ἀδικίαν 
 καὶ πρόσωπα ἁμαρτωλῶν λαμβάνετε; 
 κρίνατε πτωχῷ καὶ ὀρφανῷ, 
 ταπεινὸν καὶ πένητα δικαιώσατε· 
 ἐξέλεσθε πένητα καὶ πτωχόν, 
 ἐκ χειρὸς ἁμαρτωλοῦ ῥύσασθε. 
 
 Τὰ ὅμοια δὲ τούτοις καὶ διὰ Ἡσαΐου τὸ προφητικὸν
 πνεῦμα κέκραγε λέγον· μάθετε καλὸν ποιεῖν,
 ἐκζητήσατε κρίσιν, κρίνατε ὀρφανῷ καὶ δικαιώσατε χήρᾳ·
 καὶ δεῦτε, καὶ διαλεχθῶμεν, λέγει κύριος· καὶ ἐὰν ὦσιν
 αἱ ἁμαρτίαι ὑμῶν ὡς φοινικοῦν, ὡς χιόνα λευκανῶ. 
 
 
 Ἀλλὰ ταῦτα μὲν ὁ λόγος προδιαστέλλεται, οἱ δὲ τῇ τῶν θεῶν ἐπηγορίᾳ τιμηθέντες καὶ
 τοσαύτης διδασκαλίας ἀξιωθέντες 
 οὐκ ἔγνωσαν οὐδὲ συνῆκαν, 
 ἐν σκότει διαπορεύονται. 
 Ταῦτα δὲ καὶ εἰς τὸν καιρὸν τῆς πρώτης τοῦ σωτῆρος
 ἡμῶν ἐπιδημίας ἀναφέροιτο ἂν, καθ’ ὃν ἐν ταῖς συναγωγαῖς παραβάλλων τοῦ Ἰουδαίων
 ἔθνους καὶ μέσος τῶν ἀρχόντων
 παριὼν τὰς πρὸς αὐτοὺς ἐποιεῖτο διαλέξεις ἐλέγχους τε
 αὐτοῖς ἐπῆγεν μαρτυρόμενος καὶ διαστελλόμενος τὰ περὶ τῆς
 μελλούσης αὐτοὺς διαλήψεσθαι κρίσεως. οὕτως οὖν ὁ θεὸς ἦν κατ’ ἐκεῖνο καιροῦ ἑστὼς ἐν συναγωγῇ θεῶν 
 ἐν μέσῳ τε τοὺς προλεχθέντας
 κρίνων 
 
 θεούς · ἀντὶ γὰρ τοῦ διακρῖναι ὁ Σύμμαχος καὶ ὁ Ἀκύλας 
 κρίνων 
 ἐκδεδώκασιν. 
 Καὶ ὅρα, ὅπως θεοὺς ὠνόμασεν
 τοὺς κρινομένους καὶ θεῶν
 συναγωγὴν οὐκ ὤκνησεν ἀποκαλέσαι εἰς δυσώπησιν
 τῶν ἀρνουμένων τοῦ σωτῆρος τὴν θεότητα· εἰ γὰρ τοὺς
 ἐλεγχομένους καὶ ἐπὶ κακίᾳ διαβαλλομένους οὐκ ὤκνει θεοὺς ὀνομάζειν, τὸν τῶν τοσούτων
 παραδόξων ἔργων ποιητὴν τὸν τὴν κρίσιν
 
 παρὰ τοῦ πατρὸς εἰληφότα πῶς οὐ δικαιότατον τῇ τοῦ θεοῦ
 σεβασμίῳ τιμῇ σεμνύνειν; 
 Τοῦτό τοι καὶ αὐτὸς ὁ σωτὴρ δυσωπητικῶς πρὸς αὐτοὺς τοὺς
 Ἰουδαίων ἄρχοντας προὔτεινεν, αὐταῖς δὲ ταύταις κεχρημένος
 ταῖς παρούσαις λέξεσιν· εἰρηκότων γὰρ αὐτῶν· περὶ
 καλοῦ ἔργου οὐ λιθάζομέν σε, ἀλλὰ περὶ βλασφημίας, ὅτι
 σύ, ἄνθρωπος ὢν, ποιεῖς σεαυτὸν θεόν, ἀνταπεκρίθη αὐτοῖς
 ὁ Ἰησοῦς· οὐκ ἔστιν γεγραμμένον ἐν τῷ νόμῳ ὑμῶν, ὅτι ἐγὼ
 εἶπα· θεοί ἐστε; 
 
 εἰ ἐκείνους εἶπεν θεούς, πρὸς οὓς ὁ λόγος ἐγένετο
 τοῦ θεοῦ (καὶ οὐ δύναται λυθῆναι ἡ γραφή), ὃν ὁ πατὴρ
 ἡγίασεν καὶ ἀπέστειλεν εἰς τὸν κόσμον, ὑμεῖς λέγετε, ὅτι
 βλασφημεῖς, ὅτι εἶπον· υἱὸς θεοῦ εἰμι; εἰ δὲ
 λέγοι ὁ σωτήρ, ὅτι οὐκ ἔστι γεγραμμένον ἐν τῷ
 νόμῳ, 
 μὴ θαυμάσῃς, ἐπεὶ πάντα λόγον θεοῦ, οὐ μόνον τὸν
 διὰ Μωσέως, ἀλλὰ καὶ τὸν διὰ τῶν προφητῶν λελεγμένον, ὥσπερ
 τινὰ βασιλικὸν νόμον ἀποδέχεσθαι διδάσκει, ὥστε καὶ τὰ διὰ
 τῶν προφητῶν παρηγγελμένα εὐλόγως ἄν τινα εἶναι φάναι
 νόμους θεοῦ καὶ τὰ διὰ τῆς ψαλμῳδίας ὁμοίως. 
 Αὐτὸς οὖν ὁ τοῦ θεοῦ λόγος μορφὴν δούλου λαβὼν καὶ
 σχήματι εὑρεθεὶς ὡς ἄνθρωπος 
 
 ἔστη ἐν συναγωγῇ θεῶν καὶ
 μέσος τῶν ἐν ἀνθρώποις
 ὠνομασθέντων θεῶν γεγονὼς
 ἔκρινεν 
 αὐτούς, ὁπηνίκα πρὸς αὐτοὺς ἔλεγεν· ὁ
 λόγος, ὃν ἐλάλησα πρὸς ὑμᾶς, αὐτὸς ὑμᾶς κρίνει 
 . καὶ μᾶλλον οὕτως πρέποι ἂν ἐκδέχεσθαι τὴν
 παροῦσαν γραφὴν ἢ νομίζειν τὸν ἐπέκεινα τῶν ὅλων θεόν,
 αὐτὸν τὸν πατέρα, ἐν τούτοις εἰσάγεσθαι μεταξὺ θεῶν ἑτέρων
 
 ἑστῶτα · οὔτε γὰρ ἰσοτίμους αὐτῷ
 τινας εἶναι ὑπονοεῖν θέμις οὔτε αὐτὸν εἰς τοσοῦτον
 καταγαγεῖν ὡς μέσον ἀνθρώπων παρεῖναι καὶ ἑστάναι
 ὑποτίθεσθαι· ταῦτα δὲ πάντα ἂν ἁρμόζοι τῷ Χριστῷ τοῦ θεοῦ·
 ὃς δὴ φάσκων· 
 ἕως πότε κρίνετε ἀδικίαν 
 καὶ πρόσωπα ἁμαρτωλῶν λαμβάνετε; 
 οὐ πρὸς ἐκείνους μόνους, οἷς παρὼν ὡμίλει, ἀλλὰ
 καὶ πρὸς πάντας εἴποι ἂν ταῦτα τοὺς τὴν ἐξουσίαν τοῦ κρίνειν ἑτέρους εἰληφότας· μέμφεται
 δὲ εἰκότως τοὺς καθυποκρινομένους μὲν τὰ τῶν πλουσίων
 πρόσωπα , καταπονοῦντας δὲ
 τοὺς πένητας δέον τῷ τῆς
 δικαιοσύνης ζυγῷ δικάζειν μνημονεύοντας φάσκοντος νόμου·
 οὐ λήψῃ πρόσωπον ἐν κρίσει 
 . νυνὶ δὲ πολλάκις καὶ ἡμεῖς ἐπὶ μὲν τῶν πενήτων πταιόντων σμικρά τινα
 ἀπότομοι γιγνόμεθα κριταὶ καὶ ἀπαραίτητοι ἐν ταῖς κατ’
 αὐτῶν ἀποφάσεσι, πλουσίων δὲ τὰ μέγιστα ἐξαμαρτανόντων
 ἔπειτα παραβαλλόντων εἰς τὴν ἐκκλησίαν τοῦ θεοῦ πρόσωπα λαμβάνομεν ὥστε καὶ πρὸς
 ἡμᾶς ἁρμόττειν τό· 
 ἕως πότε κρίνετε ἀδικίαν, 
 καὶ πρόσωπα ἁμαρτωλῶν λαμβάνετε; 
 Ἐν δὲ τῷ λέγειν ἕως
 πότε ὑπομιμνήσκει τῆς τοῦ βίου ἀπαλλαγῆς· πόσον
 γάρ, φησίν, ἕξετε χρόνον, ἐν ᾧ τοιοῦτοι ἔσεσθε; καὶ λοιπὸν
 διαλήψεται ὑμᾶς ἡ τοῦ θεοῦ κρίσις. διὸ ἐπιλέγει· 
 κρίνατε πτωχὸν καὶ ὀρφανόν, 
 ταπεινὸν καὶ πένητα δικαιώσατε. 
 ἐξέλεσθε πένητα καὶ πτωχόν, 
 ἐκ χειρὸς ἁμαρτωλοῦ ῥύσασθε. 
 Ἐὰν μὲν οὖν τούτων ἀκροώμενοι παιδευώμεθα
 
 καὶ τὰ παραγγέλματα φυλάττοιμεν, τῆς ἐκ τῶν λόγων ὠνάμεθα
 ὠφελείας, ἐπεὶ καὶ ἡμῖν λεχθήσεται· 
 οὐκ ἔγνωσαν οὐδὲ συνῆκαν, 
 ἐν σκότει διαπορεύονται. 
 Τί δὲ οὐκ 
 
 ἔγνωσαν οὐδὲ συνῆκαν ἤ, ὅτι
 ὅσον οὔπω καὶ αὐτοὶ παραστήσονται τῷ βήματι τοῦ θεοῦ λόγον
 δώσοντες, περὶ ὧν οὐ δικαίως ἔκριναν; οἱ δὲ μὴ πρὸ ὀφθαλμῶν
 θέμενοι τὴν κρίσιν τοῦ θεοῦ ἐν σκότει
 διαπορεύονται τῷ τῆς ἀγνοίας σκότῳ τὰ τῆς ψυχῆς
 αὐτῶν ὄμματα πληρώσαντες. διὸ προσήκει τῷ τοῦ λόγου φέγγει
 φωτιζομένους ἢ μὴ κρίνειν, μνημονεύοντας τοῦ εἰρηκότος·
 μὴ κρίνετε, ἵνα μὴ κριθῆτε 
 , ἢ, εἰ ἀνάγκη ποτὲ κρίνειν, κατὰ τὸ δικαιότατον
 τοῦτο ποιεῖν καὶ ἐλέγχειν τοὺς ἁμαρτάνοντας, κἂν δέοι ὑπὲρ
 ἀληθείας θνήσκειν, πεπεισμένους ἀκριβῶς, ὅτι πάντων ἔσται
 συντέλεια καὶ μεταβολὴ ἐπὶ τῇ καθολικῇ κρίσει τοῦ θεοῦ, ἣν
 ποιήσεται διὰ τοῦ Χριστοῦ αὐτοῦ, ἣν καὶ ὁ παρὼν παρίστησιν
 λόγος ἐπισυνάπτων ἑξῆς τό· 
 σαλευθήσονται πάντα τὰ θεμέλια τῆς γῆς.

Ἐγὼ εἶπα· θεοί ἐστε 
 καὶ υἱοὶ ὑψίστου πάντες· 
 ὑμεῖς δὲ ὡς ἄνθρωποι ἀποθνήσκετε 
 καὶ ὡς εἷς τῶν ἀρχόντων πίπτετε. 
 
 
 Ἔτι πρὸς τοὺς προλεχθέντας θεούς , ἡγουμένους δηλαδὴ καὶ ἄρχοντας τοῦ λαοῦ,
 ὁ μέσος αὐτῶν γενόμενος θεὸς 
 καὶ τὰ παρόντα ἀποτείνεται διδάσκων, ὡς αὐτὸς μὲν
 τὴν τοῦ πατρὸς ἀφθονίαν μιμούμενος πᾶσιν αὐτοῖς τῆς αὐτοῦ
 θεότητος οὐκ ἐφθόνησε μεταδοῦναι, ὡς καὶ θεοὺς ἀναγορεῦσαι αὐτοὺς καὶ υἱοὺς ὑψίστου πάντας ἂν εἰπεῖν , ὅπερ αὐτῷ μόνῳ
 
 προσῆν· οἱ δὲ τὴν χάριν ἐνύβρισαν. 
 Νοήσεις δέ, πῶς τιμὴν θεῶν οἱ ὑπὸ τοῦ θεοῦ τὴν ἀρχὴν
 εἰληφότες παρὰ τοῖς ἀρχομένοις ἐκτήσαντο, ἐπιστήσας, ὅπως
 εἴρηται τῷ Μωσεῖ· ἰδοὺ καθέστηκά σε σήμερον θεὸν τῷ
 Φαραῷ, καὶ Ἀαρὼν ὁ ἀδελφός σου ἔσται σοι προφήτης 
 · ὥσπερ γὰρ Μωσῆς, ἄνθρωπος ὢν
 θεοῦ 
 καὶ παρ’ αὐτοῦ τὴν τιμὴν λαβών,
 θεὸς ἀνηγορεύθη τοῦ Φαραώ 
 , τὸν αὐτὸν τρόπον καὶ πάντες, οὓς ἂν τιμήσειεν ὁ
 θεός, θεῶν χώραν παρὰ τοῖς ὑποτεταγμένοις εἰλήφασιν· ἔνθεν
 καὶ οἱ ἀρχόμενοι προσίασιν αὐτοῖς μετὰ εὐλαβείας καὶ δέους·
 οὐ διά τινα δορυφορίαν στρατιωτικήν, οὐ διὰ πλοῦτον καὶ
 δυναστείαν, διὰ δὲ τὴν ὑπὸ θεοῦ περιτεθεῖσαν αὐτοῖς τιμήν.
 οὕτως γὰρ καὶ Μωσέως ἦν δεδοξασμένον τὸ πρόσωπον 
 · οὕτως καὶ τῶν ἀποστόλων τοῦ σωτῆρος ἡμῶν, οὕτως
 καὶ τῶν πάλαι τοῦ θεοῦ προφητῶν, οὕτως καὶ πάντων τῶν
 ἀληθῶς τοῦ θεοῦ δούλων, ἀδόξως μενόντων καὶ πτωχῶν κατὰ τὸν
 βίον, τετιμημένων δὲ παρὰ τοῖς θεοσεβέσιν διὰ τὴν ἐκ θεοῦ
 δεδομένην αὐτοῖς χάριν. 
 
 Ἐγὼ μὲν οὖν, φησίν, καὶ ἠθέλησα
 καὶ εἶπον· θεοί ἐστε , βουληθεὶς
 ὑμᾶς ὁμοίως ἐμοὶ τῷ μέσῳ ὑμῶν
 ἑστῶτι θεῷ υἱοὺς 
 γενέσθαι τοῦ ὑψίστου , ὑμεῖς δὲ
 τὴν χάριν ἠθετήσατε. ταῖς γοῦν ἀνθρωπίναις κακίαις καὶ ταῖς
 ὑμετέραις ἁμαρτίαις ἐναποθνήσκετε· ψυχὴ γὰρ
 ἡ ἁμαρτάνουσα, αὕτη ἀποθανεῖται 
 . διὸ καὶ 
 ὑμεῖς ὡς ἄνθρωποι ἀποθνήσκετε 
 καὶ ὡς εἷς τῶν ἀρχόντων πίπτετε· 
 ὡς γὰρ ἦν ποτε ὁ διάβολος τιμῆς ἠξιωμένος παρὰ τῷ
 θεῷ καὶ τῶν ἐν οὐρανοῖς ἀρχοντικῶν | ἀγγέλων εἷς, εἶτα μοχθηρᾷ προαιρέσει
 χρησάμενος ἀποπέπτωκε τῆς αὐτοῦ χώρας, ὡς εἰρῆσθαι περὶ
 αὐτοῦ· πῶς ἐξέπεσεν ἐκ τοῦ οὐρανοῦ ὁ Ἑωσφόρος ὁ πρωὶ
 ἀνατέλλων; 
 τοιοῦτοί τινες καὶ ὑμεῖς γεγό|νατε, οὐκ ἐκ φύσεως
 ὄντες κακοὶ, χρησάμενοι δὲ οὐκ ἀγαθῇ τῇ προαιρέσει. διὸ τὰ
 μὲν παρ’ ἐμοῦ εἰς θεοῦ τιμὴν ὑμᾶς ἐκάλει, ὑμεῖς δὲ τὸν
 ἄρχοντα τῆς πτώσεως μιμησάμενοι ὡς εἷς
 τῶν ἀρχόντων καὶ αὐτοὶ πίπτετε .

Ἀνάστα, ὁ θεός, κρῖνον τὴν γῆν, 
 ὅτι σὺ κατακληρονομήσεις ἐν πᾶσι τοῖς ἔθνεσι. 
 
 
 Σφόδρ’ ἀκολούθως διὰ τοῦ πρὸ τούτου ψαλμοῦ κατηγορήσας ὁ
 λόγος τοῦ παντὸς Ἰουδαίων ἔθνους καὶ διὰ τοῦ μετὰ χεῖρας δὲ
 ὡσαύτως τῶν ἀρχόντων τοῦ λαοῦ κατηγορίαν πεποιημένος
 διαλλαγὴν αἰτεῖ καὶ ἐπιφάνειαν εὔχεται γενέσθαι οὐκέτι τῷ
 Ἰουδαίων ἔθνει, ἀλλὰ πᾶσιν τοῖς
 ἔθνεσιν . διὸ ἐπιλέγει∙ 
 ἀνάστα, ὁ θεός, κρῖνον τὴν γῆν, 
 ὅτι σὺ κατακληρονομήσεις ἐν πᾶσι τοῖς ἔθνεσιν. 
 Τίς δέ ἐστιν ὁ κατακληρονομήσας ἐν πᾶσι τοῖς ἔθνεσι , μὴ ἐρώτα,
 τὸ δὲ πρᾶγμα ἐξέταζε, καὶ εὑρήσεις οὐδὲ ἄλλον ἢ τὸν Χριστὸν
 τοῦ θεοῦ, πρὸς ὃν λέλεκτο ὑπὸ τοῦ πατρός· 
 υἱός μου εἶ σύ, 
 ἐγὼ σήμερον γεγέννηκά σε· 
 αἴτησαι παρ’ ἐμοῦ, καὶ δώσω σοι ἔθνη τὴν κληρονομίαν
 σου 
 καὶ τὴν κατάσχεσίν σου τὰ πέρατα τῆς γῆς. 
 
 Τοῦτον οὖν διεγείρων τὸν ἐν
 μέσῳ τῶν θεῶν θεὸν
 στάντα 
 καὶ διελέγξαντα τοὺς προλεχθέντας ἤδη ποτ’ ἐπὶ
 πέρας ἐπαγαγεῖν τὴν πρὸς αὐτὸν ἐπαγγελίαν ὁ παρὼν ἀξιοῖ
 λόγος φήσας· 
 ἀνάστα, ὁ θεός, κρῖνον τὴν γῆν, ὅτι σὺ 
 κατακληρονομήσεις ἐν
 
 τοῖς ἔθνεσιν. 
 Οἱ μὲν γὰρ προκατηγορηθέντες, φησί, κακοὶ
 γενόμενοι κριταὶ ἐν σκότῳ
 διεπορεύθησαν 
 , ἐπεὶ δέ σοι πρέπει τὸ δικαίως κρίνειν (μόνῳ γὰρ
 τὴν κρίσιν ὁ πατὴρ ἔδωκεν τῷ
 υἱῷ 
 ), ἤδη ποτὲ σὺ αὐτὸς ἀνάστηθι , διὰ τῆς σαυτοῦ ἀναστάσεως τὴν κοινὴν
 πάντων ἀνθρώπων ἀνάστασιν ποιησόμενος, καὶ κρῖνον τὴν γῆν , πάντας δηλαδὴ τοὺς
 τὴν γῆν οἰκοῦντας ἀνθρώπους·
 πρέπει δέ σοι πάντας ἀνθρώπους κρίνειν, ἐπειδὴ σὺ κατακληρονομήσεις ἐν πᾶσι τοῖς
 ἔθνεσιν . 
 Καὶ ὁ μὲν παρὼν ψαλμὸς συναγωγὴν
 θεῶν ὠνόμασεν καὶ θεὸν μέσον
 ἑστῶτα καὶ θεοὺς
 διακρίνοντα 
 πᾶσάν τε τὴν διδασκαλίαν περὶ κρίσεως ἐποιήσατο
 ἐπήγαγέν τε ἐπὶ τέλει τό· ἀνάστα, ὁ
 θεός, κρῖνον τὴν γῆν , ταῦτά τε πάντα τὸ πνεῦμα
 τὸ ἅγιον διὰ τοῦ προφήτου Ἀσὰφ ἐξενήνεκται· ἐπεὶ δὲ εὕρομεν
 καὶ τὸν μθ ψαλμὸν καὶ αὐτὸν ἐπιγεγραμμένον
 τοῦ Ἀσὰφ 
 καὶ τὰ περὶ κρίσεως διειληφότα ὁμοίως τοῖς
 προκειμένοις, εἰκότως ἡγησάμεθα ἀκόλουθον εἶναι ἐκεῖνον
 τούτῳ, ὄντα μὲν ὁμοίως τοῦ Ἀσὰφ τὴν αὐτὴν ὑπόθεσιν
 εἰσηγούμενον. εἴρηται γοῦν καὶ ἐν αὐτῷ· 
 θεὸς θεῶν κύριος ἐλάλησεν καὶ ἐκάλεσεν τὴν γῆν 
 ἀπὸ ἀνατολῶν ἡλίου μέχρι δυσμῶν. 
 Θέα
 γὰρ ὅπως τὸ μὲν τέλος τοῦ μετὰ χεῖρας φάσκει· ἀνάστα, ὁ θεός, κρῖνον τὴν γῆν , ἡ
 δὲ τοῦ μθ ἀρχή· θεὸς θεῶν κύριος ἐλάλησεν
 καὶ ἐκάλεσεν τὴν γῆν 
 . καὶ ἐνταῦθα μὲν εἴρηται· ὅτι
 σὺ κατακληρονομήσεις ἐν πᾶσι τοῖς ἔθνεσιν , ἐν
 ἐκείνῳ δέ· ἀπὸ ἀνατολῶν ἡλίου μέχρι δυσμῶν 
 . καὶ πάλιν ἐν μὲν τῷ μθ λέλεκται·
 
 
 ὁ θεὸς ἐμφανῶς ἥξει, 
 ὁ θεὸς ἡμῶν, καὶ οὐ παρασιωπήσεται, 
 
 ἐλθὼν 
 δὲ τί ποιήσει, ὁ μετὰ χεῖρας διδάσκει λέγων·
 
 ὁ θεὸς ἔστη ἐν συναγωγῇ θεῶν, 
 ἐν μέσῳ δὲ θεοὺς διακρίνει· 
 πῶς
 δὲ διακρίνει , ὁ μθ 
 διασαφεῖ φάσκων· 
 πῦρ ἐναντίον αὐτοῦ καυθήσεται, 
 κύκλῳ αὐτοῦ καταιγὶς σφόδρα. 
 
 
 προσκαλέσεται τὸν οὐρανὸν ἄνω 
 καὶ τὴν γῆν τοῦ διακρῖναι τὸν λαὸν αὐτοῦ. 
 
 Τούτων τοιγαροῦν ἕνεκα εἰκότως ἕπεσθαι τῷ μετὰ χεῖρας
 ἡγησάμεθα τὸν μθ . κἀκεῖνο δὲ τηρητέον, ὡς ὁμοίως
 τοῖς ἐνταῦθα συνημμένοις τοῦ Ἀσὰφ ψαλμοῖς τὴν ἀποβολὴν τοῦ
 Ἰουδαίων ἔθνους καὶ ταύτης τὰς αἰτίας περιέχουσιν καὶ ὁ
 μθ τοῦ αὐτοῦ τυγχάνων προφήτου ἀνατροπὴν τοῦ
 Μωσέως νόμου εἰσάγει διὰ τῆς τῶν θυσιῶν παραιτήσεως ὥστε
 καὶ ἐν ταὐτῷ τὴν ἀκολουθίαν δείκνυσθαι τῆς τῶν ἐμφερομένων
 διανοίας. διὰ τί δὲ μετατέθειται ὁ μθ ἐκ τῆς τῶν
 προκειμένων συναφείας, προτέτακται δὲ τῆς ἐν τῷ
 ν ψαλμῷ ἐξομολογήσεως, ἐν τοῖς εἰς αὐτὸν
 τεθεωρημένοις ἡμῖν προδιείληπται.

Ὠιδὴ ψαλμοῦ τῷ Ἀσάφ. 
 Ὁ θεός, τίς ὁμοιωθήσεταί σοι; 
 μὴ σιγήσῃς μηδὲ καταπραΰνῃς, ὁ θεός· 
 ὅτι ἰδοὺ οἱ ἐχθροί σου ἤχησαν, 
 καὶ οἱ μισοῦντές σε ἦραν κεφαλήν. 
 
 
 Ὁ μὲν οθ ψαλμὸς προανεφώνει τὸν ἀφανισμὸν τοῦ
 ἀμπελῶνος καὶ τὴν πτῶσιν τοῦ Ἰουδαίων ἔθνους τοῦ τε παρ’
 αὐτοῖς τετιμημένου τόπου τὸν ἐμπρησμὸν καὶ τὴν ἐρημίαν, οἱ
 δ’ ἑξῆς αὐτῷ δύο τὴν αἰτίαν ἐδίδασκον, δι’ ἣν πεπόνθα
 
 σιν ταῦτα. ὁ δὲ παρὼν συνημμένος ἐκείνοις ἱκετηρίαν καὶ
 δέησιν ὑπὲρ τοῦ λαοῦ ποιεῖται· ἔδει γὰρ μετὰ τὰ σκυθρωπὰ
 ὥσπερ τινὰ θεραπείαν προσάγειν τοῖς προλεχθεῖσιν μέλλοντας
 ἐν τούτῳ περιγράφεσθαι τοὺς τοῦ Ἀσὰφ ψαλμούς. διὸ καὶ
 ᾠδὴ ψαλμοῦ ἐπιγέγραπται ὁ
 παρὼν λόγος διὰ τὸ τὰ χρηστὰ ὑπερεύχεσθαι τοῦ λαοῦ. ἔστιν
 δὲ ὁ παρὼν τῶν ἐπιγεγραμμένων τοῦ
 Ἀσὰφ 
 ια , ὧν πρῶτος ἦν ὁ οβ ·
 συμπαραλαμβανομένου τοῖς προκειμένοις τοῦ μ καὶ
 θ διὰ τὸ καὶ αὐτὸν εἶναι τοῦ Ἀσὰφ 
 γένοιτ’ ἂν οἱ πάντες τὸν ἀριθμὸν ιβ . 
 Λέγει δὲ διὰ τοῦ παρόντος ὁ προφήτης ἐν τῇ πρὸς τὸν θεὸν
 ἱκετηρίᾳ· 
 ὁ θεός, τίς ὁμοιωθήσεταί σοι; 
 μὴ σιγήσῃς μηδὲ καταπραΰνῃς, ὁ θεός. 
 
 
 Σοὶ μὲν γάρ, φησί, τῷ θεῷ
 μακροθύμῳ ὄντι καὶ ἀνεξικάκῳ καὶ διὰ τοῦτο πάντων
 ἀνεχομένῳ, οὐδεὶς ὅμοιος· τίς γάρ σοι παραπλησίως τὰς τῶν
 ἀθέων καὶ ἀσεβῶν ἀνδρῶν δυσφημίας καὶ ὑπερηφανίας οἷος τ’
 ἂν εἴη φέρειν; διὸ σοὶ μέν,
 ὁ θεός , οὐδεὶς ὁμοιωθήσεται . 
 Ἐγὼ δὲ ὡς ἄνθρωπος ἡττώμενος ὑπὸ τῆς ἐμαυτοῦ ἀσθενείας
 τολμῶ δεῖσθαι καὶ σοὶ τῷ θεῷ μεθ’ ἱκετηρίας λέγειν· μὴ σιγήσῃς, μηδὲ καταπραΰνῃς, ὁ
 θεός . σιγᾷν δὲ
 λέγεται ὁ θεός, ἐπειδὰν ἐπαιρομένων τῶν ἀθέων καὶ δυσσεβῶν
 ἀνδρῶν ἀπροσποίητος μένει, μὴ ἐπάγων παραχρῆμα τὴν κατ’
 αὐτῶν ὀργὴν μηδὲ ταῖς κατ’ αὐτῶν τιμωρίαις χρώμενος. διὸ
 καὶ τοῖς ἁμαρτάνουσιν ὁ αὐτὸς Ἀσὰφ ἐν τῷ μ καὶ
 θ τὸν θεὸν εἰσάγει λέγοντα· 
 ταῦτα ἐποίησας, καὶ ἐσίγησα· 
 ὑπέλαβες ἀνομίαν, ὅτι ἔσομαί σοι ὅμοιος.
 
 
 Τὰ
 δὲ αἴτια τῆς σιγῆς τοῦ θεοῦ καὶ τῆς ἀνοχῆς καὶ τῆς
 μακροθυμίας παιδεύει ὁ ἀπόστολος γράφων· ἢ τοῦ
 πλούτου τῆς χρηστότητος αὐτοῦ καὶ τῆς ἀνοχῆς καὶ τῆς
 μακροθυμίας καταφρονεῖς ἀγνοῶν, ὅτι τὸ χρηστὸν τοῦ θεοῦ
 εἰς μετάνοιάν σε ἄγει; 
 ἀλλὰ σὺ μέν, φησίν, ὡς θεὸς πάντων ἀνεχόμενος
 πάντας φέρεις πρᾴως καὶ ἐπὶ τοῖς ἀσεβῆ καὶ ἄθεα
 ἐξαμαρτάνουσιν καὶ κατὰ σοῦ τοῦ θεοῦ βλασφημοῦσιν σιωπᾷς , ἐγὼ δὲ μὴ δυνάμενος ταῦτα
 ὁρᾶν δέομαι καὶ ἱκετεύω συγγνώμης τυχεῖν ἐπὶ τῷ μὴ δύνασθαι
 φέρειν σοι τῷ θεῷ παραπλησίως· τίς γάρ σοι
 ὁμοιωθήσεται; διὸ ὡς ἄνθρωπος ζῆλον ἔχων τὸν
 ὑπὲρ τῆς σῆς εὐσεβείας τολμῶ ἱκετερίαν σοι προσάγειν, ὥστε
 παύσασθαι μὲν τῆς ἀφάτου μακροθυμίας καὶ τῆς ἀνεξικάκου
 σιωπῆς, ἤδη δέ ποτε κινηθῆναι κατὰ τῶν τὰ ἀνήκεστα
 τετολμηκότων. διό φημι· μὴ σιγήσῃς μηδὲ
 καταπραΰνῃς· ἀνθ’ οὗ ὁ μὲν Ἀκύλας 
 μὴ καθησυχάσῃς 
 , ὁ δὲ Σύμμαχος 
 μὴ ἐρημάσῃς 
 , εἰρήκασιν. 
 Εἶτ’ ἐπιλέγει ἑξῆς· 
 ὅτι ἰδοὺ οἱ ἐχθροί σου ἤχησαν, 
 καὶ οἱ μισοῦντές σε ἦραν κεφαλήν, 
 
 κατὰ δὲ τὸν Ἀκύλαν · 
 ὅτι ἰδοὺ οἱ ἐχθροί σου ὤχλασαν, 
 καὶ μισοποιοῦντές σε ἦραν κεφαλήν, 
 κατὰ δὲ τὸν
 Σύμμαχον · 
 ἰδοὺ γὰρ οἱ ἐχθροί σού, φησί, συνηχοῦσιν, 
 καὶ οἱ μισοῦντές σε ἐπαίρουσι κεφαλήν. 
 
 Ἠχοῦσιν δὲ καὶ ὀχλάζουσιν 
 ἢ συνηχοῦσιν 
 
 οἱ ἐχθροὶ τοῦ θεοῦ, ὅτε οὐκέτι
 κρύβδην οὐδὲ πεφεισμένως τολμῶσι παραφθέγγεσθαι τὰς κατὰ
 τοῦ θεοῦ βλασφημίας. ἤδη δὲ ἐκ τοῦ προφανοῦς
 
 καὶ ἀθρόως οἱ πάντες κατὰ τοῦ θεοῦ τὰ ἄθεα προφέρονται
 ῥήματα, ὁποῖα τολμῶσι πράττειν κατὰ τοὺς τῶν διωγμῶν
 καιρούς· εἶτα δὲ καὶ ὑψαυχενοῦντες καὶ φρυαττόμενοι τὴν
 κεφαλὴν ἐπαίρουσιν , ὅτε
 μάλιστα ἐπιτριβὴν αὐτοῖς ἡ σιωπὴ τοῦ θεοῦ κατεργάζεται.
 τούτων δὲ τὴν κεφαλὴν αἰρόντων 
 οἱ τοῦ θεοῦ ἄνθρωποι καταπονούμενοι ταπεινοῦνται, ὡς
 ἔμπαλιν ταπεινουμένων τῶν ἐχθρῶν τοῦ θεοῦ αἱ τῶν ἁγίων καὶ
 θεοφιλῶν ἀνδρῶν κεφαλαὶ ὑψοῦνται. διὸ εἴρηταί που ἐξ αὐτῶν
 προσώπου τό· 
 καὶ νῦν ἰδοὺ ὕψωσεν κεφαλήν μου ἐπ’ ἐχθρούς μου.

Ἐπὶ τὸν λαόν σου κατεπανουργεύσαντο γνώμην 
 καὶ ἐβουλεύσαντο κατὰ τῶν ἁγίων σου· 
 εἶπαν· δεῦτε καὶ ἐξολοθρεύσωμεν αὐτοὺς ἐξ ἔθνους, 
 καὶ οὐ μὴ μνησθῇ τὸ ὄνομα Ἰσραὴλ ἔτι. 
 
 
 Δυσωπεῖ τὸν θεὸν ὁ προφήτης ἐν ἁγίῳ πνεύματι διὰ τοῦ
 ὑπομιμνήσκειν, ὡς ἄρα λαὸς 
 αὐτοῦ γεγόνοιο τὰ τοσαῦτα πεπονθώς. εἶτα καὶ τῶν ἐν τῷ λαῷ
 διαλαμψάντων πάλαι πρότερον ἁγίων τοῦ θεοῦ μέμνηται δεόμενος καὶ ἀντιβολῶν,
 μὴ τῶν ἐν αὐτοῖς ἀσεβῶν καὶ παρανόμων, μόνων δὲ τῶν ἁγίων αὐτοῦ μνησθῆναι καὶ δι’
 αὐτοὺς τὸ πᾶν κατελεῆσαι ἔθνος. ἀκόλουθα δὲ αὐτοῖς
 ποιοῦντες οἱ ἐχθροὶ 
 τοῦ θεοῦ τὸν λαὸν 
 αὐτοῦ πολεμοῦσιν δι’ αὐτὸν τὸν θεόν· καὶ πολεμοῦσι
 πανουργίᾳ χρώμενοι καὶ δόλῳ πρὸς τὸ καταβαλεῖν αὐτὸν καὶ
 ἀποστῆσαι τῆς τοῦ θεοῦ εὐσεβείας. διὸ λέλεκται· 
 ἐπὶ τὸν λαόν σου κατεπανουργεύσαντο γνώμην 
 καὶ ἐβουλεύσαντο κατὰ τῶν ἁγίων σου· 
 
 μεμελημένως γὰρ καὶ πεφρον τισμένως μηχανάς τινας κρυφίους κατὰ τοῦ λαοῦ τοῦ θεοῦ καττύουσι κατά τε
 τῶν ἁγίων αὐτοῦ ἐπιβουλὰς
 συσκευάζονται δι’ ἕνα σκοπόν, ὃν ἑαυτοῖς προθέμενοί φασιν·
 
 δεῦτε καὶ ἐξολοθρεύσωμεν αὐτοὺς ἐξ ἔθνους, 
 καὶ οὐ μὴ μνησθῇ τὸ ὄνομα Ἰσραὴλ ἔτι. 
 
 Οἱ μὲν οὖν θεομάχοι οὐ βούλονται ἐν ἀνθρώποις
 ἔθνος θεοῦ ὑφεστάναι, ἀλλὰ καὶ τὸ ὄνομα τοῦ Ἰσραὴλ
 ἐξαλειφθῆναι σπουδάζουσιν· ὁ δὲ θεὸς ἀεὶ ἔθνος ἑαυτῷ ἐπὶ
 γῆς καταρτίζων μετὰ τὴν τοῦ προτέρου λαοῦ πτῶσιν τὴν ἐξ
 ἐθνῶν συνεστήσατο ἐκκλησίαν καὶ τὸ καινὸν καὶ νέον ἔθνος τὸ
 καθ’ ὅλης τῆς οἰκουμένης ἐκ τῆς τῶν ἐθνῶν ἐκλογῆς ὑποστάν.
 διὸ μειζόνως καὶ τὸ ὄνομα τοῦ
 Ἰσραὴλ καὶ πάντων τῶν
 θεοφιλῶν ἀνδρῶν ἡ μνήμη ἀνυμνεῖται τά τε τῆς θεοσεβείας
 κατορθώματα διαλάμπει.

Ὅτι ἐβουλεύσαντο ἐν ὁμονοίᾳ ἐπὶ τὸ αὐτό· 
 κατὰ σοῦ διαθήκην διέθεντο 
 τὰ σκηνώματα τῶν Ἰδουμαίων καὶ οἱ Ἰσμαηλῖται, 
 Μωὰβ καὶ οἱ Ἀγαρηνοί, 
 Γεβὰλ καὶ Ἀμμὼν καὶ Ἀμαλήκ, 
 ἀλλόφυλοι μετὰ τῶν κατοικούντων Τύρον· 
 καὶ γὰρ καὶ Ἀσσοὺρ συμπαρεγένετο μετ’ αὐτῶν, 
 ἐγενήθησαν εἰς ἀντίληψιν τοῖς υἱοῖς Λώτ. 
 διάψαλμα. 
 
 
 Ὥσπερ διεγείρων καὶ παροξύνων τὸν θεὸν ὁ προφήτης ἐν τῇ
 ἱκετηρίᾳ τῇ ὑπὲρ τοῦ λαοῦ φάσκει τὸ κατὰ σοῦ · οὐ γὰρ κατὰ τοῦ λαοῦ, φησίν, ἀλλὰ
 κατὰ σοῦ καὶ κατὰ τῆς σῆς
 διαθήκης τετολμήκασιν οἱ τοῦ
 λαοῦ σου πολέμιοι. εἶθ’ ἑξῆς διεξέρχεται τὰ ἐν τῇ τῶν
 Ἀσσυρίων ἐπιθέσει κατὰ τοῦ Ἰουδαίων ἔθνους πραχθέντα. καὶ
 ταῦτα θεσπίζει προδιελθὼν τὰς αἰτίας, δι’ ἃς τοῖς πολεμίοις
 παρεδόθησαν· ἐν μὲν γὰρ τῷ πρὸ τούτου
 
 ψαλμῷ τοὺς ἄρχοντας ἀπήλεγχεν τοῦ λαοῦ φήσας· 
 ἕως πότε κρίνετε ἀδικίαν; 
 καὶ
 πάλιν· 
 οὐκ ἔγνωσαν οὐδὲ συνῆκαν, 
 ἐν σκότει διαπορεύονται· 
 ἐν
 δὲ τῷ ἀνωτέρῳ τὸ πᾶν διέβαλλεν ἔθνος εἰπών· 
 καὶ οὐκ ἤκουσεν ὁ λαός μου τῆς φωνῆς μου, 
 καὶ Ἰσραὴλ οὐ προσέσχεν μοι. 
 
 Ἀλλὰ καὶ ἐν τῷ οζ μακρὸν κατάλογον τῶν
 παρανομημάτων αὐτῶν διεξῆλθεν. 
 Ἀκολούθως οὖν τὰ συμβεβηκότα αὐτοῖς μακροῖς ὕστερον χρόνοις
 διὰ τὰς προλεχθείσας αἰτίας προφητεύει. καὶ ἐπεὶ κατὰ
 διαφόρους χρόνους πεπολιόρκηνται, πρότερον μὲν ὑπὸ
 Βαβυλωνίων, δεύτερον δὲ ὑπ’ Ἀντιόχου τοῦ τῆς Συρίας
 βασιλέως, καὶ τὸ πάντων ὕστατον ὑπὸ Ῥωμαίων μετὰ τὴν κατὰ
 τοῦ Σωτῆρος ἡμῶν τόλμαν, εἰκότως τῇ προγνώσει τοῦ πνεύματος
 τὰς τρεῖς ταύτας ὁ αὐτὸς προφήτης προαναφωνεῖ πολιορκίας·
 ἐν μὲν τῷ ογ τὴν ὑστάτην σημαίνων, ὡς κατὰ τοὺς
 οἰκείους τόπους παρεστήσαμεν· ἐν δὲ τῷ οη τὴν
 ἐπὶ Ἀντιόχου τοῦ Σύρου, καθὼς ἀποδέδεικται· ἐν δὲ τῷ μετὰ
 χεῖρας τῆς πρώτης μέμνηται, λέγω δὲ τῆς ὑπὸ Ἀσσυρίων, ἣν
 καὶ ὁ οθ ἐθέσπισεν τὸν ἐμπρησμὸν τοῦ ἀμπελῶνος
 καὶ τὴν ἐρημίαν αὐτοῦ σημήνας. 
 Ἔστιν δ’ οὖν καὶ ἀπὸ τῆς ἱστορίας μαθεῖν, ὅσα κατὰ τὸ αὐτὸ
 συνῆλθον ἔθνη κατὰ τοῦ Ἰουδαίων λαοῦ ἐν τῇ πρώτῃ τῶν
 Ἀσσυρίων ἐπιθέσει, ἃ καὶ ἡ μετὰ χεῖρας καταριθμεῖται
 προφητεία πρώτους Ἰδουμαίους 
 ὀνομάζουσα εἶτα Ἰσμαηλίτας καὶ
 τρίτους Μωαβίτας καὶ τετάρτους
 Ἀγαρηνοὺς εἶτα Γεβαληνοὺς καὶ
 
 Ἀμμανίτας καὶ Ἀμαληκίτας · καὶ ἐπὶ τούτοις ἀλλόφυλοι φησὶν μετὰ τῶν κατοικούντων Τύρον . 
 Ἀντὶ δὲ τοῦ ἀλλόφυλοι 
 Ἀκύλας καὶ Σύμμαχος 
 Φυλιστιαίαν 
 ἐκδεδώκασιν· ἔθος δὲ καλεῖν τούτῳ τῷ ὀνόματι τοὺς
 τὴν Γάζαν καὶ τὴν Ἀσκάλωνα καὶ τὴν πάραλον οἰκοῦντας. καὶ
 οὗτοι τοίνυν ἐφεξῆς οἱ παραλιῶται ἀλλόφυλοι μετὰ τῶν κατοικούντων Τύρον ἐπέθεντο,
 φησί, κατὰ τοῦ λαοῦ σου· καὶ ἐπὶ πᾶσιν ὁ Ἀσσύριος , τὸ δὴ κεφάλαιον τῶν
 κακῶν, σὺν τούτοις ὁρμώμενος καὶ τούτοις συμμάχοις χρώμενος
 τὴν παράταξιν ἐποιήσατο· ὁμοῦ τε πάντες οἱ προλεχθέντες
 
 ἐγενήθησαν εἰς ἀντίληψιν τοῖς υἱοῖς Λώτ, 
 
 ἀνθ’ οὗ ὁ μὲν Ἀκύλας 
 
 ἐγένοντο, φησί, βραχίων τοῖς υἱοῖς Λώτ, 
 ὁ δὲ Σύμμαχος · 
 ἐγένοντο σύμμαχοι τοῖς υἱοῖς Λώτ. 
 
 Υἱοὶ δὲ Λὼτ ἦσαν Ἀμμανῖται καὶ
 Μωαβῖται· δύο γὰρ οὗτοι γεγόνασιν υἱοὶ
 τοῦ Λώτ, Μωὰβ καὶ Ἀμμών. 
 Ταῦτα δέ, ὅτι μηδὲ ἄλλοτε ἐπληροῦτο ἢ κατὰ τοὺς Ἀσσυρίων
 χρόνους, σαφῶς ἡ ἱστορία παρίστησιν· τὸ τηνικαῦτα γὰρ πάντα
 τὰ ἐκ γειτόνων ἔθνη διαφθονούμενα τῇ Ἱερουσαλὴμ καὶ τῷ ἐν
 αὐτῇ ἐγηγερμένῳ ναῷ τοῦ θεοῦ διψῶντά τε τὴν ἀπώλειαν τοῦ
 πάντος Ἰουδαίων ἔθνους ὁμοῦ οὖν ἐπέθεντο κατ’ αὐτῶν τῇ τῶν
 Βαβυλωνίων δυναστείᾳ συμμαχήσαντα. τότε μὲν οὖν πολλὰ
 συνῆκτο κατ’ αὐτῶν τὰ τοῖς Ἀσσυρίοις συμμαχοῦντα ἔθνη, οὔτε
 δὲ κατὰ Ἀντίοχον οὔτε κατὰ τὴν ὑστάτην πολιορκίαν τὰ
 προκατηριθμημένα ἔθνη φαίνεται συμμαχήσαντα Ῥωμαίοις,
 ὁπηνίκα τὸν πρὸς Ἰουδαίους
 
 συνεστήσαντο πόλεμον.

Ποίησον αὐτοῖς ὡς τῇ Μαδιὰμ καὶ τῷ Σισάρα 
 ὡς τῷ Ἰαβὴμ ἐν τῷ χειμάρρῳ Κισών. 
 ἐξολοθρευθείησαν ἐν Ἀενδώρ, 
 ἐγενήθησαν ὡσεὶ κόπρος τῇ γῇ. 
 θοῦ τοὺς ἄρχοντας αὐτῶν ὡς τὸν Ὠρὴβ καὶ Ζὴβ 
 καὶ Ζεβεὲ καὶ Σαλμωνᾶ, πάντας τοὺς ἄρχοντας αὐτῶν, 
 οἵτινες εἶπαν· κληρονομήσωμεν ἑαυτοῖς τὸ ἁγιαστήριον τοῦ
 θεοῦ. 
 
 
 Τοιαῦτα θεσπίζει γενέσθαι τοῖς προλεχθεῖσιν ἔθνεσιν ὁ
 προφήτης, ὁποῖα τῷ Μαδιὰμ καὶ τῷ
 Σισάρα καὶ τῷ Ἰαβὴμ ἐν τῷ
 χειμάρρῳ Κισὼν συνέβη ποτέ· οἵτινες ὁμοῦ πάντες
 ἐξωλοθρεύθησαν ἐν Ἀενδὼρ καὶ
 ἐγενήθησαν ὡσεὶ κόπρος τῇ
 γῇ . ἀλλὰ καὶ τοὺς
 ἄρχοντας τῶν προλεχθέντων ἐθνῶν τοιαῦτα παθεῖν
 ἀξιοῖ, ὁποῖα πεπόνθασιν Ὠρὴβ καὶ Ζὴβ
 καὶ Ζεβεὲ καὶ Σαλμωνᾶς . τούτων δὲ πάντων τὴν
 ἱστορίαν εὑρήσεις ἐν τῇ βίβλῳ φερομένην τῶν Κριτῶν· ἔνθα
 καὶ ὁ Σισάρα καὶ ὁ Ἰαβὴς καὶ οἱ λοιποὶ οἱ
 κατωνομασμένοι, ὁπόσα καὶ τίνα κατὰ τοῦ Ἰσραὴλ
 ἐμηχανήσαντο, καὶ ὁποῖα πεπόνθασιν, ἡ γραφὴ παρίστησιν· ἐφ’
 ἣν ἀναπέμψωμεν τὸν βουλόμενον τὰ κατ’ αὐτοὺς εἰδέναι, διὰ
 τὸ μακροτέραν εἶναι τὴν περὶ αὐτῶν διήγησιν. τὰ αὐτὰ σὺν
 ἐκείνοις καὶ τούτους ἱκετεύει παθεῖν, διότι ὁμοίως ἐκείνοις
 καὶ οὗτοι εἰρήκασιν· κληρονομήσωμεν
 ἑαυτοῖς τὸ ἁγιαστήριον τοῦ θεοῦ. 
 
 Ἔλεγον δὲ ταῦτα καὶ οἱ περὶ τὸν Σισάρα καὶ Ἰαβὴς οἵ
 τε λοιποί, οὓς ὁ λόγος κατὰ λέξιν, περὶ τῆς σκηνῆς καὶ τῆς
 κιβωτοῦ τοῦ θεοῦ· τὸ γὰρ ἁγιαστήριον
 τοῦ θεοῦ ταῦτα ἦν, μήπω τῆς Ἱερουσαλὴμ
 συνεστώσης. 
 Ἐπηύ ξατο δὲ ταῦτα ὁ
 προφήτης κατὰ τῶν δεδηλωμένων. εἶτ’ οὐκ εἰς μακρὸν
 ἐπληροῦτο τὰ τῆς εὐχῆς· αὐτίκα γοῦν πραχρῆμα τῇ κατὰ τῶν
 Ἰουδαίων πολιορκίᾳ καὶ ἡ Ἀσσυρίων κατελύθη δυναστεία
 διαρκέσασα χρόνοις καὶ μέχρι τούτου συστᾶσα, μέχρις οὗ
 τοιαῦτα τετολμήκασιν κατὰ τῆς Ἱερουσαλήμ· μετ’ οὐ πολὺ γοῦν
 Κῦρος τῆς Περσῶν βασιλείας κρατήσας καταλύει τὴν Ἀσσυρίων
 ἀρχήν. καὶ τὰ λοιπὰ δὲ κατὰ μέρος ὠνομασμένα ἔθνη τοιαῦτα
 πέπονθεν, ὁποῖα ὁ λόγος προέφησεν, ὥστ’ εἰκότως ἄν τινα
 φῆσαι μὴ κατεύχεσθαι τὸν προφήτην ἐν τούτοις τῶν
 δηλουμένων, προφητεύειν δὲ αὐτοῖς τὰ ἐσόμενα, κατά τινα
 συνήθειαν τῆς γραφῆς προστακτικῷ τρόπῳ ἀντὶ προαγορευτικοῦ
 κεχρημένον, ὥσθ’ ἡμᾶς ἐξακούειν τό· ποίησον αὐτοῖς , ἀντὶ τοῦ· ποιήσεις τῇ Μαδιὰμ καὶ τῷ Σισάρα . 
 Ταῦτα δὲ περὶ τοῦ τέλους τῶν Ἀσσυρίων καὶ τῶν σὺν αὐτοῖς
 καταλεχθέντων ἐθνῶν προφητεύεται· οὐ μὴν καὶ περὶ τῶν τὴν
 ὑστάτην πολιορκίαν μετὰ τὴν τοῦ σωτῆρος ἡμῶν παρουσίαν
 κατειργασμένων τοιαῦτά τινα ἐφέρετο. διὸ οὐδὲν Ῥωμαῖοι
 τοιοῦτον πεπόνθασιν μετὰ τὴν κατὰ τοῦ ἔθνους
 ἐπιχείρησιν.

Ὁ θεός μου, θοῦ αὐτοὺς ὡς τροχόν, 
 ὡς καλάμην κατὰ πρόσωπον ἀνέμου· 
 ὡσεὶ πῦρ, ὃ διαφλέξει δρυμόν, 
 ὡσεὶ φλὸξ κατακαύσει ὄρη, 
 οὕτως καταδιώξεις αὐτοὺς ἐν τῇ καταιγίδι σου 
 καὶ ἐν τῇ οργῇ σου ταράξεις αὐτούς. 
 πλήρωσον τὸ πρόσωπον αὐτῶν ἀτιμίας, 
 καὶ ζητήσουσιν τὸ ὄνομά σου, κύριε. 
 
 
 Οὐκ ἀκαίρως ὁ προφήτης, μᾶλλον δὲ τὸ ἐν αὐτῷ
 
 ἅγιον πνεῦμα, ἰδιοποιεῖται τὸν θεὸν ἐν τῇ προκειμένῃ
 ἱκετηρίᾳ φάσκον· ὁ θεός μου . οὐ
 γὰρ ὁ θεὸς ἡμῶν φησίν, ἀλλ’·
 ὁ θεός μου , ὡς ἂν ἑνός που
 καὶ σπανίου περιλελειμμένου κατὰ τὸν δηλωθέντα καιρὸν τῆς
 τῶν Ἀσσυρίων πολιορκίας, ἀξίου τοῦ θεοῦ· ὡς γὰρ τοῦ λαοῦ
 παντὸς ἐκπεσόντος καὶ διὰ τὰς ἁμαρτίας τοῖς πολιορκηταῖς
 παραδοθέντος οὐ κοινοποιεῖ τὴν ἐπίκλησιν, ἐξ οἰκείου δὲ
 μόνου προσώπου ἐπάγει λέγον· 
 ὁ θεός μου, θοῦ αὐτοὺς ὡς τροχόν. 
 
 
 Τροχοῦ δὲ φύσις στρεπτὴ καὶ οὐχ
 ἑστῶσα ἐν ταὐτῷ· τοιοῦτος δὲ πᾶς ὁ τῶν ἀθέων βίος, καιρῷ
 μὲν εἰς ὕψος ἐπαιρόμενος, εἶτα στροφὴν ποιούμενος τὴν ἐπὶ
 τοὐναντίον, τροχῷ παραπλησίως. 
 Πρῶτον τοίνυν θοῦ αὐτοὺς ὡς τροχόν,
 φησίν, εἶτα ὡς καλάμην κατὰ
 πρόσωπον ἀνέμου καὶ ὡσεὶ
 πῦρ, ὃ διαφλέξει δρυμόν, καὶ ἐπὶ τούτοις ὡσεὶ φλόξ, ἣ κατακαύσει ὄρη · αὐτοὺς
 γὰρ κατ’ αὐτῶν ἐπαναστῆναι καὶ δι’ ἑαυτῶν τὰς τιμωρίας, ὧν
 τετολμήκασιν, ὑποσχεῖν διὰ τούτων θεσπίζει εἰπών· θοῦ αὐτούς , ἀντὶ τοῦ· θήσεις
 αὐτούς. 
 Παραθήσεις δὲ τῷ· 
 ὡς καλάμην κατὰ πρόσωπον ἀνέμου, 
 
 τὸ ἐν ἑτέροις λελεγμένον· 
 οὐχ οὕτως οἱ ἀσεβεῖς, οὐχ οὕτως, 
 ἀλλ’ ὡς ὁ χνοῦς, ὃν ἐκρίπτει ὁ ἄνεμος ἀπὸ προσώπου
 τῆς γῆς. 
 Τὸ
 δέ· 
 ὡσεὶ πῦρ, ὃ διαφλέξει δρυμόν, 
 
 παρίστησιν αὐτοὺς εἶναι τὸ πῦρ , καὶ αὐτοὺς εἶναι τὸν δρυμόν , ὥστε αὐτοὺς ὑφ’ ἑαυτῶν φλεχθήσεσθαι
 κατὰ τὸ φάσκον λόγιον· πορεύεσθε τῷ φωτὶ τοῦ πυρὸς
 ὑμῶν, καὶ τῇ φλογί, ᾗ ἐξεκαύσατε. 
 Τὸ δέ, 
 ὡσεὶ φλὸξ ἣ κατακαύσει ὄρη, 
 
 δείκνυσιν
 
 τῆς αὐτῶν κακίας τὸ μέγεθος, καὶ ὡς ἡ αὐτῶν φλὸξ τὰ ἐπάρματα αὐτῶν καὶ τὰ
 ὑψώματα ὥσπερ τινὰ ὄρη
 κατακαύσει . Ἐπιλέγει δὲ τούτοις· 
 οὕτως καταδιώξεις αὐτοὺς ἐν τῇ καταιγίδι
 σου · 
 
 καὶ ἐν ἑτέροις δὲ λέλεκται· 
 πῦρ καὶ θεῖον καὶ πνεῦμα καταιγίδος, ἡ μερὶς τοῦ
 ποτηρίου αὐτῶν. 
 
 Ἐδίδαξεν δὲ διὰ τούτων ὁ λόγος, ὅτι ἡ καταιγὶς καὶ ἡ ὀργὴ τοῦ θεοῦ οὐ πάθη τυγχάνει
 τοῦ θεοῦ, ἀλλ’ ἡ τοιάδε τις ἐπίσκηψις, δι’ ἧς αὐτοὺς καθ’
 ἑαυτῶν ἐπαναστάντας ἐξ ἑαυτῶν λαβεῖν, ὧν ἔδρασαν, τὴν
 τιμωρίαν συνέβαινεν. 
 Ταῦτα δὲ πάντα ἱκετεύει ἢ καὶ μᾶλλον θεσπίζει κατὰ τῶν
 ἐχθρῶν τοῦ θεοῦ ἔσεσθαι, ἵνα κἂν οὕτως ποτὲ ὠφεληθεῖεν, εἰ
 δὴ ὠφέλεια μεγίστη τυγχάνει τὸ γνῶναι τὸν θεόν καὶ ἐπὶ
 ζήτησιν τοῦ ὀνόματος αὐτοῦ
 ἐλθεῖν· ὅπερ ἔσεσθαι περὶ αὐτοὺς μετὰ τὰ προλεχθέντα
 διδάσκει λέγων· 
 καὶ ζητήσουσιν τὸ ὄνομά σου, κύριε.

Αἰσχυνθήτωσαν καὶ ταραχθήτωσαν εἰς τὸν αἰῶνα τοῦ αἰῶνος 
 καὶ ἐντραπήτωσαν καὶ ἀπολέσθωσαν. 
 καὶ γνώτωσαν, ὅτι ὄνομά σοι κύριος, 
 σὺ μόνος ὕψιστος ἐπὶ πᾶσαν τὴν γῆν. 
 
 
 Τῆς τῶν ἐχθρῶν τοῦ θεοῦ τελευτῆς δύο τρόπους ἔσεσθαι
 θεσπίζει· ἕνα μὲν καθ’ ὃν χρηστὰς αὐτοῖς ἐλπίδας ἐπιγράφει·
 εἰ δὴ ἀγαθὸν ἡ γνῶσις τοῦ θεοῦ καὶ ἡ τοῦ ὀνόματος αὐτοῦ
 κατάληψις καὶ τὸ παιδευθῆναι τοὺς πρότερον μὴ εἰδότας τὸν
 θεόν, ὡς ἄρα αὐτὸς εἴη μόνος ὕψιστος
 ἐπὶ πᾶσαν τὴν γῆν· τοὺς γὰρ ταῦτα ὁμολογοῦντας
 λήθην μὲν πεποιῆσθαι τῆς προτέρας ἑαυτῶν πολυθέου πλάνης
 εἰκὸς ἀποθέσθαι τε τὴν ματαίαν καὶ ἀπα τηλὴν περὶ θεῶν ψευδολογίαν. τὸν δὲ
 ἕτερον τρόπον, καθ’ ὃν αἰσχύνην καὶ ταραχὴν καὶ ἐντροπὴν
 καὶ ἐπὶ πᾶσι τούτοις ἀπώλειαν προαγορεύει τοῖς τούτων
 ἀξίοις· τοῖς μὲν γὰρ ἐκ τῆς θείας ἐπιστροφῆς μεταβάλλουσιν
 ἐπὶ τὸ κρεῖττον τὴν θείαν γνῶσιν παρέσεσθαι διδάσκει, τοῖς
 δὲ τῇ ἑαυτῶν ἐγκαταγερῶσι κακίᾳ τὸν ὄλεθρον καὶ τὴν
 ἀπώλειαν ἀπειλεῖ. διὸ περὶ μὲν τῶν χειρόνων λέλεκται·
 
 αἰσχυνθήτωσαν καὶ ταραχθήτωσαν εἰς τὸν αἰῶνα τοῦ
 αἰῶνος 
 καὶ ἐντραπήτωσαν καὶ ἀπολέσθωσαν, 
 
 περὶ δὲ τῶν ἐπὶ τὸ κρεῖττον μεταβληθησομένων τό·
 
 καὶ γνώτωσαν, ὅτι ὄνομά σοι κύριος, 
 σὺ μόνος ὕψιστος ἐπὶ πᾶσαν τὴν γῆν. 
 
 
 Δύναται δὲ καὶ περὶ τῶν αὐτῶν τὰ πάντα λέγεσθαι ὡς τῶν
 ἐχθρῶν τοῦ θεοῦ, καθ’ ὃν πείσονται καιρὸν τὰ
 προκαταλεχθέντα, ἐντραπησομένων 
 καὶ καταισχυνθησομένων καὶ
 ἀπωλείᾳ παραδοθησομένων, καὶ τότε αὐτῇ πείρᾳ γνωσομένων καὶ ὁμολογησόντων ἕνα
 εἶναι καὶ μόνον θεὸν τὸν ὕψιστον καὶ ἐπὶ
 πᾶσαν τὴν γῆν τὸν καὶ δικαίᾳ κρίσει μετελθόντα
 αὐτοὺς τῶν τετολμημένων αὐτοῖς χάριν.

Εἰς τὸ τέλος, ὑπὲρ τῶν ληνῶν· 
 τοῖς υἱοῖς Κορέ ψαλμός. 
 Ὡς ἀγαπητὰ τὰ σκηνώματά σου, κύριε τῶν δυνάμεων. 
 ἐπιποθεῖ καὶ ἐκλείπει ἡ ψυχή μου εἰς τὰς αὐλὰς τοῦ
 κυρίου, 
 ἡ καρδία μου καὶ ἡ σάρξ μου ἠγαλλιάσατο ἐπὶ θεὸν ζῶντα. 
 
 
 Διαλελοιπότων τῶν ἐπιγεγραμμένων ψαλμῶν τοῦ
 Ἀσάφ , ὧν πρῶτος μὲν ἦν ὁ οβ ,
 τελευταῖος δὲ ὁ β καὶ π , ἕπεται ὁ
 παρὼν πγ , τοῖς υἱοῖς
 Κορὲ ἐπι γεγραμμένος, περὶ ὧν ἐν τοῖς προτεχνολογουμένοις τὰ
 δόξαντα διειλήφαμεν. 
 Ἐπιτηρῆσαι δὲ ἀναγκαῖον, ὡς οἱ πάντες τοῦ Ἀσὰφ
 δώδεκα τυγχάνουσι τὸν ἀριθμὸν ψαλμοί· ἰσάριθμοι δὲ
 τούτοις εἰσὶ καὶ οἱ ἐπιγραφόμενοι τῶν υἱῶν
 Κορέ . ἀλλὰ τῶν υἱῶν Κορὲ ὀκτὼ
 μὲν ἦσαν ἑξῆς συνημμένοι οἱ ἀπὸ τοῦ μα ψαλμοῦ,
 οἱ δὲ λείποντες τέσσαρες ἐνταῦθα πρόκεινται, ἀρχόμενοι μὲν
 ἀπὸ τοῦ πγ , ἐφεξῆς δὲ κείμενοι τῶν
 ἐπιγεγραμμένων τοῦ Ἀσάφ . ὡς αὕτως δὲ καὶ οἱ
 τοῦ Ἀσὰφ 
 ια μέν εἰσι συνημμένοι, οἱ ἀπὸ οβ καὶ
 ἐπὶ τὸν πβ , ὁ δὲ ιβ ἑξῆς κατατέτακται
 τοῖς πρώτοις ὀκτὼ τῶν υἱῶν Κορέ, ὥσπερ ἀντιδόσεως γενομένης
 διὰ τὰς ἐν ταῖς παρ’ ἑκατέροις προφητείας ἐπικοινωνούσας
 ἀλλήλαις θεωρίαις. 
 Ἦσαν μὲν οὖν οἱ πρῶτοι τῶν υἱῶν Κορὲ ὀκτὼ
 τὸν ἀριθμόν, οἱ πάντες ἀπὸ τοῦ μα ἀρχόμενοι, καὶ
 λήγοντες εἰς τὸν μη . περιεῖχον δὲ ὡς ἐν κεφαλαίῳ
 εἰπεῖν ἐπὶ τῷ ἐκ περιτομῆς λαῷ κλαυθμὸν καὶ θρῆνον καὶ
 ὀδυρμὸν Χριστοῦ τε παρουσίαν καὶ κλῆσιν ἐθνῶν. 
 Ἀλλὰ τῶν μὲν εἰρημένων ὀκτὼ τοιαύτη τις ἦν ἡ ὑπόθεσις· τῶν
 δὲ ἐπὶ τοῦ παρόντος ἐπιγεγραμμένων καὶ αὐτῶν υἱῶν
 Κορὲ τεσσάρων ὄντων, οἱ μὲν ὕστατοι δύο γένεσιν
 καὶ θάνατον αὐτοῦ περιειλήφασιν, ὥσπερ ἐπίτηδες
 ταμιευσαμένου τοῦ λόγου ἐπὶ τέλει πάντων τὰς περὶ
 
 τούτων προρρήσεις ἐκφῆναι. πολὺς γοῦν ἦν ὁ περὶ τῆς
 γενέσεως αὐτοῦ λόγος, ὃν ἐν τῷ πς ψαλμῷ
 ἐπικεκρυμμένως ᾐνίξατο, καὶ ἐπιπλείων καὶ βαθύτερος ὁ περὶ
 τοῦ
 
 θανάτου αὐτοῦ, ὃν ὑπὲρ ἀνθρώπων ἀνεδέξατο, ὃς ἐν τῷ πάντων
 τῶν ἐπιγεγραμμένων υἱῶν Κορὲ τελευταῖος,
 λέγω δὲ τῷ πζ , περιείληπται. οἱ δὲ τούτων
 ἡγούμενοι δύο ψαλμοί, ὅ τε μετὰ χεῖρας καὶ ὁ ἑξῆς αὐτῷ, τὴν
 εἰς ἀνθρώπους αὐτοῦ παρουσίαν καὶ τὰ ἐπὶ ταύτῃ κατορθώματα
 θεσπίζουσιν. 
 Ὅ γε μὴν προκείμενος ἐπιγέγραπται· 
 
 εἰς τὸ τέλος, ὑπὲρ τῶν ληνῶν. 
 
 
 Τριῶν δὲ ὄντων τῶν τὴν τοιαύτην ἐπιγραφὴν ἐχόντων εἷς μὲν
 οὗτος τυγχάνει· ὁμοίως δ’ ἐπιγέγραπται καὶ ὁ η 
 καὶ πάλιν ὁ π . ἀλλὰ τούτων μὲν δύο ὠνομάσθησαν
 ψαλμοί , ὅ τε η καὶ ὁ παρών,
 διὸ χρηστῶν παρόντων ἀπαγγελίας περιέχουσιν. ὁ δὲ
 π ἦν μὲν ὑπὲρ τῶν ληνῶν , οὐ
 μὴν καὶ ψαλμός, διὰ τὸ σκυθρωπά τινα περιέχειν κατὰ τοῦ
 Ἰσραήλ. 
 Τρεῖς δὲ ὄντες οἱ ὑπὲρ τῶν ληνῶν τρισὶν
 ἀνάκεινται προσώποις· ὁ μὲν η 
 τῷ Δαυίδ , ὁ δὲ π 
 τῷ Ἀσὰφ , ὁ δὲ μετὰ χεῖρας τοῖς υἱοῖς Κορέ . καὶ συμφώνως γε οἱ
 τρεῖς ἐπιγράφονται εἰς τὸ τέλος , ὡς οἶμαι
 διὰ τὰς ἐν αὐτοῖς προφητείας εἰς τὸ τέλος τῶν καιρῶν καὶ
 ἐπὶ συντελείᾳ τοῦ αἰῶνος ἐπιτελεσθείσας. 
 Πάλαι μὲν οὖν, ὡς ἂν ἑνὸς ὑπάρχοντος ἀμπελῶνος, περὶ οὗ
 εἴρητο· ὁ γὰρ ἀμπελὼν κυρίου Σαβαὼθ οἶκος τοῦ Ἰσραήλ
 ἐστιν, μία ὥσπερ ληνὸς ἦν ἐν αὐτῷ, ἧς μέμνηται
 ὁ Ἡσαΐας ἐκ προσώπου τοῦ κυρίου λέγων· καὶ ᾠκοδόμησα
 πύργον, καὶ προλήνιον ὤρυξα ἐν αὐτῷ . ἐσήμαινε δὲ
 ἄρα διὰ μὲν τοῦ πύργου τὸν ἐν Ἱεροσολύμοις
 νεὼν, διὰ δὲ τοῦ προληνίου τὸ πρὸς τῷ ναῷ
 θυσιαστήριον· ὅπερ οὐ ληνόν, ἀλλὰ προλήνιον 
 ὠνόμασεν εἰκότως, ἐπειδὴ
 
 τῶν νοητῶν τὰ σωματικὰ προηγεῖτο καὶ πρὸ τῆς καινῆς
 διαθήκης ἡ παλαιὰ σύμβολα καὶ εἰκόνας τῶν ἀληθῶν περιέχουσα
 παρὰ Ἰουδαίοις ἐφυλάττετο. διόπερ οὐ ληνός, ἀλλὰ
 προλήνιον ὠνομάζετο τὸ παρ’ ἐκείνοις
 θυσιαστήριον. ὡς ἑνὸς δὲ τοῦ ἀμπελῶνος μία ἦν πάλαι ληνὸς
 καὶ ἑνὸς ναοῦ θυσιαστήριον. 
 Οἱ δὲ ἐν τῷ παρόντι δηλούμενοι τρεῖς ψαλμοὶ οὐ περὶ μιᾶς,
 ἀλλὰ περὶ πολλῶν μνημονεύουσι ληνῶν , τῶν ἀνὰ
 πᾶσαν τὴν οἰκουμένην τοῦ σωτῆρος ἡμῶν ἐκκλησιῶν τοῦτον
 δηλουμένων τὸν τρόπον. αὐτίκα διὰ τῶν προκειμένων εἴρηται
 μὲν ἐν τῇ προγραφῇ· ὑπὲρ τῶν
 ληνῶν, ἑξῆς δὲ ἐπιλέγεται· 
 
 ὡς ἀγαπητὰ τὰ σκηνώματά σου, κύριε τῶν δυνάμεων, 
 
 
 μονονουχὶ σαφηνίζοντος τοῦ λόγου τὰς προτεταγμένας ληνούς , τίνες ποτὲ εἶεν. δηλοῖ γὰρ
 ταύτας εἶναι τὰ σκηνώματα τοῦ
 κυρίου , δηλαδὴ τὰς ἐκκλησίας
 αὐτοῦ, ἃς προϊὼν λευκότερον πάλιν ὀνομάζει λέγων· 
 
 ἐπιποθεῖ καὶ ἐκλείπει ἡ ψυχή μου εἰς
 τὰς αὐλὰς τοῦ κυρίου. 
 
 Καὶ αὖθις προϊών φησι· 
 
 τὰ θυσιαστήριά σου, κύριε τῶν δυνάμεων.
 
 
 Καὶ ὅρα εἰ μὴ συμφώνως τῇ προγραφῇ ὑπὲρ
 τῶν ληνῶν περιεχούσῃ πληθυντικῶς τὰ σκηνώματα εἴρηται καὶ αἱ αὐλαὶ καὶ τὰ
 θυσιαστήρια, σαφῶς τοῦ λόγου οὐκέτι τὸ παλαιὸν
 ἓν σκήνωμα τὸ ἐν Ἱεροσολύμοις,
 οὐδὲ τὸ ἓν θυσιαστήριον τὸ
 αὐτόθι ἱδρυμένον, οὐδὲ τὴν αὐτόθι μίαν αὐλήν , ἀλλὰ
 
 τὰ καθ’ ὅλης τῆς ἀνθρώπων οἰκουμένης θυσιαστήρια καὶ τὰ
 σκηνώματα καὶ τὰς
 αὐλὰς δηλοῦντος. 
 Ἄλλοι μὲν οὖν ἄλλα, φησίν, ἀγαπῶσι
 
 καὶ περὶ πολλοῦ ποιοῦνται· ἐμοί δὲ, ὦ κύριε, τὰ σὰ σκηνώματα προσφιλῆ καὶ ἀγαπητὰ τυγχάνει, ἐν οἷς κατηξίωσας
 αὐτὸς ἅμα ἀνθρώποις τὰς διατριβὰς ποιησάμενος κατασκηνῶσαι
 φήσας· ὅπου δύο καὶ τρεῖς συνηγμένοι εἰσὶν εἰς τὸ
 ἐμὸν ὄνομα, ἐκεῖ εἰμι ἐν μέσῳ αὐτῶν. οὕτω δέ
 μοι προσφιλῆ καὶ ἀγαπητὰ 
 τυγχάνει τὰ εἰρημένα, ὥστε δι’ ὑπερβολὴν ἐπιθυμίας αὐτῶν
 ὁμολογεῖν ἐκλείπειν τὴν ψυχήν μου τῷ περὶ αὐτὰς πόθῳ
 νικωμένην καὶ τῆς ζωῆς αὐτῆς προτιμᾶν τὰς ἐν ταῖς αὐλαῖς σου διατριβάς. 
 Kαὶ οὐ μόνη γε ἡ ψυχή μου
 ἐκλείπει , ἀλλὰ καὶ ἡ καρδία
 μου καὶ πρὸς τῇ καρδίᾳ μου καὶ αὐτό μου τὸ σῶμα
 καὶ ἡ σάρξ, ἣν περιβέβλημαι.
 καὶ ταῦτα γὰρ ἐκ τῆς μνήμης τῆς παρὰ σοὶ ζωῆς χαρᾶς
 πληροῦται καὶ εὐφροσύνης, ὥστ’ ἀληθεύοντά με λέγειν· 
 
 ἡ καρδία μου καὶ ἡ σάρξ μου ἠγαλλιάσατο ἐπὶ θεὸν ζῶντα. 
 
 
 Ζῶν γὰρ ὁ ἡμέτερος θεὸς καὶ μόνος ἰδιόκτητον καὶ φυσικὴν ἐν
 αὐτῷ κεκτημένος ζωήν, μᾶλλον δὲ αὐτὸς ὢν ἡ
 πηγὴ πάσης ζωῆς πᾶσι τοῖς αὐτῷ
 πλησιάζουσι ταύτης μεταδίδωσι. διόπερ καὶ αὐτὴ ἡ φύσει
 θνητὴ καὶ φθαρτή μου σὰρξ 
 χαίρει καὶ συγχαίρει, ἅτε δι’ αὐτῆς κοινωνήσουσα αἰωνίου
 ζωῆς καὶ τῆς τοῦ θεοῦ χάριτος μεταληψομένη. ταῦτα δέ φησιν
 ὁ προφήτης διδάσκων, ὁποῖον εἶχεν ἔρωτα καὶ πόθον περὶ τὰ
 ὑπ’ αὐτοῦ προφητευόμενα. διόπερ ὁ σωτὴρ ἡμῶν ἔλεγε·
 πολλοὶ προφῆται καὶ δίκαιοι ἐπεθύμησαν ἰδεῖν, ἃ
 ὑμεῖς βλέπετε, καὶ οὐκ ἴδον. 
 
 Τὴν σάρκα δέ φησιν ἅμα τῇ καρδίᾳ ἀγαλλιᾶσθαι ἐπὶ θεὸν
 ζῶντα, αἰνιτ
 
 τόμενος ὡς οἶμαι καὶ τοῦ σωτῆρος τὴν ἐκ νεκρῶν ἀνάστασιν.
 ἐπειδὴ γὰρ οἱ τῶν ἐθνῶν νομιζόμενοι θεοὶ νεκροὶ καὶ ἄψυχοι
 τυγχάνουσι· 
 
 τὰ γὰρ εἴδωλα τῶν ἐθνῶν ἀργύριον καὶ χρυσίον, 
 ἔργα χειρῶν ἀνθρώπων. 
 
 
 Ταῦτα δὲ ἔσεβον οἱ τότε ἄνθρωποι· ἐγώ, φησίν, οὐ τοιοῦτόν
 τινα θεόν, ἀλλὰ ζῶντα θεὸν 
 προθεωρῶν τῇ καρδίᾳ εὐφραίνομαι
 καὶ αὕτη δέ μου ἡ σὰρξ ἐπὶ 
 τούτῳ τῷ θεῷ ἠγαλλιάσατο , ὡς
 ἐπὶ θεῷ ἀληθῶς ζῶντι καὶ
 ζωοποιοῦντι τοὺς νεκρούς, ὃς καὶ αὐτήν μου ζωοποιήσει
 τὴν σάρκα διὰ τῆς ἑαυτοῦ
 ἀναστάσεως. διὸ πρὸς τῇ ψυχῇ 
 καὶ ἡ σάρξ μου ἠγαλλιάσατο .

Καὶ γὰρ στρουθίον εὗρεν ἑαυτῷ οἰκίαν 
 καὶ τρυγὼν νοσσιὰν ἑαυτῇ, οὗ θήσει τὰ νοσσία αὐτῆς, 
 τὰ θυσιαστήριά σου, κύριε τῶν δυνάμεων. 
 
 
 Καὶ πῶς γὰρ οὐ δίκαιον, φησί, προσφιλῆ καὶ ἀγαπητὰ ὁμολογεῖν εἶναι τὰ σκηνώματά σου, ὦ κύριε , ὁπότε καταφυγὴ γέγονε παντὶ
 τῷ οἵῳ τε λέγειν· 
 
 ἡ ψυχὴ ἡμῶν ὡς στρουθίον ἐρρύσθη 
 ἐκ τῆς παγίδος τῶν θηρευόντων, 
 
 
 καὶ πάλιν τῷ φάσκοντι· 
 
 ἐπὶ τῷ κυρίῳ πέποιθα, πῶς ἐρεῖτε τῇ ψυχῇ μου· 
 μεταναστεύου ἐπὶ τὰ ὄρη ὡς στρουθίον; 
 ὅτι ἰδοὺ οἱ ἁμαρτωλοὶ ἐνέτειναν τόξον, 
 ἡτοίμασαν βέλη εἰς φαρέτραν. 
 
 
 Πολλῶν γὰρ τὴν τοῦ θεοφιλοῦς ψυχὴν παγίσι περιβάλλειν καὶ
 δικτύοις ὥσπερ θηρεύειν αὐτὴν πειρωμένων διιπταμένην ὧδε
 κἀκεῖσε καὶ πάντη περινοστοῦσαν τῷ μὴ ἔχειν ἀνάπαυσιν ἐν τῷ
 θνητῷ βίῳ μόνα τὰ τοῦ θεοῦ σκηνώματα καταφυγὴ τῇ τοιαύτῃ γέγονε. διὸ
 εἴρηται· 
 
 καὶ γὰρ στρουθίον εὗρεν ἑαυτῷ οἰκίαν. 
 
 
 Ἀλλὰ
 
 καὶ τρυγὼν νοσσιάν 
 
 ἡ κατὰ τὴν ἐνεστῶσαν ζωὴν σεμνότητα καὶ σωφροσύνην ἀσκοῦσα
 ψυχὴ (τοιοῦτον γὰρ εἶναι λέγεται τὸ ὄρνεον) ἀποκλᾳομένη καὶ
 θρηνοῦσα τὴν ἐν ἀνθρώποις κακίαν εὗρε καταφυγὴν καὶ αὐτὴ τὰ
 καθ’ ὅλης τῆς οἰκουμένης ἱδρυθέντα διὰ τῆς τοῦ Χριστοῦ σου
 διδασκαλίας θυσιαστήρια · ἔνθα
 ὥσπερ ἐν καλιαῖς καὶ νεοττίαις τὰ ἀρτιγενῆ καὶ νεογνὰ τῶν
 αὐτῆς τέκνων ἀποθήσεται ἀσφαλῆ καὶ ἀνεπιβούλευτον εὑροῦσα
 τοῖς ἑαυτῆς νεοττοῖς μονήν· ὥστε εἶναι τὰ θυσιαστήριά σου 
 στρουθίῳ μὲν οἰκίαν , καλιὰν δὲ τρυγόνι . 
 Ταῦτα γὰρ τὰ ὄρνεα, τὸ στρουθίον λέγω καὶ ἡ τρυγών , πάλαι μέν, πρὸ τοῦ συστῆναι τὰ πανταχοῦ
 γῆς θυσιαστήρια , οὐκ εἶχε
 καταφυγήν· ἐπλανᾶτο δὲ μακροῖς χρόνοις, ἐν οἷς ἠλαύνετο καὶ
 ἐδιώκετο πρὸς τῶν θηρευτῶν. διὸ δὴ ἔλεγον ὁ δίκην στρουθίου ἐλαυνόμενος· 
 
 ἐπὶ τῷ κυρίῳ πέποιθα, πῶς ἐρεῖτε τῇ ψυχῇ μου, 
 μεταναστεύου ἐπὶ τὰ ὄρη ὡς στρουθίον; 
 
 
 Καὶ οἱ ῥυσθέντες γε ἐκ χειρὸς ἐχθρῶν, ὡμολόγουν λέγοντες
 καὶ αὐτοί· 
 
 ἡ ψυχὴ ἡμῶν ὡς στρουθίον ἐρρύσθη 
 ἐκ τῆς παγίδος τῶν θηρευόντων. 
 
 
 Ἀφανεῖς οὖν καὶ ἀόρατοι οἱ θηρευταὶ ταῖς τὸν οὐράνιον καὶ
 μετάρσιον βίον μεταδιωκούσαις ψυχαῖς ἐπιβουλεύοντες δίκτυα
 καὶ παγίδας ἱστῶντες θήρατρά τε παντοῖα κατεσκεύαζον εἰς
 ἐπιβουλὴν αὐτῶν. καὶ ταῦτά γε παρίστατο διὰ τοῦ
 προηγουμένου ψαλμοῦ, ἐν ᾧ εἴρητο· 
 
 ὅτι ἰδοὺ οἱ ἐχθροί σου ἤχησαν, 
 
 
 καὶ οἱ μισοῦντές σε ᾖραν κεφαλήν. 
 
 
 ἐπὶ τὸν λαόν σου κατεπανουργεύσαντο γνώμην 
 
 
 καὶ ἐβουλεύσαντο κατὰ 
 
 τῶν ὁσίων σου. 
 
 Κατὰ τούτους γὰρ τοὺς τῶν διωγμῶν καιροὺς, καθ’ οὓς οἱ
 ἐχθροὶ τοῦ θεοῦ τὸν λαὸν αὐτοῦ πολεμοῦντες ἤλαυνον, οἱ τοῦ
 θεοῦ ἄνθρωποι δίκην στρουθίων 
 ὧδε κἀκεῖσε περιφεύγοντες ὕστερόν ποτε εἰρήνης
 καταξιωθέντες εὗρον τὰ
 σκηνώματα τοῦ θεοῦ καὶ τὰς
 αὐλὰς αὐτοῦ καὶ τὰ
 θυσιαστήρια καταφυγὴν ἑαυτοῖς καὶ ἀνάπαυσιν. 
 Εἴποις δ’ ἂν τοὺς μὲν εὐζώνους καὶ τὸν μονήρη βίον
 ἐπανῃρημένους εἶναι τὸ στρουθίον , τοὺς δὲ παιδοποιίας καὶ τῆς ἄλλης
 οἰκονομίας πρόνοιαν πεποιημένους τὴν τρυγόνα , ἣν τῷ θεῷ φησι προσφέρειν δεῖν τοὺς
 ἑαυτοὺς νεοττοὺς καὶ ἀνατιθέναι αὐτοὺς ὡς ἐν καλιᾷ ἐν
 τοῖς θυσιαστηρίοις αὐτοῦ.

Ὁ βασιλεύς μου καὶ ὁ θεός μου, 
 μακάριοι πάντες οἱ κατοικοῦντες ἐν τῷ οἴκῳ σου, 
 εἰς τοὺς αἰῶνας τῶν αἰώνων αἰνέσουσί σε. 
 διάψαλμα. 
 
 
 Διὰ τί προσφιλῆ μοι τυγχάνει καὶ ἀγαπητὰ τὰ σκηνώματά σου, καὶ τίνος ἕνεκα
 ἐκλείπει ἡ ψυχή μου περὶ
 αὐτά, ἀλλὰ καὶ ἡ καρδία μου καὶ ἡ σάρξ
 μου ἐπὶ τίνι ἠγαλλιάσατο ; ἐπειδήπερ εὗρεν ἑαυτῷ στρουθίον οἰκίαν καὶ τρυγὼν νοσσιὰν τὰ
 θυσιαστήριά σου, κύριε τῶν δυνάμεων · παρ’ οἷς
 θυσιαστηρίοις 
 οἱ μὴ πρὸς βραχὺ διατρίβοντες,
 ἀλλ’ εἰς τὸ διηνεκὲς κατοικοῦντες καὶ παραμόνως ἐμμένοντες
 τρισμακάριοι τυγχάνουσι. 
 Τοῦτο δ’ εἰπὼν πάντα τὰ παρὰ Μωσεῖ νόμιμα περιέγραψεν. οὐ
 γὰρ μακαρίους εἶπε τοὺς
 ἐμπεριτόμους, οὐδὲ τοὺς τὰ Σάββατα φυλάττοντας, οὐδὲ τοὺς
 τὰς παρὰ Μωσεῖ θυσίας καὶ τὰς λοιπὰς τοῦ σωματικοῦ νόμου
 ἐντολὰς
 
 ἐπιτηροῦντας, ἀλλ’ οὐδὲ τοὺς ἀπογόνους Ἀβραάμ, οὐδὲ τὸν
 Ἰσραήλ,
 
 οὐδὲ τὸ Ἰουδαίων ἔθνος, ἀλλ’ ἁπαξαπλῶς ἅπαντας τοὺς κατοικοῦντας ἐν τῷ οἴκῳ τοῦ
 θεοῦ. καὶ τί γὰρ ἂν γένοιτο ἀληθῶς μακαριώτερον τοῦ βασιλέα μὲν τὸν
 θεὸν αὐτὸν καὶ τὸν κύριον
 τῶν δυνάμεων ἐπιγράφεσθαι, οἰκεῖν δὲ τὸν οἶκον
 αὐτοῦ διηνεκῶς, ἐξ οὗ πορίζεται ἡ τοῦ θεοῦ ἀθανασία καὶ ἡ
 αἰώνιος ζωή; τοῦτο γοῦν παρίστησιν ὁ λόγος φάσκων· 
 
 εἰς τοὺς αἰῶνας τῶν αἰώνων αἰνέσουσί σε 
 
 
 
 οἱ κατοικοῦντες ἐν τῷ οἴκῳ σου. 
 πῶς δ’ ἂν ἄλλως δύναιτό τις εἰς τοὺς
 αἰῶνας τῶν αἰώνων τὸν θεὸν 
 αἰνεῖν ἢ διαιωνίζων καὶ αὐτὸς ἀΐδιόν τε καὶ
 ἀθάνατον κεκτημένος ζωήν;

Μακάριος ἀνήρ, οὗ ἐστιν ἀντίληψις αὐτῷ παρὰ σοῖ, 
 ἀναβάσεις ἐν τῇ καρδίᾳ αὐτοῦ διέθετο, 
 εἰς τὴν κοιλάδα τοῦ κλαυθμῶνος, εἰς τὸν τόπον, ὃν
 ἔθετο. 
 καὶ γὰρ εὐλογίας δῶσει ὁ νομοθετῶν, 
 πορεύσονται ἐκ δυνάμεως εἰς δύναμιν. 
 
 
 Πληρώσας τὸν εἱρμὸν καὶ τὴν ἀκολουθίαν τῆς διανοίας
 μεταβολῇ κέχρηται τοῦ λόγου ἀπὸ τοῦ διαψάλματος . διόπερ ἀνωτέρω πληθυντικῶς μακαρίους τοὺς κατοικοῦντας ἐν τῷ
 οἴκῳ τοῦ θεοῦ εἰπὼν ἐνταῦθα ἕνα τινὰ μακαρίζει
 κατὰ ἐξαίρετον. τίνα δὲ τοῦτον ἢ τὸν ἐν
 τῇ κοιλάδι τοῦ κλαυθμῶνος 
 ἀντιλήψεως τῆς παρὰ τοῦ θεοῦ
 ἠξιωμένον τὸν καὶ ἀναβάσεις ἐσχηκότα θεοῦ ἐν τῇ καρδίᾳ
 αὐτοῦ; τοῦτον γὰρ τὸν ἄνδρα 
 πάλιν μακαρίζει· ἀλλ’ οὐ τὸν τῶν παρὰ Μωσεῖ σωματικῶν
 ἐντολῶν φύλακα. 
 Τοιοῦτος δέ ἐστι πᾶς ὁ ἀποκλᾳόμενος ἑαυτὸν ἐν τῷ θνητῷ καὶ
 ἀνθρωπίνῳ βίῳ
 
 καὶ τὴν ἐπίγειον ταύτην ζωὴν βαρούμενος, ἣν κοιλάδα κλαυθμῶνος ὁ λόγος ὀνομάζει
 διὰ τὸ κλαυθμοῦ ἄξια εἶναι τὰ
 ἐνταῦθα κλαυθμοῦ τε ἄξια πράττειν τοὺς ἐπὶ γῆς ἀνθρώπους
 καὶ διὰ τὸ τοὺς ἁγίους τοῦ θεοῦ κατὰ τὸν παρόντα βίον
 ἀποκλάεσθαι, στενάζοντας καὶ βαρουμένους 
 κατὰ τὸν ἀπόστολον. 
 Πᾶς οὖν ὁ ἐν τῇ κοιλάδι τοῦ
 κλαυθμῶνος , τουτέστιν ἐν τῷ θνητῷ βίῳ, τῆς παρὰ
 τοῦ θεοῦ ἀντιλήψεως τυγχάνων
 μακάριος ἀληθῶς ἂν εἴη, ὅτε
 μάλιστα ἀναβάσεις τοῦ θεοῦ
 ἐν τῇ καρδίᾳ αὐτοῦ 
 γίγνονται. τῶν γὰρ ἄλλων ἀνθρώπων θνητοῖς λογισμοῖς
 καθελκομένων εἰς πᾶν εἶδος ἁμαρτίας, ἀλλὰ καὶ δαιμόνων
 ἐπιβολαῖς καὶ πονηρῶν πνευμάτων ἐνθυμήσεσι ὑποσκελιζομένων,
 ὁ μὴ τούτοις ἁλισκόμενος, κατὰ δὲ θεοῦ χάριν ἀναβάσεις ἀγαθὰς καὶ λογισμοὺς ἐκ
 θεοῦ πεμπομένους ἐν τῇ καρδίᾳ
 αὐτοῦ κτώμενος, οὗτος ἀληθῶς μακάριος· ὁ καὶ διὰ παντὸς κατοικῶν ἐν τῷ οἴκῳ τοῦ θεοῦ καὶ ὥσπέρ τις
 ἱερεὺς μόνῃ τῇ λατρείᾳ τοῦ θεοῦ σχολάζων καὶ μακάριος οὗτος, ἅτε πρῶτον μὲν
 ἀντιλήπτορα ἔχων τὸν θεὸν βοηθοῦντα αὐτῷ καὶ
 ἀντιλαμβανόμενον ἐν πάσαις αὐτοῦ ταῖς πράξεσιν, ἔπειτα
 κεκτημένος ἀναβάσεις θεοῦ
 ἐν τῇ καρδίᾳ αὐτοῦ. ἀγαθοὺς
 δὲ λογισμοὺς σημαίνουσιν αἱ ἀναβάσεις καὶ ἀγαθὰς ἐνθυμήσεις τὰς κατὰ θεοῦ
 βουλὴν ἀνιούσας καὶ ἀνατρεχούσας ἐπὶ τὴν μνήμην τοῦ
 μακαριζομένου. 
 Νοήσεις δὲ τοῦτο παραθεὶς τό· ὅταν διώκωσιν ὑμᾶς καὶ
 ἄγωσιν εἰς συνέδρια, μὴ μεριμνήσητε πως ἢ τί λαλήσητε·
 δοθήσεται γὰρ ὑμῖν ὁ λόγος 
 
 ἐν ἀνοίξει τοῦ στόματος ὑμῶν. οὐ γὰρ ὑμεῖς ἐστε οἱ
 λαλοῦντες, ἀλλὰ τὸ πνεῦμα τοῦ πατρὸς ὑμῶν τοῦ ἐν τοῖς
 οὐρανοῖς τὸ λαλοῦν ἐν ὑμῖν. ἐν ᾧ γὰρ τὸ πνεῦμα
 τοῦ θεοῦ λαλεῖ, τούτου ἀναβάσεις θεοῦ ἐν τῇ καρδίᾳ
 αὐτοῦ γίγνονται. διὸ εἰκότως μακαρίζεται. οὗτος
 δὲ αὐτὸς ἐν τῷ χωρίῳ τοῦ κλαυθμῶνος , τουτέστιν ἐν τῷ περιγείῳ τόπῳ, τὴν
 τοῦ θεοῦ διαθήκην καὶ τὰ λόγια αὐτοῦ πρεσβεύων διέθετο . 
 
 
 Ἀντὶ δὲ τοῦ· διέθετο εἰς τὴν κοιλάδα
 τοῦ κλαυθμῶνος , ὁ Σύμμαχός φησι· προοδεύων κοιλάδα ἔκλαιεν. 
 κοιλάδα δὲ κλαυθμῶνος ἐν τούτοις τὸν ἀνθρώπινον ἔφαμεν
 δηλοῦσθαι βίον, ὃν ὁ μακαριζόμενος παροδεύων καὶ παρατρέχων ὥσπερ τις πάροικος καὶ
 παρεπίδημος τὴν ἐπουράνιον ἑαυτοῦ πατρίδα ποθῶν ἀποκλάεται
 κλαυθμὸν τὸν μακαριοποιὸν
 κατὰ τό· μακάριοι οἱ κλαίοντες καὶ 
 μακάριοι οἱ πενθοῦντες . οἷος ἦν ὁ Παῦλος λέγων·
 ἡμεῖς οἱ ὄντες ἐν τῷ σκήνει στενάζομεν
 βαρούμενοι. 
 
 Ἀντὶ δὲ τοῦ· εἰς τόπον ὃν
 ἔθετο , ὁ μὲν Ἀκύλας φησί· πηγὴν
 θήσονται αὐτήν, ὁ δὲ Σύμμαχος · πηγὴ
 τάξεται . τίνα δὲ αὐτὴν , φησί, πηγὴν
 θήσονται , ἢ δηλονότι τὴν κοιλάδα τοῦ κλαυθμῶνος ; ὅλον γοῦν οὕτως
 ἡρμήνευσεν ὁ Ἀκύλας 
 εἰπών· 
 
 παρερχόμενοι ἐν κοιλάδι τοῦ κλαυθμοῦ πηγὴν θήσονται
 αὐτήν. 
 
 
 Δηλοῖ δὲ διὰ τούτων, ὡς ἄρα οἱ πάροικοι καὶ παρεπίδημοι ἐν
 τῷ βίῳ τούτῳ τὴν τῶν ἀνθρώπων κοιλάδα πηγὴν θήσουσι , ἢ τάξουσι πηγὴν κατὰ τὸν
 Σύμμαχον , τὴν
 ἔνθεον
 
 διδασκαλίαν τοῦτον ὀνομάσαντες τὸν τρόπον. πηγὴ γὰρ ζωῆς
 καὶ ποτὸν ἀθανασίας ἐν τῇ κοιλάδι τοῦ
 κλαυθμῶνος τῷ τῶν ἀνθρώπων βίῳ καταβέβληται ὑπὸ
 τῶν τοῦ θεοῦ ἀνθρώπων διὰ τῆς ζωοποιοῦ καὶ θεοσεβοῦς
 διδασκαλίας, ἣν αὐτοὶ μετῆλθον καὶ ἑτέροις καταλελοίπασιν
 ἐν ταῖς ἑαυτῶν γραφαῖς. 
 Τούτοις δὲ αὐτοῖς, φησίν, εὐλογίας μισθὸν τοῦ κλαυθμοῦ καὶ
 καρπὸν ἐπάξιον δώσει ὁ
 νομοθέτης αὐτῶν. τίσι δὲ τούτοις δώσει τὰς
 εὐλογίας, ἢ δηλονότι τοῖς ἐν τῇ κοιλάδι ταύτῃ ἀποκλᾳομένοις καὶ πηγὴν ἐν αὐτῇ θεμένοις ; ἀντὶ
 δὲ τοῦ· ὁ νομοθετῶν, ὁ μὲν
 Ἀκύλας · πρώϊμος ὠνόμασεν, ὁ δὲ
 Σύμμαχος · ὁ ὑποδείκτης, ἡ δὲ
 ε ἔκδοσις· ὁ
 φωτίζων , ἄλλη δέ τις παρὰ ταῦτα ἔκδοσις ἕκτη·
 ὁ διδάσκων · ὥστε ἐξ
 ἁπάντων τὸν σωτήριον λόγον ὑπονοεῖν. αὐτὸς γάρ ἐστιν ὁ
 νομοθετῶν· αὐτὸς καὶ ὁ φωτίζων καὶ ὁ διδάσκων· αὐτὸς καὶ ὁ πρώϊμος· αὐτὸς καὶ ὁ ὑποδείκτης καθ’ ἑκάστην
 ἐπίνοιαν τῶν ἐν αὐτῷ δυνάμεων ταύταις χρώμενος ταῖς
 ἐπωνυμίαις· παρ’ οὗ οἱ ἐν τῇ κοιλάδι κλαίοντες μεταλαβόντες
 εὐλογίας πορεύσονται τὴν ἑαυτῶν
 πορείαν ἀκολούθως διανύοντες καὶ δυναμούμενοι ὡς ἡμέραι· ὡς
 ἀεὶ προκόπτειν καὶ ἐπιδιδόναι ἐκ
 δυνάμεως βραχυτέρας μείζονα ἐπὶ δύναμιν καὶ ἀπὸ
 δόξης εἰς δόξαν , ὥς φησιν ὁ θεῖος ἀπόστολος
 λέγων· τὴν αὐτὴν εἰκόνα μεταμορφούμενοι ἀπὸ δόξης
 εἰς δόξαν . ὅθεν καὶ ὁ Σύμμαχος ἡρμήνευσεν εἰπών· ὁδεύσουσιν ἐκ δυνάμεως εἰς
 δύναμιν .

Ὀφθήσεται
 
 ὁ θεὸς τῶν θεῶν ἐν Σιών. 
 κύριε, ὁ θεὸς τῶν δυνάμεων, εἰσάκουσον τῆς προσευχῆς
 μου, 
 ἐνώτισαι, ὁ θεὸς Ἰακώβ. 
 ὑπερασπιστὰ ἡμῶν, ἰδέ, ὁ θεός, 
 καὶ ἐπίβλεψον ἐπὶ τὸ πρόσωπον τοῦ χριστοῦ σου. 
 
 
 Εἰπών· εὐλογίας δώσῃ ὁ
 νομοθετῶν , ἀκολούθως διδάσκει, ὅπως δώσει τοῖς ἐν
 τῇ κοιλάδι τὰς εὐλογίας . πῶς οὖν, φησί, δώσει , ἀλλ’ ἢ καταξιώσας ὀφθῆναι
 ἐπὶ τῆς γῆς; σφόδρα δὲ ἀκολούθως θεσπίσας ὁ λόγος ληνοὺς θεοῦ πλείστας μέλλειν
 ἔσεσθαι καθ’ ὅλης τῆς οἰκουμένης καὶ σκηνώματα πλεῖστα καὶ αὐλὰς πλείους καὶ θυσιαστήρια πλεῖστα ἐπάγει τὴν αἰτίαν, δι’ ἣν
 ἤμελλε ταῦτα πάντα ἐπὶ γῆς συνίστασθαι. τίς δὲ ἦν ἡ αἰτία
 διδάσκει λέγων· 
 
 ὀφθήσεται ὁ θεὸς τῶν θεῶν ἐν Σιών. 
 
 
 Σαφῶς παρουσίαν εἰς ἀνθρώπους θεοῦ καὶ φανέρωσιν αὐτοῦ
 διδά σκων. θεὸς δὲ θεῶν ὁ τοῦ θεοῦ λόγος ὠνόμασται νοουμένων ἡμῖν
 θεῶν τῶν μακαρίων καὶ θεοφιλῶν ἀνδρῶν, πρὸς οὓς ὁ λόγος τοῦ
 θεοῦ ἐγένετο· οἷς καὶ εἴρηται· ἐγὼ εἶπον· θεοί ἐστε,
 καί· ὁ θεὸς ἔστη ἐν συναγωγῇ θεῶν, 
 καί· θεὸς θεῶν κύριος ἐλάλησεν, καὶ ἐκάλεσεν τὴν
 γῆν . καὶ γὰρ ἐν τούτοις θεὸς
 θεῶν οὐδ´ ἄλλος ἢ μόνος ὁ ἐν ἀρχῇ πρὸς τὸν θεὸν
 λόγος ἀνηγόρευται, ὁ δὴ καὶ θεοὺς αὐτοὺς διὰ τῆς ἐξ αὐτοῦ χορηγίας καὶ
 μετοχῆς τοῦ αὐτοῦ πνεύματος ἀπεργασάμενος. θεοὺς γὰρ εἶναί φησιν ἐκείνους,
 πρὸς οὓς ὁ λόγος τοῦ θεοῦ ἐγένετο. 
 Ἑξῆς δ’ οὖν καὶ ὀνομαστὶ τοῦ Χριστοῦ μνημονεύει λέγων ἐν
 εὐχῇ· 
 
 καὶ ἐπίβλεψον ἐπὶ τὸ πρόσωπον τοῦ χριστοῦ σου. 
 
 
 Ἀντὶ δὲ τοῦ· 
 
 ὀφθήσεται ὁ θεὸς τῶν θεῶν ἐν
 Σιών, 
 
 ὁ Ἀκύλας φησίν· 
 
 ὀφθήσεται 
 
 ἰσχυρὸς θεὸς ἐν Σιών. 
 
 Τίς δ’ ἂν εἴη οὗτος ὁ μέλλων ὁρατὸς καὶ ὀφθαλμοῖς θεατὸς
 ἔσεσθαι, διδάσκει προϊὼν καὶ λέγων· 
 
 ἐνώτισαι, ὁ θεὸς Ἰακώβ. 
 
 
 Οὗτος γὰρ ἦν αὐτὸς ἐκεῖνος ὁ τοῦ θεοῦ λόγος ὁ πάλαι καὶ τῷ
 Ἰακὼβ ἐν ἀνθρώπου σχήματι
 ὀφθεὶς φήσας τε πρὸς αὐτόν· οὐκ ἔτι κληθήσεται τὸ
 ὄνομά σου Ἰακώβ, ἀλλ’ Ἰσραὴλ ἔσται τὸ ὄνομά σου· ὅτι
 ἐνίσχυσας μετὰ θεοῦ, καὶ μετὰ ἀνθρώπων δυνατός. 
 ἐφ’ ᾧ καὶ ὁ θεοφιλὴς συναισθόμενος τοῦ χρηματίζοντος αὐτῷ
 θεοῦ φησι· ἴδον θεὸν πρόσωπον πρὸς πρόσωπον, καὶ
 ἐσώθη μου ἡ ψυχή. 
 
 Αὐτὸς οὖν ἐκεῖνος ὁ θεὸς ὁ τῷ
 Ἰακὼβ ὀφθεὶς αὖθις ὀφθήσεται , φησίν, ἐν
 Σιὼν διαρρήδην τῆς τοῦ θεοῦ λόγου εἰς ἀνθρώπους
 ἐπιφανείας τοῦτον σημαινομένης τὸν τρόπον. αὐτὸν δὴ οὖν
 τοῦτον τὸν θεὸν Ἰακὼβ 
 ἐπικαλούμενος ἐπισπεῦσαι τὴν παρουσίαν αὐτοῦ ἱκετεύει
 λέγων· 
 
 ὑπερασπιστὰ ἡμῶν, ἰδέ, ὁ θεός. 
 
 
 Τίνας δέ, φησίν, ἰδὲ , ἀλλ’ ἢ
 τοὺς ἐν τῇ κοιλάδι τοῦ
 κλαυθμῶνος καταπονουμένους; ἐπιλέγει δὲ ἑξῆς· 
 
 καὶ ἐπίβλεψον ἐπὶ τὸ πρόσωπον τοῦ χριστοῦ σου, 
 
 
 εὐχόμενος ἐπιταχῦναι τὴν τοῦ θεοῦ λόγου εἰς τὸν χριστὸν
 αὐτοῦ, ὃν ἐκ σπέρματος Δαυίδ ἐνεδύσατο, παρουσίαν. διὸ καὶ
 ὁ Ἀκύλας φησί· 
 
 θυρεὲ ἡμῶν, ἴδε, θεέ, 
 
 
 καὶ ἐπίστρεψον πρόσωπον ἠλειμμένου
 σου, 
 
 ὁ δὲ Σύμμαχος · 
 
 ὑπερασπιστὰ ἡμῶν, ἰδέ, ὁ θεός,
 
 
 
 καὶ πρόσβλεψον τὸ πρόσωπον τοῦ
 χριστοῦ σου. 
 
 Ταῦτα δὲ εὔχονται οἱ τὸν πάντα ψαλμὸν λέγοντες· οὗτοι δὲ
 ἦσαν οἱ τοῦ θεοῦ προφῆται οἱ διασωθέντες ἀπὸ τῶν νοητῶν
 
 πολεμίων καὶ μεταβαλόντες ἀπὸ πολέμου εἰς εἰρήνην τά τε σκηνώματα τοῦ θεοῦ λοιπὸν τῷ θείῳ πνεύματι
 προορῶντες καὶ τὰς αὐλὰς αὐτοῦ
 καὶ τὰ θυσιαστήρια ποθοῦντες.
 οἳ καὶ παρακαλοῦσι τὸν τοῦ θεοῦ λόγον τὸν ἐν τῷ καιρῷ τῶν
 πολέμων ὑπερασπιστὴν αὐτῶν
 γενόμενον ἐπιβλέψαι ἐπὶ τὸ πρόσωπον τοῦ
 Χριστοῦ αὐτοῦ, ἵν’ ἐπιφανέντος αὐτοῦ καὶ τὸν ἐκ
 σπέρματος Δαυίδ κατὰ σάρκα Χριστὸν ἀναλαβόντος λύσις μὲν
 γένηται προτέρων κακῶν τοῖς πᾶσιν, ἀγαθὰ δὲ διὰ τοῦ Χριστοῦ
 τὸ τῶν ἀνθρώπων διαδέξηται γένος.

Ὅτι κρείσσων ἡμέρα μία ἐν ταῖς αὐλαῖς σου ὑπὲρ
 χιλιάδας. 
 ἐξελεξάμην παραρριπτεῖσθαι ἐν τῷ οἴκῳ τοῦ θεοῦ μου
 μᾶλλον 
 ἢ οἰκεῖν με ἐν σκηνώμασιν ἁμαρτωλῶν· 
 
 
 Τῆς τοῦ θεοῦ παρουσίας τὴν μίαν 
 τῆς ἐκ νεκρῶν ἀναστάσεως ἡμέραν 
 πολὺ κρείττονα χιλιάδων καὶ
 προτιμοτέραν ὁ τὸν παρόντα ψαλμὸν λέγων ἡγεῖται.
 αἰνίττεσθαι δὲ ἡγοῦμαι διὰ τῶν χιλιάδων τὸν χρόνον τῆς συστάσεως τῆς
 Ἱερουσαλήμ. ἐν ὅλοις γὰρ
 
 χιλίοις ἔτεσι συνέστη ὁ ἐν αὐτῇ νεώς· τοσαῦτα γὰρ ἦν τὰ
 ἀπὸ τῆς Σολομῶνος κατασκευῆς τοῦ ναοῦ μέχρι τῆς τοῦ σωτῆρος
 ἡμῶν παρουσίας, ἃ καὶ αὖθις δηλοῦσθαι ἡγοῦμαι διὰ τοῦ
 πθ ψαλμοῦ, ὃς ἐπιγέγραπται μέν·
 προσευχὴ Μωσέως , φησὶν δὲ προϊών· 
 
 ὅτι χίλια ἔτη ἐν ὀφθαλμοῖς σου 
 ὡσεὶ ἡμέρα ἡ ἐχθές, ἥτις διῆλθεν, 
 καὶ φυλακὴ ἐν νυκτί. 
 
 
 Τῆς οὖν χιλιάδος ἐκείνης ἡ
 μία ἡμέρα τῆς ἐκ νεκρῶν
 ἀναστάσεως τοῦ σωτῆρος ἡμῶν προκριτέα καὶ
 
 προτιμοτέρα τυγχάνει τῷ ταύτης ἐπιθυμητῇ γενομένῳ. διὸ
 εὔχεται ταχῦναι τὴν παρουσίαν αὐτοῦ λέγων· 
 
 ...ἰδέ, ὁ θεός, 
 καὶ ἐπίβλεψον εἰς τὸ πρόσωπον τοῦ χριστοῦ σου, 
 ὅτι κρείσσων ἡμέρα μία ἐν ταῖς αὐλαῖς σου ὑπὲρ
 χιλιάδας. 
 
 
 Οὐ πάντως δὲ πληθυντικῶς ἀκουστέον τῶν χιλιάδων · παρὰ γὰρ Ἑβραίοις αὕτη ἡ λέξις μίαν
 χιλιάδα σημαίνει, ὡς παντὶ τῷ ἐπιστήσαντι δῆλον ἔσται. καὶ
 ἐπειδήπερ ἡ μία ἡμέρα 
 προτιμοτέρα ἐστὶ τῆς χιλιάδος ἐν ταῖς
 αὐλαῖς ταῖς καθ’ ὅλης τῆς οἰκουμένης διὰ τῆς
 θεοφανείας τοῦ προφητευομένου θεοῦ ἱδρυθείσαις, διὰ τοῦτο
 καὶ ἀνωτέρω ἔλεγεν· 
 
 ἐπιποθεῖ καὶ ἐκλείπει ἡ ψυχή μου εἰς τὰς αὐλὰς τοῦ
 κυρίου. 
 
 
 Καὶ πάλιν ἐπειδήπερ ἀνωτέρω ἔλεγε τό· 
 
 μακάριοι οἱ κατοικοῦντες ἐν τῷ οἴκῳ σου, 
 εἰς τοὺς αἰῶνας τῶν αἰώνων αἰνέσουσί σε· 
 
 
 Τούτῳ πιστεύων καὶ ἀκριβῶς πεπεισμένος ἀληθῆ εἶναι τὸν
 λόγον διὰ τοῦτό φημι· 
 
 ἐξελεξάμην παραρριπτεῖσθαι ἐν τῷ οἴκῳ τοῦ θεοῦ μου
 μᾶλλον, 
 
 
 ἵν’ ἐν τῷ οἴκῳ τοῦ θεοῦ ὢν, δύνωμαι εἰς τοὺς αἰῶνας τῶν
 αἰώνων αἰνεῖν τὸν θεόν. μᾶλλον 
 δὲ ἐξελεξάμην ὥσπερ τὴν μίαν ἡμέραν ὑπὲρ τὴν χιλιάδα , οὕτως
 τὸν οἶκον τοῦ θεοῦ, ἥτις ἐστὶν ἐκκλησία θεοῦ ζῶντος, στῦλος
 καὶ ἑδραίωμα τῆς ἀληθείας, μᾶλλον ἢ
 οἰκεῖν ἐν τοῖς πολλοῖς σκηνώμασι τῶν ἁμαρτωλῶν . μιμήματα γὰρ τῶν σκηνωμάτων τοῦ θεοῦ καὶ οἱ ἁμαρτωλοὶ ἑαυτοὺς κατεσκεύασαν· ἀλλὰ τὰ μὲν τοῦ
 θεοῦ ἀγαπητὰ τυγχάνει, μίσους δὲ ἄξια τὰ τῶν ἁμαρτωλῶν .

Ὅτι ἔλεος καὶ ἀλήθειαν ἀγαπᾷ κύριος ὁ θεός, 
 
 
 χάριν καὶ δόξαν δώσει 
 κύριος οὐ στερήσει τὰ ἀγαθὰ τοὺς πορευουμένους ἐν
 ακακίᾳ. 
 κύριε τῶν δυνάμεων μακάριος ἄνθρωπος ὃς ἐλπίζει ἐπὶ σέ. 
 
 
 Ἀντὶ τοῦ· 
 
 ὅτι ἔλεον καὶ ἀλήθειαν ἀγαπᾷ κύριος, 
 
 
 ὁ Ἀκύλας φησίν· 
 
 ὅτι ἥλιος καὶ θυρεὸς κύριος ὁ θεός, 
 
 
 καὶ ἡ ε´ ἔκδοσις· 
 
 ὅτι ἥλιος καὶ σκεπαστὴς κύριος ὁ θεός, 
 
 
 καὶ ὁ Σύμμαχος δὲ
 τούτοις συμφώνως· ὅτι
 ἥλιον , ὠνόμασε. διὰ τοῦτο γάρ, φησίν, ἐκείνη ἡ
 μία ἡμέρα κρείσσων ἐστὶ
 χιλιάδων , ἐπειδήπερ αὐτὸς ὁ
 κύριος ὁ τοῦ θεοῦ λόγος ἥλιος τυγχάνει τῆς ἡμέρας ἐκείνης. τοῦτον δὲ καὶ ὁ προφήτης τὸν
 ἥλιον ᾐνίττετο φήσας·
 τοῖς δὲ φοβουμένοις με ἀνατελεῖ ἥλιος δικαιοσύνης
 καὶ ἴασις ἐν ταῖς πτέρυξιν αὐτοῦ. τὸν αὐτὸν δὲ
 ἐδήλου καὶ ὁ εἰπών· καὶ δύσεται ὁ ἥλιος ἐπὶ τοὺς
 προφήτας τοὺς πλανῶντας τὸν λαόν μου. 
 γυμνότερον δὲ ὁ Ἡσαΐας· οὐκ ἔσται σοι ὁ ἥλιος εἰς
 φῶς τῆς ἡμέρας, φησίν, ἀλλ’ ἔσται σοι
 κύριος φῶς αἰώνιον, καὶ ὁ θεὸς δόξα σου. 
 
 Τοιοῦτος δὲ ἥλιος ὢν ὁ
 κύριος χάριν καὶ δόξαν καὶ ἔτι
 μεῖζον καὶ κρεῖττον ἄρρητόν τε καὶ ἀπόρρητον ἀγαθὸν δώσει τοῖς πορευομένοις ἐν ἀκακίᾳ, 
 ἢ κατὰ τὸν Σύμμαχον ·
 τοῖς ὁδεύουσιν ἐν τε 
 
 λειότητι . διὰ τοῦτο
 πιστεύων τοῖς εἰρημένοις καὶ ἀκριβῶς ἐμαυτὸν πείσας ἀληθεῖς
 εἶναι τοὺς περὶ τούτων λόγους τέλος τοῦ παντὸς λόγου
 φημί· 
 
 κύριε τῶν δυνάμεων, μακάριος ὁ ἄνθρωπος ὁ ἐλπίζων ἐπὶ
 σέ. 
 
 
 Πᾶς γὰρ ὁ ἄλλως παρὰ τοῖς πολλοῖς μακαριζόμενος
 πεπλανημένως ἂν μακαρίζοιτο. μόνος δέ, εἰ χρὴ τἀληθῆ φάναι,
 μακάριος διὰ τὰ
 προλελεγμένα, ὡς ἂν πάν
 
 των τῶν ἀγαθῶν ἔμπλεως, ὅ σοι μόνῳ ἑαυτὸν ἀναρτήσας καὶ
 πάσας ἑαυτοῦ τὰς ἐλπίδας ταῖς παρὰ σοὶ ἐπαγγελίαις ἀναθείς.
 ἤδη δὲ τρίτον ἐν τῷ παρόντι ψαλμῷ μακαρίσας ὁ λόγος τοὺς
 ἐμφερομένους ἐν αὐτῷ, οὐδαμῶς τοῦ Ἰουδαίων ἔθνους, οὐδὲ τοῦ
 Ἰσραὴλ ἐμνημόνευσεν, οὐδὲ τοὺς τὰ Μωσέως νόμιμα δι’ ἔργων
 ἀποπληροῦντας ἐμακάρισεν, ἀλλὰ πρῶτον μὲν καθόλου
 τοὺς κατοικοῦντας ἐν τῷ οἴκῳ 
 τοῦ θεοῦ, δεύτερον πάντα ἄνδρα οὗ ἐστιν
 ἀντίληψις αὐτῷ παρὰ κυρίου, καὶ ἐπὶ τέλει τοῦ
 παντὸς λόγου ἀορίστως καὶ καθολικῶς πάντα ἄνθρωπον τὸν ἐλπίζοντα ἐπὶ κύριον .
 χρῆν γὰρ ἐπιφανείας θεοῦ καὶ Χριστοῦ παρουσίας εἰς
 ἀνθρώπους καταγγελλομένης μὴ Ἰουδαίοις μόνοις, ἀλλὰ καὶ
 πᾶσι τοῖς ἀνθρώποις τοὺς παρὰ τῷ θεῷ μακαρισμοὺς
 εὐαγγελίζεσθαι.

Εἰς τὸ τέλος, τοῖς υἱοῖς Κορέ, ψαλμός. 
 Εὐδόκησας, κύριε, τὴν γῆν σου, 
 ἀπέστρεψας τὴν αἰχμαλωσίαν Ἰακώβ. 
 ἀφῆκας τὰς ἀνομίας τῷ λαῷ σου, 
 ἐκάλυψας πάσας τὰς ἁμαρτίας αὐτῶν. 
 διάψαλμα. 
 κατέπαυσας πᾶσαν τὴν ὀργήν σου, 
 ἀπέστρεψας ἀπὸ ὀγρῆς θυμοῦ σου. 
 
 
 Ἀκολούθως τῷ πρὸ τούτου ψαλμῷ μετὰ τὴν ἐν ἐκείνῳ
 θεσπισθεῖσαν θεοφάνειαν ἐν τῷ μετὰ χεῖρας κακῶν ἀπαλλαγὴ
 προφητεύεται καὶ λύτρωσις μὲν αἰχμαλωσίας, συγχώρησις δὲ
 καὶ ἄφεσις ἁμαρτημάτων. εἵπετο γὰρ ταῦτα τῇ τοῦ θεοῦ εἰς
 ἀνθρώπους παρουσίᾳ καὶ τοῖς λοιποῖς τοῖς ἐπὶ τῷ πρὸ τούτου
 ψαλμῷ
 
 δεδηλωμένοις. ἐπειδὴ γὰρ ἐν ἐκείνῳ σκηνώματα
 θεοῦ πλεῖστα καὶ αὐλαὶ καὶ
 θυσιαστήρια ἐπὶ τῆς γῆς ἐθεσπίζετο
 συστήσεσθαι, καὶ τὸ τούτων αἴτιον θεὸς ἦν μέλλων ἐπὶ γῆς
 φαίνεσθαι καὶ ὀνομαστὶ Χριστὸς ἦν ἐπιβλεπόμενος (ἐλέγετο
 γοῦν· 
 
 ὀφθήσεται ὁ θεὸς τῶν θεῶν ἐν Σιών, 
 
 
 καὶ πάλιν· 
 
 ἐπίφανον ἐπὶ τὸ πρόσωπον τοῦ Χριστοῦ σου), 
 
 
 εἰκότως ἐν τῷ προκειμένῳ ψαλμῷ τὰ μέλλοντα ἔσεσθαι καθ’
 ὅλης τῆς τῶν ἀνθρώπων οἰκουμένης προαναφωνεῖται. ἃ δὴ καὶ
 πεπλήρωται ἐπὶ τῆς τοῦ σωτῆρος ἡμῶν παρουσίας, καθ’ ἣν
 ηὐδόκησεν ὁ θεὸς καταξιώσας αὐτὴν τῆς ἐπιβάσεως τοῦ Χριστοῦ
 αὐτοῦ. 
 Πάλαι μὲν γὰρ εἴρητο τῷ πρωτοπλάστῳ· γῆ εἶ, καὶ εἰς
 γῆν ἀπελεύσῃ , καί· ἐπικατάρατος ἡ γῆ ἐν
 τοῖς ἔργοις σου · καὶ ἄλλος προφητῶν ἔλεγεν·
 ἀρὰ καὶ φόνος καὶ ψεῦδος, καὶ κλοπὴ καὶ μοιχεία
 κέχυται ἐπὶ τῆς γῆς· καὶ αἵματα ἐφ’ αἵμασι μίσγουσιν.
 ὡς δὲ ἐπεδήμει τῇ γῇ ὁ υἱὸς τοῦ θεοῦ καὶ τὸ ἀπὸ
 γῆς σῶμα ἀνελάμβανεν, μεταβολὴ προτέρων ἐγίγνετο κακῶν καὶ
 τὸ πᾶν τῆς γῆς στοιχεῖον ἀντὶ τῆς προτέρας ἀρᾶς εὐλογίας
 θεοῦ μετελάμβανεν ἐκκλησίαι τε καὶ οἶκοι τῷ θεῷ
 προσευκτήριοι καθ’ ὅλης τῆς οἰκουμένης συνίσταντο. διὸ νῦν
 μὲν λέλεκται· 
 
 ηὐδόκησας, κύριε, τὴν γῆν σου. 
 
 
 ἐν ἑτέροις δέ· 
 
 κύριος ἐβασίλευσεν, ἀγαλλιάσεται ἡ γῆ, 
 
 
 καὶ πάλιν· 
 
 ᾄσατε τῷ κυρίῳ πᾶσα ἡ γῆ. 
 
 Εἰκότως οὖν καὶ αὐτοῦ λέλεκται τοῦ κυρίου ἡ γῆ κατὰ τό· 
 
 εὐδόκησας, κύριε, τὴν γῆν σου. 
 
 
 Οὐ μόνον γὰρ κτίσμα αὐτοῦ καὶ ποίημα, ἀλλὰ καὶ κτῆμα γέγονε
 διὰ τὰ λελεγμένα.
 
 πῶς δὲ εἴρηται τό· 
 
 ἀπέστρεψας τὴν 
 
 αἰχμαλωσίαν Ἰακώβ, 
 
 νοήσεις ἐκ τῆς σωτηρίου φωνῆς, δι’ ἧς τὴν φήσασαν τοῦ
 Ἡσαΐου προφητείαν· πνεῦμα κυρίου ἐπ’ ἐμέ, οὗ εἵνεκεν
 ἔχρισέ με· εὐαγγελίσασθαι πτωχοῖς ἀπέσταλκέ με κηρῦξαι
 αἰχμαλώτοις ἄφεσιν καὶ τυφλοῖς ἀνάβλεψιν ,
 ἀναγνοὺς ἐπήγαγε· σήμερον πεπλήρωται ἡ προφητεία
 αὕτη ἐν τοῖς ὠσὶν ὑμῶν , διδάσκων εἰς ἑαυτὸν
 πληροῦσθαι τὸ λόγιον, ὅτι δὴ αὐτὸς ἦν ὁ σωτὴρ καὶ λυτρωτὴς
 τῶν ἀνθρωπίνων ψυχῶν, ἃς ἀπὸ τῆς πικρᾶς δουλείας τῆς
 πολυθέου πλάνης καὶ τῆς δαιμονικῆς ἐνεργείας ἠλευθέρου
 λύσας αὐτῶν τὰς σειρὰς τῶν ἁμαρτιῶν . ὃ δὴ
 καὶ αὐτὸ παρίσταται διὰ τοῦ προκειμένου ψαλμοῦ φάσκοντος· 
 
 ἀφῆκας τὰς ἀνομίας τῷ λαῷ σου, 
 ἐκάλυψας πάσας τὰς ἁμαρτίας αὐτῶν. 
 
 
 Ἀνομίας δὲ ἀφιεμένας καὶ καλυπτομένας ἁμαρτίας οἶδε καὶ
 ἀλλαχοῦ φάσκων ὁ λόγος· 
 
 μακάριοι ὧν ἀφέθησαν αἱ ἀνομίαι, 
 καὶ ὧν ἐπεκαλύφθησαν αἱ ἁμαρτίαι. 
 
 
 Σημαίνει δὲ διὰ τούτων τὸ πνεῦμα τὴν ὑπὸ τοῦ σωτῆρος ἡμῶν
 δεδωρημένην ἄφεσιν τῶν προτέρων ἁμαρτημάτων τοῖς ἀπὸ τῆς
 νοητῆς τῶν ψυχῶν αἰχμαλωσίας λελυτρωμένοις, οἷς, εἰ μετὰ
 τὴν ἄφεσιν πάλιν ἁμάρτοιεν, οὐκέτι δευτέραν ἄφεσιν, ἀλλ’
 ἐπικάλυψιν ἁμαρτιῶν παρέχει.
 διὰ γὰρ δευτέρων κατορθωμάτων καλύπτειν τὰ προημαρτημένα συνεχώρησεν. 
 Ταῦτα δὲ πάντα τῇ τῶν ἀνθρώπων γῇ καὶ δηλαδὴ τοῖς κατοικοῦσιν αὐτὴν διὰ τῆς
 τοῦ σωτῆρος ἐπιδημίας ὁ τῶν ὅλων θεὸς ἐδωρήσατο, καταπαύσας 
 
 τὴν ὀργὴν καὶ τὸν θυμόν , ὧν ἄξιοι τὸ πρὶν ἐτύγχανον
 οἱ τὴν γῆν οἰκοῦντες, ἅτε δὴ ἐχθροὶ ὄντες αὐτοῦ διὰ τὰς τῶν
 ἀσεβειῶν αὐτῶν ὑπερβολάς. ἀλλὰ θεὸς ἦν ἐν Χριστῷ κόσμον
 καταλλάσσων ἑαυτῷ, μὴ λογιζόμενος δὲ αὐτοῖς τὰ παραπτώματα.
 διὸ λέλεκται· 
 
 κατέπαυσας πᾶσαν τὴν ὀργήν σου, 
 ἀπέστρεψας ἀπὸ ὀργῆς θυμοῦ σου.

Ἐπίστρεψον ἡμᾶς, ὁ θεὸς τῶν σωτηρίων ἡμῶν, 
 καὶ ἀπόστρεψον τὸν θυμόν σου ἀφ’ ἡμῶν. 
 μὴ εἰς τὸν αἰῶνα ὀργισθήσῃ ἡμῖν 
 ἢ διατενεῖς τὴν ὀργήν σου ἀπὸ γενεᾶς εἰς γενεάν; 
 ὁ θεός, σὺ ἐπιστρέψας ζωώσεις ἡμᾶς, 
 καὶ ὁ λαός σου εὐφρανθήσεται ἐπὶ σοί. 
 
 
 Τὰ μὲν πρότερα προεφητεύετο περὶ τῶν γενησομένων καθ’ ὅλης
 τῆς γῆς, ἃ δὴ καὶ τέλους ἔτυχε διὰ τῆς παρουσίας τοῦ
 σωτῆρος ἡμῶν κατὰ τὴν ἀποδοθεῖσαν ἑρμηνείαν· τὰ δὲ
 προκείμενα εὐχὴν περιέχει ὑπὲρ τοῦ ἐκ περιτομῆς λαοῦ.
 ἐπειδὴ γὰρ ὁ προφήτης προεώρα τῷ θείῳ πνεύματι τὴν εἰς τὸν
 Χριστὸν ἀπείθειαν τοῦ Ἰουδαίων ἔθνους καὶ τὴν καταληψομένην
 αὐτοὺς ὀργὴν τῶν τολμηθησομένων αὐτοῖς ἕνεκεν, εἰκότως τὴν
 προκειμένην εὐχὴν ὑπὲρ αὐτῶν ἀναπέμπει, ὡς μηκέτι δοκεῖν
 ἐναντιολογίαν περιέχειν τὸν ψαλμόν, ἀνωτέρω μὲν τὰ
 χρηστότερα θεσπίσαντα πάσῃ τῇ γῇ, ἐν δὲ τοῖς προκειμένοις
 ὡς μηδενὸς ἀγαθοῦ πεπραγμένου τὴν εὐχὴν διεξιόντα. 
 Τὰ τοίνυν πρῶτα περὶ τῶν διὰ τοῦ σωτῆρος ἡμῶν παρασχεθεισῶν
 τῷ τῶν ἀνθρώπων βίῳ εὐεργεσιῶν προεφητεύετο·
 
 τὰ δὲ δεύτερα ὁ προφήτης ὑπὲρ τῶν ὁμοεθνῶν εὔχεται
 ἱκετεύων παύσασθαι μὲν τὴν κατ’ αὐτῶν ὀργήν, καταξιωθῆναι
 δὲ καὶ αὐτοὺς τῆς τοῦ θεοῦ ἐπιστροφῆς καὶ τῆς ἐπὶ τῷ Χριστῷ
 τοῦ θεοῦ εὐφροσύνης.

Δεῖξον ἡμῖν, κύριε, τὸ ἔλεός σου 
 καὶ τὸ σωτήριόν σου δῴης ἡμῖν. 
 
 
 Ἔτι καὶ ταῦτα ὁ προφήτης εὔχεται ἱκετεύων καταξιωθῆναι καὶ
 αὐτὸς ὀφθαλμοῖς παραλαβεῖν τὰ μέλλοντα ἔσεσθαι διὰ τοῦ
 ἐλέους τοῦ θεοῦ, ἃ δὴ ἐν τοῖς ἀνωτέρω προεφητεύετο.
 παρακαλεῖ δὲ καὶ τῆς τοῦ Χριστοῦ εἰς ἀνθρώπους ἐπιλάμψεως
 τυχεῖν διὰ τοῦ φάσκειν· 
 
 καὶ τὸ σωτήριόν σου δῴης ἡμῖν. 
 
 
 Σαφῶς δὲ τὸ σωτήριον αὐτὸν εἶναι τὸν Χριστὸν ἐδίδαξεν ὁ
 Συμεὼν ἐν τοῖς εὐαγγελίοις· λαβὼν γοῦν μετὰ χεῖρας ἔτι
 νήπιον ὄντα τὸν Ἰησοῦν εἶπε· νῦν ἀπολύεις τὸν δοῦλόν
 σου, δέσποτα, κατὰ τὸν λόγον σου ἐν εἰρήνῃ· ὅτι ἴδον οἱ
 ὀφθαλμοί μου τὸ σωτήριόν σου. τοῦτο οὖν αὐτὸ
 καὶ ὁ προφήτηςἰδεῖν εὔχεται· διό φησιν ὁ σωτήρ· πολλοὶ
 προφῆται καὶ δίκαιοι ἐπεθύμησαν ἰδεῖν ἃ ὑμεῖς βλέπετε, καὶ
 οὐκ εἶδον.

Ἀκούσομαι τί λαλήσει ἐν ἐμοὶ κύριος ὁ θεός, 
 ὅτι λαλήσει εἰρήνην ἐπὶ τὸν λαὸν αὐτοῦ, 
 καὶ ἐπὶ τοὺς ὁσίους αὐτοῦ, 
 καὶ ἐπὶ τοὺς ἐπιστρέφοντας καρδίαν. 
 
 
 Εὐξάμενος ὁ προφήτης τῇ σιωπῇ ἑαυτὸν παραδίδωσι, πιστεύσας
 ἐπακουσθήσεσθαι. εἶτα προσδοκήσας ἀποκρίσεως τυχεῖν φησιν
 αὐτὸς πρὸς αὐτόν· τὰ μὲν τῆς εὐχῆς μοι τοιαῦτα γέγονεν,
 καιρὸς δὲ λοιπὸν ἐπακοῦσαι τοῦ ἁγίου πνεύματος καὶ μαθεῖν
 παρ’ αὐτοῦ, τί μέλλοι θεσπίζειν περὶ τῆς εἰρήνης τοῦ λαοῦ
 αὐτοῦ, καὶ περὶ τῶν
 
 μελλόντων διὰ τοῦ Χριστοῦ αὐτοῦ ἐπιστρέφειν. 
 Εἶτα βραχύ τι ἐφησυχάσας πληροῦται τοῦ πνεύματος τοῦ θείου,
 καὶ προφητεύει ἑξῆς ὧδέ πως λέγων· 
 
 πλὴν ἐγγὺς τῶν φοβουμένων αὐτὸν τὸ σωτήριον αὐτοῦ 
 τοῦ κατασκηνῶσαι δόξαν ἐν τῇ γῇ ἡμῶν. 
 
 
 Παρίστησι δὲ διὰ τούτων, ὅσον οὐδέπω μέλλειν ἐπιστήσεσθαι
 ἀνθρώποις τὸ σωτήριον τοῦ θεοῦ, περὶ οὗ ἀνωτέρω ηὔξατο
 εἰπών· 
 
 δεῖξον ἡμῖν, κύριε, τὸ ἔλεός σου 
 καὶ τὸ σωτήριόν σου δῴης ἡμῖν. 
 
 
 Αὐτὸ δὴ οὖν τοῦτό φησι τὸ
 σωτήριον ἔγγιστα τυγχάνειν καὶ πλησίον ἤδη καὶ
 ἐγγὺς τῶν φοβουμένων αὐτὸν 
 εἶναι, αἴτιον ὑπάρχον τοῦ κατασκηνῶσαι
 δόξαν καὶ σκηνώματα συστῆσαι ἐν τῇ γῇ ἡμῶν . ἔθος δὲ τῇ θείᾳ γραφῇ τὸν
 Χριστὸν τοῦ θεοῦ σωτήριον 
 ὀνομάζειν, ὡς πολλάκις διὰ πολλῶν ἀπεδείξαμεν. ὃν δὴ καὶ
 νῦν θεσπίζων ὁ λόγος παρίστη διδάσκων ἀντὶ τῆς προτέρας
 ἀτιμίας τῆς κατὰ τὴν εἰδωλολατρείαν ὑποστάσης ἐν τῇ γῇ δόξαν ἐν αὐτῇ κατασκηνώσειν καὶ σκηνώματα
 πανταχοῦ γῆς ἱδρυθήσεσθαι δόξης τῆς τῷ θεῷ διὰ τῆς
 εὐαγγελικῆς διδασκαλίας ἀνατεθησομένης. 
 Εἶτα τούτοις ἑξῆς τὸν τρόπον, καθ’ ὃν ἔμελλεν
 ἀποπληρωθήσεσθαι τὰ ἐπηγγελμένα, διασαφεῖ λέγων· 
 
 ἔλεος καὶ ἀλήθεια συνήντησαν, 
 δικαιοσύνη καὶ εἰρήνη κατεφίλησαν. 
 
 
 Δύο δὴ διὰ τούτων συζυγίας φησὶν ἀλλήλαις συνηντηκέναι, δι’
 ὧν ἡ πρώτη ἐλέους ἦν καὶ ἀληθείας , ἡ δὲ δευτέρα δικαιοσύνης καὶ εἰρήνης . συνήντησαν ἀλλήλαις, φησί, καὶ
 φιλικοὺς ἀσπασμοὺς ἀποδεδώκασι κατεφί
 
 λησάν τε ὁμοῦ τὴν δικαιοσύνην καὶ τὴν εἰρήνην ἡ ἀλήθεια 
 καὶ τὸ ἔλεος . πόθεν δὲ
 ἀφικόμεναι ἀλλήλαις συνήντησαν, πάλιν ὑποβὰς διδάσκει
 λέγων· 
 
 ἀλήθεια ἐκ τῆς γῆς ἀνέτειλε, 
 καὶ δικαιοσύνη ἐκ τοῦ οὐρανοῦ διέκυ
 
 ψεν. 
 
 
 Ὡς ἐκ μακροῦ τοιγαροῦν διαστήματος συντυχοῦσαι ἀλλήλαις,
 περιεπτύξαντο καὶ κατεφίλησαν. ἄνωθεν μὲν ἐξ οὐρανοῦ διακύψασα ἐπὶ τὴν γῆν ἡ
 δικαιοσύνη , κάτωθεν δὲ ἀπὸ
 τῆς γῆς ἀνατείλασα ἡ ἀλήθεια . 
 Τούτοις ἀκολούθως ἑξῆς παραθησόμεθα καὶ συνάψομεν τὰ πρῶτα
 τοῦ ψαλμοῦ, ἐν οἷς ἐλέγετο· 
 
 εὐδόκησας, κύριε, τὴν γῆν σου, 
 ἀπέστρεψας τὴν αἰχμαλωσίαν Ἰακώβ. 
 ἀφῆκας τὴν ἀνομίαν τοῦ λαοῦ σου, 
 ἐκάλυψας πάσας τὰς ἁμαρτίας αὐτῶν. 
 
 
 Ταῦτα γὰρ πάντα μέλλειν ἔσεσθαι προεφητεύετο τοῦ σωτηρίου τοῦ θεοῦ ἐπὶ γῆς ὀφθέντος,
 ἐπεὶ σὺν τῷ σωτηρίῳ ἀλήθεια ἐκ τῆς γῆς
 ἀνατείλασα ταύτῃ τε συναντήσασα ἡ ἐκ τοῦ οὐρανοῦ διακύψασα δικαιοσύνη 
 εἰς πάντας ἀνθρώπους ἐξ ἴσου καὶ κατὰ τὸ δικαιότατον τὴν
 τοῦ θεοῦ χάριν ἐξήπλωσε. 
 Σαφῶς δὲ διὰ τούτων ἡ θεοφάνεια τοῦ κυρίου καὶ σωτῆρος ἡμῶν
 Ἰησοῦ Χριστοῦ παρίσταται, δι’ οὗ μόνου ἡ ἀλήθεια ἐκ τῆς γῆς ἀνέτειλεν ·
 ἐπειδήπερ αὐτὸς ἦν ἡ ἀλήθεια, ὅ
 τε τῆς εὐαγγελικῆς αὐτοῦ διδασκαλίας λόγος οὐκ ἔθ’ ὡς τὸ
 παλαιὸν ἐν τύποις καὶ διὰ συμβόλων παραδέδοτο, ἀλλὰ δι’
 αὐτῆς ἀληθείας . διὸ εἴρηται·
 ὁ νόμος διὰ Μωσέως ἐδόθη, ἡ χάρις καὶ ἡ ἀλήθεια
 διὰ Ἰησοῦ Χριστοῦ ἐγένετο. 
 
 Καὶ πᾶσαι δὲ αὐτοῦ αἱ πράξεις ἀλήθεια ἦσαν, ἥ τε γένεσις
 
 αὐτοῦ καὶ τὸ πάθος καὶ τὰ λοιπά, ἃ δὴ κατὰ δόκησιν καὶ
 φαντασίαν ὑπέλαβον γεγονέναι οἱ ἄθεοι αἱρεσιῶται. εἰ δὲ καὶ
 πᾶς ἄνθρωπος ψεύστης , μόνος ἂν αὐτὸς
 εἰκότως ἀλήθεια ὢν ἀπὸ τῆς γῆς ἀνέτειλεν, ξένον τι χρῆμα
 τῆς γῆς καὶ οἷον οὐδεπώποτε προηνέγκατο ἀγαθὸν ἀποδούσης·
 ἐφ’ ὃν καὶ ἡ ἐξ οὐρανοῦ διακύψασα
 δικαιοσύνη ἀνεπαύσατο. τίς δ’ ἂν εἴη ἡ δικαιοσύνη ἡ ἀναπαυσαμένη ἐπὶ τὴν
 ἀλήθειαν ἀλλ’ ἢ αὐτὸς ὁ θεὸς
 λόγος, περὶ οὗ εἴρηται· ὃς ἐγενήθη ἡμῖν σοφία ἀπὸ
 θεοῦ, δικαιοσύνη τε καὶ ἁγιασμὸς καὶ
 ἀπολύτρωσις ; οὗτος γὰρ ἐξ οὐρανῶν καταβὰς
 ἐπανεπαύσατο τῇ ἀπὸ τῆς γῆς ἀνατειλάσῃ ἀληθείᾳ ἡνώθη τε
 αὐτῇ καὶ ὡς φίλῃ περιπλοκὰς ἔδωκε φιλικάς. 
 Συνῆν δὲ τῇ μὲν ἀπὸ τῆς γῆς ἀνατειλάσῃ
 ἀληθείᾳ τὸ ἔλεος 
 προτρέχον αὐτῆς· διὰ γὰρ τὸ τοῦ θεοῦ ἔλεος ἡ πᾶσα τῆς ἀληθείας γέγονεν οἰκονομία· τῇ δὲ ἐξ οὐρανῶν κατελθούσῃ δικαιοσύνῃ 
 εἵπετο ἡ εἰρήνη , ὅπως οἱ ἐπὶ
 γῆς οἰκοῦντες ἄνθρωποι μὴ μόνον ἐλέου θεοῦ καὶ ἀληθείας ἀπολαύσωσιν, ἀλλὰ καὶ τῆς ἐξ οὐρανῶν δικαιοσύνης ἅμα καὶ τῆς
 ταύτης φίλης εἰρήνης . πάλαι μὲν
 γὰρ οἰκητήριον ἐτύγχανε τῆς δικαιοσύνης καὶ τῆς εἰρήνης
 οὐρανός · νῦν δὲ καὶ ἡ
 γῆ, ὅτε ἐπὶ τῆς γῆς 
 ὑπέστη τὸ ἔλεος τοῦ θεοῦ. τοῦτο
 γὰρ ἦν καὶ τῶν ἑξῆς αἴτιον· διὰ γὰρ τὸ ἔλεος τοῦ θεοῦ καὶ τὰ λοιπὰ πάντα ἐπηκολούθησε·
 μετὰ γὰρ τὸ ἔλεος ἡ ἀλήθεια , ἔπειτα ἡ δικαιοσύνη καὶ ἐπὶ πᾶσιν ἡ εἰρήνη .
 
 γέγραπται δὲ σαφῶς περὶ τοῦ σωτῆρος ἡμῶν· ὅτι αὐτός
 ἐστιν ἡ εἰρήνη ἡμῶν, ὁ ποιήσας τὰ ἀμφότερα ἕν, 
 καί· εἰρηνοποιήσας δι’ αὐτοῦ τὰ ἐν τοῖς οὐρανοῖς καὶ
 τὰ ἐπὶ τῆς γῆς, καὶ πάλιν· ἐλθὼν
 εὐηγγελίσατο εἰρήνην τοῖς μακρὰν καὶ τοῖς ἐγγύς.
 εἰκότως οὖν διὰ ταῦτα ἐν τῷ ψαλμῷ εἴρηται τό· 
 
 πλὴν ἐγγὺς τῶν φοβουμένων αὐτὸν τὸ σωτήριον αὐτοῦ, 
 τοῦ κατασκηνῶσαι δόξαν ἐν τῇ γῇ ἡμῶν. 
 
 
 Πολλὴ γὰρ καὶ μεγάλη δόξα ἐν τῇ ἡμετέρᾳ γῇ, λέγω δὲ τῇ τῶν
 ἀνθρώπων οἰκουμένῃ, διὰ τῆς τῶν προφητευομένων ἐκβάσεως
 συνέστη. καὶ πῶς γὰρ οὐκ ἤμελλε κατασκηνοῦν δόξα ἐν τῇ γῇ ἡμῶν , ὅτε καὶ τὸ
 σωτήριον τοῦ θεοῦ, αὐτὸς ὁ
 Χριστὸς αὐτοῦ, καὶ ἡ ἐξ οὐρανοῦ
 δικαιοσύνη ταύτης ἐπιβῆναι κατηξίωσε; 
 Ταῦτα δὲ πάντα ἐπακούσας τοῦ θεοῦ προορίσαντος καὶ
 προλαλήσαντος ἐπὶ τὸν λαὸν αὐτοῦ θεσπίζει μετὰ τὴν εὐχὴν
 εἰπών· 
 
 ἀκούσομαι τί λαλήσει κύριος ὁ θεός, 
 
 
 διὸ ἐπήγαγεν ἑξῆς· 
 
 ὅτι λαλήσει εἰρήνην ἐπὶ τὸν λαὸν αὐτοῦ. 
 
 
 Αὕτη δὲ ἡ εἰρήνη γέγονε τῷ λαῷ , ὅτε τὸ ἔλεος καὶ ἡ ἀλήθεια
 συνήντησαν ἥ τε δικαιοσύνη καὶ ἡ εἰρήνη
 κατεφίλησαν . ὧν οὕτως ἐχόντων καὶ τὰ τῆς εὐχῆς
 ἀποδέδοται τοῦ προφήτου καὶ τὰ πρὸ τῆς εὐχῆς εἰρημένα. καὶ
 γὰρ εὐδόκησε κύριος τὴν γῆν 
 αὐτοῦ καταξιώσας αὐτὴν ἐλέους καὶ
 ἀληθείας καὶ τῶν λοιπῶν· ἀλλὰ καὶ ἀπέστρεψε τὴν αἰχμαλωσίαν τῶν
 ἀνθρωπίνων ψυχῶν, λύσας μὲν πάντα πόλεμον, χαρισάμενος δὲ
 τὴν εἰρήνην καὶ διαρρήξας τοὺς
 δεσμοὺς καὶ τοὺς κλοιοὺς τοὺς ἀπὸ τῆς ἁμαρτίας ἐγγε
 
 νομένους. διὸ καὶ συνῆπται τό· 
 
 ἀπέστρεψας τὴν αἰχμαλωσίαν Ἰακώβ, 
 
 
 τό· 
 
 ἀφῆκας τὰς ἀνομίας τῷ λαῷ σου, 
 
 
 καὶ τό· 
 
 ἐκάλυψας πάσας τὰς ἁμαρτίας αὐτῶν. 
 
 
 Ἡ γὰρ ἐπιστροφὴ τῆς αἰχμαλωσίας οὐκ ἄλλως ἀπετελέσθη ἢ δι’
 ἀφέσεως τῶν ἁμαρτιῶν. ὅτι δὲ καὶ ταῦτα διὰ τῆς τοῦ σωτῆρος
 ἡμῶν ἐπιφανείας τέλους ἔτυχεν, αὐτὸς ἐδίδαξεν ἐν τοῖς
 εὐαγγελίοις, ὅτε λαβὼν τὴν βίβλον τοῦ Ἡσαΐου καὶ ἀναγνοὺς
 τό· πνεῦμα κυρίου ἐπ’ ἐμέ, οὗ εἵνεκεν ἔχρισέ με·
 εὐαγγελίσασθαι πτωχοῖς ἀπέσταλκέ με, κηρῦξαι αἰχμαλώτοις
 ἄφεσιν καὶ τὰ ἑξῆς, ἐπήνεγκεν εἰπών·
 σήμερον πεπλήρωται ἡ γραφὴ αὕτη ἐν τοῖς ὠσὶν
 ὑμῶν. 
 
 Εἰ δ’ οὖν ἐννοήσειέ τις, εἴποι ἂν τὸ γένος τῶν ἀνθρώπων
 ἐπεπόνθει πάλαι πρότερον αἰχμαλωσίαν ὑπὸ τῶν ἀοράτων
 πολεμίων τῶν ἀληθῶς ἐχθρῶν τοῦ θεοῦ καθελκυσθὲν εἰς
 εἰδωλολατρείας καὶ πάσας πράξεις αἰσχρὰς καὶ ἀθεμίτους, οὐκ
 ἂν ὀκνήσειεν δεινὴν ταύτην φάναι ψυχῶν αἰχμαλωσίαν, ἧς
 ἀπαλλάξας καὶ ἐλευθέρους καταστησάμενος ἡμᾶς ὁ σωτὴρ καὶ
 κύριος ἡμῶν ἄφεσίν τε διὰ λουτροῦ παλιγγενεσίας
 παλαιῶν πλημμελημάτων καὶ λύσιν προτέρων
 ἀσεβημάτων παρασχὼν αἴτιος ἡμῖν κατέστη τῆς ἐν τῷ ψαλμῷ
 εὐχαριστίας, ὡς δύνασθαι καὶ ἡμᾶς λέγειν· 
 
 εὐδόκησας, κύριε, τὴν γῆν σου, 
 ἀπέστρεψας τὴν αἰχμαλωσίαν Ἰακώβ. 
 ἀφῆκας τὰς ἀνομίας τῷ λαῷ σου, 
 ἐκάλυψας πάσας τὰς ἁμαρτίας αὐτῶν.

Καὶ γὰρ ὁ κύριος δώσει χρηστότητα, 
 καὶ ἡ γῆ ἡμῶν δώσει τὸν
 
 καρπὸν αὐτῆς. 
 
 
 Πάλαι μέν, ὅτε ὑπὸ κατάραν ἦν ἡ γῆ, ἀκάνθας καὶ τριβόλους
 ἔφυε κατὰ τὸ εἰρημένον· ἐπικατάρατος ἡ γῆ ἐν τοῖς
 ἔργοις σου, ἀκάνθας καὶ τριβόλους ἀνατελεῖ σοι. 
 νῦν δ’ ὅτε τοιαῦτα ἀγαθὰ εἰς αὐτὴν ἐλήλυθεν, ἀκολούθως καὶ
 αὐτὴ τὸν προσήκοντα καρπὸν
 ἀποδιδόναι λέγεται, ἅτε δὴ τυχοῦσα τῆς παρὰ
 τοῦ κυρίου χρηστότητος .
 καρπὸς δὲ ἐπάξιος θεοῦ οὐκ
 ἄκανθαι καὶ τρίβολοι, ἀλλὰ πάντως που ταῦτα δι’ ὧν
 καταξιοῦται εὐλογίας τῆς παρὰ τοῦ θεοῦ. γῆ δὲ ἡ πιοῦσα τὸν
 ἐπ’ αὐτῆς ἐρχόμενον πολλάκις ὑετὸν φέρουσά τε βοτάνην
 εὔθετον ἐκείνοις, δι’ οὓς καὶ γεωργεῖται, μεταλαμβάνει
 εὐλογίας τῆς παρὰ τοῦ θεοῦ. εἰκότως οὖν
 
 τὰ καινὰ ᾄσματα ᾄδειν προστάττεται ἡ γῆ, ὡς ἂν τοιούτων
 ἀρτίως δεδηλωμένων κατηξιωμένη τοῦ ἁγίου πνεύματος
 ἐπιφωνοῦντος αὐτῇ καὶ λέγοντος· 
 
 ᾄσατε τῷ κυρίῳ πᾶσα ἡ γῆ, 
 
 
 ᾄσατε τῷ κυρίῳ ᾆσμα καινόν· 
 
 καί· 
 
 κύριος ἐβασίλευσεν, ἀγαλλιάσεται ἡ γῆ, 
 
 καὶ ὅσα τούτοις ὅμοια τυγχάνει.

Δικαιοσύνη ἐναντίον αὐτοῦ προπορεύσεται, 
 καὶ θήσει εἰς ὁδὸν τὰ διαβήματα αὐτοῦ. 
 
 
 Τούτου τὴν διάνοιαν σαφέστερον ἐκδεδώκασιν οἱ λοιποὶ
 ἑρμηνευταί, καὶ μάλιστα ὁ Σύμμαχος εἰπών· 
 
 δικαιοσύνη ἑκάστου προελεύσεται αὐτόν, 
 καὶ θήσει εἰς ὁδὸν τοὺς πόδας αὐτοῦ. 
 
 
 Μετὰ γὰρ τὰ τῇ γῇ κεχαρισμένα ἀγαθὰ ἕκαστος τῶν τὴν γῆν
 κατοικούντων, ὡς ἂν τῆς ἐξ οὐρανῶν
 διακυψάσης δικαιοσύνης μετασχὼν καὶ αὐτὸς ἰδίαν
 κτησάμενος δικαιοσύνην , ἕξει
 αὐτὴν προάγουσαν αὐτὸν εἰς
 
 τὴν ἄνω φέρουσαν ὁδὸν 
 καὶ τὰ διαβήματα αὐτοῦ 
 κατατάττουσαν, ὅπως ὁδεύσας τὴν εἰς οὐρανοὺς φέρουσαν
 ἐπιστηριζόμενός τε καὶ χειραγωγούμενος ὑπὸ τῆς προαγούσης
 αὐτὸν δικαιοσύνης αὐτοῦ τύχοι
 τῶν ἐπουρανίων ἐπαγγελιῶν, ἃς ὁ σωτὴρ καὶ κύριος ἡμῶν
 ἐκήρυττε πᾶσιν ἀνθρώποις λέγων· ἤγγικεν ἡ βασιλεία
 τῶν οὐρανῶν, καί· μακάριοι οἱ
 τοιοίδε, ὅτι αὐτῶν ἐστιν ἡ βασιλεία τῶν οὐρανῶν.

Προσευχὴ τῷ Δαυίδ. 
 Κλῖνον, κύριε, τὸ οὖς σου, καὶ ἐπάκουσόν μου, 
 ὅτι πτωχὸς καὶ πένης εἰμὶ ἐγώ. 
 
 
 Τεσσάρων ὄντων ἐφεξῆς ψαλμῶν τῶν ἐπιγεγραμμένων υἱῶν
 Κορὲ κατὰ τοὺς παρόντας τόπους, πρώτου μὲν τοῦ
 πγ , ἔπειτα τοῦ πδ καὶ τρίτου τοῦ
 πς καὶ τελευταίου τοῦ πζ , πῶς ἡ
 προσευχὴ τοῦ Δαυὶδ ἀκαίρως,
 ὡς ἂν εἴποι τις, παρεμβέβληται μέση, εὐλόγως ἄν τις
 ἐξετάσειεν. ἡγοῦμαι τοίνυν οὐκ ἀλόγως, ἀλλ’ εὐκαιρότατα
 ταῖς περὶ τοῦ Χριστοῦ προφητείαις παραμεμίχθαι τὴν
 προκειμένην εὐχήν. ἐπειδὴ γὰρ ἀγαθῶν ἐπαγγελίας καὶ ἀφέσεις
 ἁμαρτημάτων θεοῦ τε εἰς ἀνθρώπους παρουσίαν καὶ Χριστοῦ
 ἄφιξιν λυτρωτοῦ καὶ σωτῆρος ἀνθρώπων οἱ πρῶτοι τῶν
 ἐπιγεγραμμένων υἱῶν Κορὲ προεφήτευον, ὅ τε
 πγ καὶ πδ´, ἀλλὰ καὶ οἱ ἑξῆς ἐπιλεγόμενοι τῶν
 υἱῶν Κορὲ καὶ αὐτοὶ ἐθνῶν κλῆσιν
 εὐηγγελίζοντο καὶ Χριστοῦ γένεσιν καὶ τὸν ὑπὲρ ἀνθρώπων
 αὐτοῦ θάνατον, ἀναγκαίως ἡγοῦμαι τῆς περὶ τούτων προφητείας
 μέσην παρεμβεβλῆσθαι τὴν προσευχὴν τοῦ
 Δαυίδ , δι’ ἧς ἱκετεύει τυχεῖν καὶ
 
 αὐτὸς τῶν διὰ τοῦ σωτῆρος πᾶσιν ἀνθρώποις προξενουμένων
 ἀγαθῶν· ὡς ἂν, καὶ αὐτὸς γενόμενος κοινωνὸς τῶν
 προφητευομένων, τύχοι μὲν ἀφέσεως ἁμαρτιῶν, ἀπολαύσοι δὲ
 τῆς σωτηρίου μεγαλοδωρεᾶς τῆς πᾶσι τοῖς ἔθνεσιν
 εὐαγγελιζομένης. 
 Μνημονεύει γοῦν ἐν τῇ ἑαυτοῦ προσευχῇ ὁ Δαυὶδ τῆς εἰς τὰ ἔθνη χυθείσης τοῦ
 θεοῦ χάριτος ἀποθαυμάζων καὶ ἐκπληττόμενος τὴν χάριν, δι’
 ὧν φησιν· 
 
 οὐκ ἔστιν ὅμοιός σοι ἐν θεοῖς, κύριε, 
 καὶ οὐκ ἔστι κατὰ τὰ ἔργα σου. 
 πάντα τὰ ἔθνη, ὅσα ἐποίησας, 
 ἥξουσι καὶ προσκυνήσουσιν ἐνώπιόν σου. 
 
 
 Ἐπεὶ τοίνυν καὶ αὐτὸς ηὔχετο τῶν ἴσων ἀγαθῶν τυχεῖν,
 εἰκότως τὴν ἑαυτοῦ προσευχὴν 
 μέσην τῶν εὐαγγελικῶν ψαλμῶν παρεμβάλλει. ταῦτα μὲν οὖν εἰς
 τὴν
 
 λεχθεῖσαν πρότασιν εἰρήσθω. 
 Χρὴ δὲ μὴ ἀγνοεῖν, ὅτι καὶ ἄλλοι πλείους εἰσὶ προσευχῆς
 ἐπιγεγραμμένοι ψαλμοί· ἀλλ’ οὗτος μετὰ προσθήκης τοῦ Δαυὶδ εἴρηται, ἕτερος δὲ
 ἐπιγέγραπται· προσευχὴ τοῦ Μωσῆ ἀνθρώπου τοῦ θεοῦ,
 καὶ ἄλλος· προσευχὴ τοῦ πτωχοῦ, ὅταν
 ἀκηδιάσῃ καὶ ἐναντίον τοῦ κυρίου ἐκχέῃ τὴν δέησιν
 αὐτοῦ . 
 Ἀλλ’ ὡς ἐπαναβεβηκότες τὰς ἐν τῇ παλαιᾷ γραφῇ προσευχὰς οἱ
 τοῦ σωτῆρος ἡμῶν ἀπόστολοι προσελθόντες ἠξίουν αὐτὸν
 διδάξαι αὐτοὺς προσεύχεσθαι· ὁ δὲ διδάσκει μόνοις αὑτοῖς
 καὶ τοῖς ὁμοίοις κατάλληλον παραδιδοὺς προσευχήν. διό φησι
 πρὸς αὐτούς· οὕτως οὖν προσεύχεσθε ὑμεῖς· πάτερ ἡμῶν
 ὁ ἐν τοῖς οὐρανοῖς, ἁγιασθήτω τὸ ὄνομά σου καὶ
 τὰ ἑξῆς. ἕκαστος οὖν ἑαυτὸν δοκιμαζέτω,
 
 εἴτε ἄξιός ἐστιν ὡς ἤδη υἱὸς θεοῦ γεγονὼς τὸν ἐν τοῖς
 οὐρανοῖς ἐπικαλεῖσθαι πατέρα καὶ λέγειν τό· πάτερ
 ἡμῶν ὁ ἐν τοῖς οὐρανοῖς καὶ τὰ ἑξῆς. εἰ μὴ
 τοσοῦτος εἴη, ἀναλέγεσθαι ἑαυτῷ σπουδαζέτω τὴν ἁρμόζουσαν
 τῇ αὐτοῦ καταστάσει προσευχὴν ἀπό τε τῆς βίβλου τῶν Ψαλμῶν
 καὶ ἀπὸ τῶν προφητικῶν φωνῶν. 
 Ἡ μέντοι παροῦσα προσευχὴ τοῦ
 Δαυὶδ οὖσα τυγχάνει· οὕτως γὰρ ἡρμήνευσεν ὅ τε
 Ἀκύλας καὶ ὁ
 Σύμμαχος , ἀντὶ
 τοῦ· τῷ Δαυίδ , τοῦ Δαυίδ εἰρηκότες. δοκεῖ δὲ
 ὁ Δαυὶδ τῷ θείῳ πνεύματι μὴ ἠγνοηκέναι τὸν περὶ τῶν πτωχῶν
 ὑπὸ τοῦ σωτῆρος ἡμῶν εἰρημένον μακαρισμόν· διὸ πτωχὸν ἑαυτὸν καὶ πένητα ὑπάρχειν ὁμολογεῖ, καὶ ταῦτα
 βασιλεὺς ὢν καὶ πλούτῳ πολλῷ περιρρεόμενος. ἀλλ’ ἐπειδὴ τῷ
 πνεύματι τοιοῦτος ἦν κατὰ τό· μακάριοι οἱ πτωχοὶ τῷ
 πνεύματι , εἰκότως ἐν τῇ προσευχῇ ὡς ἀρετὰς ἑαυτοῦ καὶ κατορθώματα
 προβάλλεται τὴν πτωχείαν καὶ
 τὴν πενίαν . 
 Καὶ ἄλλως δὲ ἐρεῖς, ὅτι ὥσπερ Μωσῆς φωνῆς ἀκούσας θεοῦ
 ἰσχνόφωνον ἑαυτὸν εἶναι ὡμολόγει, κατὰ παράθεσιν τῆς θείας
 φωνῆς τοῦτο φήσας· τοῦτο καὶ ὁ Δαυίδ, εἰ καὶ μέγας ἦν καὶ
 πλούσιος καὶ σοφὸς ἀνθρώποις συγκρινόμενος, ἀλλ’ ἀνατείνας
 πρὸς τὸν θεὸν τοὺς ὀφθαλμοὺς ὁρᾷ ἑαυτὸν τὸ μηθὲν ὄντα. καὶ
 ἐπεὶ μήπω ἦν δυνατὸς πατέρα τὸν θεὸν ὀνομάζειν, κύριον αὐτὸν καλεῖ δούλου χώραν
 ἑαυτὸν ἐπέχειν σημαίνων. 
 Εἶθ’ ὡς αὐτὸς μένων κάτω που καὶ ἐν βυθῷ (τοῦ δὲ θεοῦ ὄντος
 ἐν ὕψει) κλῖναι τὸν θεὸν
 ἱκετεύει τὸ οὖς ἑαυτοῦ, ἅτε μὴ
 τοσοῦτον βοᾷν δυνάμενος
 
 διὰ τὴν οἰκείαν ἀσθένειαν, ὡς ἀναπέμπειν εἰς ὕψος καὶ
 τείνειν πρὸς τὸν θεὸν τὴν ἑαυτοῦ φωνήν. διὸ δεῖται κλῖναι ἑαυτοῦ τὸ οὖς τὸν θεὸν καὶ τῇ ἑαυτοῦ ταπεινότητι
 συγκαταβῆναι τὴν θείαν ἀκοήν.

Φύλαξον τὴν ψυχήν μου, ὅτι ὅσιός εἰμι· 
 σῶσον τὸν δοῦλόν σου, ὁ θεός, τὸν ἐλπίζοντα ἐπὶ σέ. 
 
 
 Ἐν οἷς ἦν, ἐν τούτοις φυλαχθῆναι ἀξιοῖ ὑπὸ τοῦ θεοῦ, ὡς ἂν μὴ
 συληθείη αὐτοῦ ἡ ψυχή, ὧν ἐκέκτητο ἀρετῶν· ἃς ἐδήλωσε
 πρῶτον εἰπών· 
 
 ὅτι πτωχὸς καὶ πένης εἰμὶ ἐγώ· 
 
 
 Δεύτερον· ὅτι ὅσιός εἰμι · διὸ
 καὶ ἀλλαχοῦ φάσκει· 
 
 μὴ ἐλθέτω μοι ποῦς ὑπερηφανίας. 
 
 
 Ἐπεὶ δὲ συνῄδει ἑαυτῷ μηδέπω ὄντι υἱῷ, εἰκότως δοῦλον ἑαυτὸν ὁμολογεῖ καί
 φησι· 
 
 σῶσον τὸν δοῦλόν σου, ὁ θεὸς, τὸν ἐλπίζοντα ἐπὶ σέ. 
 
 
 
 Δοῦλος δὲ θεοῦ ἐστιν ὁ μὴ
 δουλεύων ἁμαρτίᾳ, μηδέ τινι πάθει ὑποκείμενος, μόνῳ δὲ θεοῦ
 λόγῳ ὑποτεταγμένος καὶ
 
 ὁ ἐπὶ μηδένα ἕτερον ἐλπίζων ἢ ἐπὶ μόνον τὸν θεόν.

Ἐλέησόν με, κύριε, ὅτι πρὸς σὲ κεκράξομαι ὅλην τὴν
 ἡμέραν· 
 εὔφρανον τὴν ψυχὴν τοῦ δούλου σου, 
 ὅτι πρὸς σέ, κύριε, τὴν ψυχήν μου ἦρα. 
 
 
 Εἰ καὶ ὅσιός εἰμι , φησίν, εἰ
 καὶ πτωχὸς καὶ πένης τῷ
 πνεύματι, ἀλλ’ οὔπω θαρσῶν ἐμαυτῷ τὴν εὐχὴν ἀναπέμπω.
 δέομαι δὲ καὶ ἱκετεύω ἐλέου τοῦ
 παρὰ σοῦ τυχεῖν, καὶ αὕτη μού ἐστιν ἡ διηνεκὴς προσευχή. 
 Ἀντὶ γοῦν τοῦ· ὅλην τὴν ἡμέραν ,
 ὁ Σύμμαχος ἐξέδωκεν· 
 
 ὅτι πρὸς σὲ βοῶ καθ’ ἑκάστην ἡμέραν. 
 
 
 Οὐ γὰρ πρὸς μίαν ἡμέραν 
 δεῖ τῇ προσευχῇ σχολάζειν, ἀλλὰ διὰ πάσης τῆς ἑαυτῶν ζωῆς. 
 Καὶ ἐπειδήπερ ἐπ’ οὐδενὶ τῶν ἀνθρωπίνων πραγμάτων ἔχαιρε
 
 μέγα, ἠξίου διὰ τῆς προσευχῆς παρασχεθῆναι αὐτῷ ὑπὸ τοῦ
 θεοῦ· τοῦτο δὲ ἦν τὸ εὐφροσύνης 
 τῆς παρ’ αὐτῷ τῷ θεῷ καταξιωθῆναι τὴν ἑαυτοῦ ψυχήν. τὸ μὲν γὰρ σῶμα ἑαυτοῦ καὶ
 τὴν σάρκα τοῖς σωματικοῖς χαίρειν ἠπίστατο. διὸ ταῦτα μὲν
 παραιτεῖται, μόνην δὲ τὴν παρὰ τοῦ θεοῦ εὐφροσύνην αἰτεῖ τῆς κατὰ ψυχὴν τρυφῆς μεταποιούμενος. 
 Εἰδὼς δὲ, ὅτι οὐ πάντων ἐστὶ δύνασθαι ταύτης τυχεῖν ἀλλ’ ἢ
 τῶν μακρυνόντων μὲν ἑαυτοὺς τοῦ θνητοῦ βίου καὶ τῶν
 σωματικῶν ἐπιθυμιῶν, μόνῳ δὲ αὐτῷ τῷ θεῷ τῇ διανοίᾳ καὶ
 τοῖς λογισμοῖς πλησιαζόντων, εἰκότως ἐπιλέγει· 
 
 ὅτι πρὸς σὲ, κύριε, τὴν ψυχήν μου ἦρα.

Ὅτι σύ, κύριε, χρηστὸς καὶ ἐπιεικὴς 
 καὶ πολυέλεος πᾶσι τοῖς ἐπικαλουμένοις σε. 
 
 
 Ἀντὶ τοῦ· καὶ ἐπιεικής , ὁ μὲν
 Ἀκύλας καὶ ὁ
 Θεοδοτίων · καὶ ἱλαστής , εἰρήκασιν, ὁ δὲ
 Σύμμαχος · καὶ ἀφίων. 
 
 Καὶ ταῦτα δὲ χρησίμως ἐλέχθη τῷ Δαυὶδ θεραπεύοντι τὸ
 νομισθὲν φορτικὸν ῥῆμα· τοιοῦτον δὲ ἦν τό· πρὸς σὲ τὴν ψυχήν μου ἦρα, καὶ
 πάλιν ἀνωτέρω τό· ὅσιός εἰμι .
 καὶ ταῦτα γάρ μοι, φησίν, οὐκ ἐξ ἐμῆς δυνάμεως ἐπορίσθη,
 ἀλλ’ ἐκ τῆς σῆς χάριτος. σὺ γάρ με ἐπὶ ταῦτα ἤγαγες χρηστὸς ὢν καὶ ἀφίων ἁμαρτίας, οὐ μόνον
 ἐμοί, ἀλλὰ καὶ πᾶσι τοῖς ἐπικαλουμένοις
 σε · πολυέλεος γὰρ
 τυγχάνεις. 
 Κοινοποιήσας δὲ τὸν λόγον διὰ τοῦ· καὶ
 πᾶσιν τοῖς ἐπικαλουμένοις σε, προτρέπει πᾶσιν
 ἡμῖν ἐπὶ τῷ τὰ ἴσα αὐτῷ προσεύχεσθαί τε καὶ ἐλπίζειν.

Ἐνώτισαι, κύριε, τὴν προσευχήν μου 
 καὶ πρόσχες τῇ φωνῇ τῆς δεήσεώς μου. 
 
 
 ἐν ἡμέρᾳ θλίψεώς μου πρὸς σὲ ἐκέκραξα, ὅτι ἐπήκουσάς
 μου. 
 
 
 Καὶ ἐντεῦθεν παρίσταται, ὅτι προσευχὴ τυγχάνει ὁ ψαλμός, ὡς καὶ διὰ τῆς
 προγραφῆς. ἐπεὶ δὲ κατὰ παρῳχηκότα χρόνον εἴρηται τό·
 ἐκέκραξα, καὶ τό· ἐπήκουσας, σημειώσῃ, ὅτι ὁ
 Ἀκύλας φησίν·
 ἐπικαλέσομαί σε, ὅτι
 εἰσακούσεις μου, ὥστ’ εἶναι τὰ τῆς προσευχῆς
 ἀναπεμπόμενα εἰς μέλλοντα χρόνον αἰτοῦντα παρὰ τοῦ θεοῦ
 βοήθειαν· ἵν’, εἴποτε καιρὸς γένοιτο περιστατικὸς καὶ
 εἴποτε θλίψις ἐπέλθοι, ἐπικαλούμενος τὸν κύριον ἐν ταῖς θλίψεσιν 
 ἐπήκοον αὐτὸν σχοίη. καλὸν δὲ
 πρὸ θλίψεως καὶ πρὸ τῶν
 σκυθρωπῶν καιρῶν μὴ ὑπτιοῦσθαι ἐν ταῖς εὐθυμίαις, μηδὲ
 ἀπορρᾳθυμεῖν τῶν πρὸς τὸν κύριον εὐχῶν, ἀλλὰ
 προπαρασκευάζεσθαι εἰς τὸν μέλλοντα χρόνον.

Οὐκ ἔστιν ὅμοιός σοι ἐν θεοῖς, κύριε, 
 καὶ οὐκ ἔστι κατὰ τὰ ἔργα σου. 
 πάντα τὰ ἔθνη, ὅσα ἐποίησας, ἥξουσι 
 καὶ προσκυνήσουσιν ἐνώπιόν σου, κύριε, 
 καὶ δοξάσουσιν τὸ ὄνομά σου. 
 ὅτι μέγας εἶ
 
 σὺ καὶ ποιῶν θαυμάσια, 
 σὺ εἶ θεὸς μόνος. 
 
 
 Καὶ πᾶσαι μὲν ὠφέλιμοι καὶ ἀναγκαῖαι αἱ τῶν ἁγίων τοῦ θεοῦ
 προσευχαί, νομίζω δὲ μὴ πάσας γεγράφθαι, ἀλλ’ ἢ μόνας
 ἐκείνας, ἐν αἷς προσευχόμενοι ἐκ θείου πνεύματος
 ἐκινήθησαν, ὡς καὶ προφητικὰς ἀφεῖναι φωνάς. ἡγοῦμαι δ’ οὖν
 καὶ τὸν Δαυὶδ προσευχὰς πολλὰς ἀναπέμψαι τῷ θεῷ, ὧν οὐδεμία
 γραφῇ ἠξιώθη, ἀλλ’ αἱ μετέχουσαι προγνωστικῆς καὶ
 προφητικῆς δυνάμεως. διόπερ καὶ ἡ παροῦσα προσευχὴ τῇ βίβλῳ
 τῶν Ψαλμῶν παρελήφθη, καὶ μέση τῶν περὶ
 
 τοῦ Χριστοῦ προφητειῶν παρεμβέβληται ὡς ἀνακεκραμένη
 προφητικοῖς λόγοις καὶ κλῆσιν ἐθνῶν περιέχουσα. 
 Ἄντικρυς γοῦν κλῆσις τῶν ἐθνῶν καὶ διὰ τούτων θεσπίζεται.
 ἐπειδὴ γὰρ τὰ πολλὰ περὶ ἑαυτοῦ μόνου ηὔξατο, ἐπάκουσόν μου, εἰπὼν καί· φύλαξον τὴν ψυχήν μου, καί· σῶσον τὸν δοῦλόν σου, ὁ θεός μου, 
 καὶ τό· ἐλέησόν με, καί· 
 
 εὔφρανον τὴν ψυχὴν τοῦ δούλου σου. 
 
 
 Ἐπεὶ τοίνυν τὰ τοσαῦτα περὶ ἑαυτοῦ ηὔξατο, ὁ πλούσιος καὶ
 μεγαλόδωρος θεὸς δείκνυσιν αὐτῷ, ὅτι μὴ αὐτῷ μόνῳ τὰ τῆς
 προσευχῆς αἰτουμένῳ παρέξει, ἁπλωθήσεται δὲ ἡ θεία χάρις
 καὶ εἰς πάντα τὰ ἔθνη, ὡς καὶ αὐτῶν μελλόντων ἀπολαύειν
 τούτων, ὧν ὁ Δαυὶδ τυχεῖν ἠξίου. ὅθεν τῷ πνεύματι τῷ ἁγίῳ
 φωτισθεὶς καὶ τὸ μέλλον θεασάμενος ὑπερεκπλήττεται τῆς τοῦ
 θεοῦ χάριτος τὴν μεγαλοδωρίαν καί φησι τὰ προκείμενα. 
 
 Θεοὺς δὲ ἐνταῦθα λέγεσθαι ὁ μέν
 τις ἡγήσεται τοὺς ἐν ἀνθρώποις δικαίους καὶ θεοφιλεῖς
 ἄνδρας διὰ τὸ λέγον· ἐγὼ εἶπον, θεοί ἐστε, καὶ υἱοὶ
 ὑψίστου πάντες , ὁ δὲ τὰς κατ’ οὐρανὸν ἁγίας
 δυνάμεις διὰ τὸ φάσκειν τὸν ἀπόστολον· καὶ γὰρ εἴπερ
 εἰσὶ λεγόμενοι θεοί, εἴτε ἐν οὐρανῷ, εἴτε ἐπὶ γῆς· ὥσπερ
 εἰσὶ θεοὶ πολλοί, καὶ κύριοι πολλοί· ἡμῖν εἷς θεὸς ὁ
 πατήρ. 
 
 Ἐπεὶ τοίνυν οὔτε ἀγγέλων τις οὔτε προφητῶν τὴν τῶν ἐθνῶν
 κλῆσιν ἐποιήσατο, εἰκότως εἰς πρόσωπον ἡγοῦμαι τοῦ Χριστοῦ
 λέγεσθαι τό· 
 
 οὐκ ἔστιν ὅμοιός σοι ἐν θεοῖς, κύριε. 
 
 
 Ἄλλος δέ τις φήσει, διὰ τὸ ψευδῶς μὲν καὶ πεπλανημένως παρὰ
 τοῖς πολλοῖς τῶν ἀνθρώπων νομίζεσθαι εἶναι θεοὺς καὶ παρὰ
 πᾶσι
 
 τοῖς ἔθνεσιν ἄλλον ἀλλαχοῦ θεοποιεῖσθαι, μόνον δὲ τὸν
 σωτῆρα καὶ κύριον ἡμῶν καθ’ ὅλης τῆς οἰκουμένης θεὸν
 ἀνηγορεῦσθαι ἐξ ἁπάντων τε τῶν ἐθνῶν λαοὺς ἑαυτῷ
 περιπεποιῆσθαι, τούτου χάριν προφητικῶς εἰς πρόσωπον αὐτοῦ
 τὰς προκειμένας ἀναφωνεῖσθαι θεολογίας. εἶτ’ ἐπειδήπερ
 πολλοὶ προφῆται πρὸ τοῦ σωτῆρος ἡμῶν παραδόξων ἔργων
 γεγόνασι ποιηταί, οὐδεὶς δὲ πώποτε τοιαῦτα πράξας
 ἀναγέγραπται, ὁποῖα ἐν τοῖς εὐαγγελίοις τοῦ σωτῆρος ἡμῶν
 ἐμφέρεται καὶ ὁποῖα δέδεικται διὰ τῆς τῶν ἐθνῶν ἁπάντων
 ἐπιστροφῆς· διὰ τοῦτο λέγεσθαι καὶ τό· 
 
 οὐκ ἔστι κατὰ τὰ ἔργα σου. 
 
 
 Καὶ ποῖα ἔργα διδάσκει λέγων
 ἑξῆς· 
 
 πάντα τὰ ἔθνη ὅσα ἐποίησας ἥξουσι 
 καὶ προσκυνήσουσιν ἐνώπιόν σου. 
 
 
 Ἐὰν δὲ ἐπιφέρηται τό· 
 
 σὺ εἶ θεὸς μόνος, 
 
 
 καὶ τοῦτο ἐφαρμόσεις τῷ σωτῆρι παραθεὶς τό· 
 
 οὐκ ἔστιν ὅμοιός σοι ἐν θεοῖς, κύριε. 
 
 
 Ὥσπερ γὰρ ἐπὶ συγκρίσει τῶν ἀποδοθέντων θεῶν οὐκ ἔστιν ὅμοιός σοι , οὕτως ἐν
 παραθέσει τῶν αὐτῶν 
 
 σὺ εἶ θεὸς
 
 μόνος, 
 
 
 ἐπειδήπερ μόνος ὁ σωτὴρ καὶ
 κύριος ἡμῶν ἐν ἀρχῇ ἦν καὶ θεοῦ λόγος
 ἦν καὶ πρὸς τὸν θεὸν ἦν καὶ θεὸς
 ἦν · διόπερ οὐκ ἔστιν
 ὅμοιος αὐτῷ ἐν
 θεοῖς , καὶ μόνος αὐτὸς
 ὡς ἐν θεοῖς εἴη ἂν θεὸς οὐδενὸς τῶν λεγομένων πολλῶν
 θεῶν ἐν τῇ αὐτοῦ παραθέσει δυναμένου χρηματίζειν θεοῦ. 
 Ἄλλος δὲ διὰ τὸ ἐπιφέρεσθαι πᾶσι τούτοις τό· ὅτι σὺ εἶ θεὸς μόνος, εἴποι ἂν πρὸς τὸν
 πατέρα καὶ θεὸν τῶν ὅλων τὰ προκείμενα πάντα διὰ τῆς εὐχῆς
 
 ἀναπέμπεσθαι. τῇ γὰρ αὐτοῦ δωρεᾷ καὶ χάριτι ἡ κλῆσις τῶν
 ἐθνῶν διὰ τοῦ υἱοῦ αὐτοῦ γέγονεν, καὶ αὐτὸς ἦν ὁ τῶν ὅλων
 κτίστης καὶ δημιουργὸς καὶ ποιητὴς διὰ τοῦ υἱοῦ τὰ πάντα
 συστησάμενος, τά τε ἐν οὐρανῷ καὶ τὰ ἐπὶ τῆς γῆς· καὶ αὐτὸς
 ἦν ὁ πάντα θαυματουργήσας διὰ τοῦ υἱοῦ, τά τε κατὰ τὴν
 παλαιὰν διαθήκην ἱστορούμενα καὶ τὰ ἐν τῇ καινῇ
 ἀναγεγραμμένα· διὸ λέγεσθαί· 
 
 οὐκ ἔστι κατὰ τὰ ἔργα σου, 
 
 
 καί· 
 
 μέγας εἶ σὺ καὶ ποιῶν θαυμάσια, 
 σὺ εἶ ὁ θεὸς μόνος. 
 
 
 Τὸ δὲ μόνος εἴρηται καὶ ὑπὸ τοῦ
 σωτῆρος ἡμῶν πρὸς τὸν πατέρα ἐν τῷ· ἵνα γινώσκωσί σε
 τὸν μόνον ἀληθινὸν θεόν. 
 
 Ἐπεὶ δὲ τῆς τοῦ πατρὸς θεότητος κοινωνὸς ὑπάρχει ὁ υἱὸς τῆς
 αὐτῆς μέτοχος ὢν βασιλείας, ἅτε μονογενὴς υἱὸς ὢν καὶ θεοῦ
 λόγος καὶ θεοῦ σοφία, εἰκότως ἂν καταλέγοιτο καὶ αὐτὸς τῇ
 παρούσῃ θεολογίᾳ διδασκούσῃ, ὅτι οὐκ
 ἔστιν ὅμοιος τῷ ἐπὶ πάντων θεῷ ἐν τοῖς πολλοῖς ὀνομαζομένοις
 θεοῖς. ἐν ἑνὶ γὰρ μόνῳ τῷ
 μονογενεῖ αὐτοῦ λόγῳ ἡ τοῦ πατρὸς ὁμοιότης σώζεται. διὸ καὶ
 εἰκὼν χρηματίζει θεοῦ ,
 καί· θεὸς ἦν λόγος, ὡς ἐν αὐτῷ μὲν σώζεσθαι
 μόνῳ τὴν τοῦ πατρὸς ὁμοίωσιν, οὐκέτι δὲ καὶ ἐν τοῖς πολλοῖς
 θεοῖς.

Ὁδήγησόν με, κύριε, ἐν τῇ ὁδῷ σου, 
 καὶ πορεύσομαι τῇ ἀληθείᾳ σου, 
 εὐφρανθήτω ἡ καρδία μου τοῦ φοβεῖσθαι τὸ ὄνομά σου. 
 
 
 Εἰς τὸ μὴ ἀποσφαλῆναι τῆς ἀληθείας θεοῦ ποδηγοῦ δεόμεθα·
 διόπερ ὁ μὲν Ἀκύλας · 
 
 φώτισόν με, φησί, κύριε, τῇ ὁδῷ σου, 
 καὶ περιπατήσω ἐν ἀληθείᾳ σου, 
 
 
 ὁ δὲ Σύμμαχος · 
 
 ὑπό
 
 δειξόν μοι, κύριε, τὴν ὁδόν σου, 
 ἵνα ὁδεύσω τῇ ἀληθείᾳ σου. 
 
 
 Καὶ πάλιν ἀντὶ τοῦ· 
 
 εὐφρανθήτω ἡ καρδία μου τοῦ φοβεῖσθαι τὸ ὄνομά σου, 
 
 
 ὁ μὲν Ἀκύλας φησίν· 
 
 μονάχωσον τὴν καρδίαν μου τοῦ φοβεῖσθαι τὸ ὄνομά σου, 
 
 
 ὁ δὲ Σύμμαχος · 
 
 ἕνωσον τὴν καρδίαν μου εἰς φόβον τοῦ ὀνόματός σου.

Ἐξομολογήσομαί σοι, κύριε, ὁ θεός μου, ἐν ὅλῃ καρδίᾳ
 μου, 
 καὶ δοξάσω τὸ ὄνομά σου εἰς τὸν αἰῶνα, 
 ὅτι τὸ ἔλεός σου μέγα ἐπ´ ἐμέ, 
 καὶ ἐρρύσω τὴν ψυχήν μου ἐξ ᾅδου κατωτάτου. 
 
 
 Πολλὰ χρηστὰ ἐν τοῖς ἔμπροσθεν εἰρηκὼς ἀναγκαίως ἀναφέρει
 τῇ μνήμῃ τὴν περὶ τῆς ἁμαρτίας ἧς ἥμαρτεν ἐξομολόγησιν, ὡς
 ἂν μὴ δοκοίη διὰ τῆς παρασχεθείσης αὐτῷ συγχωρήσεως καὶ τῶν
 μετὰ ταῦτα ὑπαρχθέντων αὐτῷ χαυνοῦσθαι καὶ ῥᾳθυμότερον
 ἀναστρέφειν. ἐπιστρέφει τοίνυν αὐτὸς ἑαυτὸν καὶ μνήμην
 ποιεῖται τῆς αὐτοῦ ἁμαρτίας, ἵνα μείζων γένηται ἡ πρὸς τὸν
 θεὸν εὐχαριστία. διό φησιν· ἐξομολογήσομαί σοι, καὶ ἐπάγει· 
 
 ἐρρύσω τὴν ψυχήν μου ἐξ ᾅδου κατωτάτου. 
 
 
 Ἡ γὰρ πρὸς θάνατον ἁμαρτία τοιαύτη τυγχάνει εἰς τὸν
 κατώτατον ᾅδην κατασπῶσα. πολλῶν γὰρ οὐσῶν ἁμαρτιῶν
 ἐοίκασιν αἱ μὲν τοῦ ᾅδου εἰς τὰ ἐπιπόλαια φέρειν, αἱ δὲ εἰς
 τὰ κατώτατα καί, ὡς ἂν εἴποι
 τις, εἰς αὐτὸν
 
 τὸν πυθμένα, περὶ οὗ εἴρηται φησίν·
 ὁδοὶ ἀνδρὸς αἱ δοκοῦσαι ὀρθαὶ εἶναι, τὰ μέντοι
 τελευταῖα αὐτῶν βλέπει εἰς πυθμένα ᾅδου. ἀλλ’
 ἐκεῖθεν, φησίν, ἐρρύσω με,
 ἐπειδὴ γέγονε τὸ ἔλεός σου μέγα ἐπ’
 ἐμέ. 
 
 
 
 Εὐξάμενος γὰρ μεγάλου τυχεῖν
 ἐλέους ἐν τῷ ν´ ψαλμῷ, ἐν ᾧ εἴρηκεν·
 ἐλέησόν με κατὰ τὸ μέγα ἔλεός σου, ἐν
 τούτοις ὁμολογεῖται τετυχηκέναι τῆς εὐχῆς· διὸ καὶ ἐξομολογεῖται οὐχ ἁπλῶς, ἀλλ’
 ἐν ὅλῃ αὐτοῦ τῇ καρδίᾳ.

Ὁ θεός, παράνομοι ἐπανέστησαν ἐπ’ ἐμέ, 
 καὶ συναγωγὴ κραταιῶν ἐζήτησεν τὴν ψυχήν μου, 
 καὶ οὐ προέθεντό σε ἐνώπιον αὐτῶν. 
 καὶ σύ, κύριε ὁ θεός, οἰκτίρμων καὶ ἐλεήμων, 
 μακρόθυμος καὶ πολυέλεος καὶ ἀληθινός. 
 
 
 Μεταβαλὼν ἀπὸ τῆς προσευχῆς εἰς τὴν ἐξομολόγησιν καὶ
 ὁμολογήσας τῷ θεῷ τὴν χάριν, ὅτι ἐρρύσατο τὴν ψυχὴν αὐτοῦ ἐξ
 ᾅδου κατωτάτου , ἀπολογεῖται τὴν αἰτίαν
 ἐξαγορεύων, δι’ ἣν ἥμαρτεν, καί φησιν, ὅτι ἐξ ἐπιβουλῆς
 πολλῶν ἀοράτων ἐχθρῶν τοῦτο πέπονθεν φθονησάντων αὐτοῦ τῇ
 κατὰ θεὸν προκοπῇ. διό φησιν· 
 
 ὁ θεός, παράνομοι ἐπανέστησαν ἐπ’ ἐμέ. 
 
 
 Οἱ δὲ λοιποὶ πάντες ἑρμηνευταί· ὑπερήφανοι, εἰρήκασι, τὰς ἀοράτους καὶ
 ὑπερηφάνους δυνάμεις αἰνιξάμενοι. ὁποίαν δὲ βίαν πέπονθεν ἡ
 τοῦ Δαυὶδ ψυχὴ οὐχ ὑπὸ μιᾶς δυνάμεως, ἀλλ’ ὑπὸ πλειόνων,
 διδάσκει λέγων· καὶ συναγωγὴ
 κραταιῶν, ἢ ὡς ὁ Ἀκύλας · καὶ
 συναγωγὴ κατισχυρευομένων, ἢ ὡς Σύμμαχος · καὶ συναγωγὴ ἀνυποστάτων 
 ἐζήτησεν τὴν ψυχήν μου. 
 
 Ἀλλ’ ἡ μὲν τῶν ἐχθρῶν συναγωγὴ ἐζήτησεν
 τὴν ψυχήν μου μὴ θεμένων πρὸ ὀφθαλμῶν τὸν θεόν,
 σὺ δέ, κύριε, φησίν, ἅπερ ἐκεῖνοι μὴ προσεδόκησαν,
 συνεχώρησας καὶ ἐδωρήσω ῥυσάμενός μου
 τὴν ψυχὴν ἐξ ᾅδου 
 
 κατωτάτου· καὶ τοῦτ’ ἔπραξας ὡς
 οἰκτίρμων καὶ ἐλεήμων καὶ
 μακρόθυμος καὶ πολυέλεος καὶ
 ἐν πᾶσι τούτοις ἀληθινὸς 
 ὑπάρχων.

Ἐπίβλεψον ἐπ’ ἐμὲ καὶ ἐλέησόν με, 
 δὸς τὸ κράτος τῷ παιδί σου 
 καὶ σῶσον τὸν υἱὸν τῆς παιδίσκης σου. 
 
 
 Ὁρῶν με, φησίν, ἐλέησόν με. δείκνυσι δ´ ἑαυτοῦ ὁ Δαυὶδ τὴν
 ταπείνωσιν καὶ τῆς ψυχῆς τὴν κάκωσιν, ἣν παρίστη καὶ
 ἀρχόμενος τῆς προσευχῆς, ἐν οἷς ἔλεγε· πτωχὸς καὶ πένης ἐγώ εἰμι. 
 
 Ἀντὶ δὲ τοῦ· 
 
 δὸς τὸ κράτος τῷ παιδί σου, 
 
 
 σαφέστερον ὁ Σύμμαχος 
 ἡρμήνευσεν εἰπών· 
 
 δὸς ἰσχὺν παρὰ σοῦ τῷ δούλῳ σου. 
 
 
 Ἵνα γὰρ μὴ ἐξασθενήσας ὀλισθήσω μετὰ τῶν ἄλλων ὧν παρέσχου,
 δυναμωθῆναι ἀξιῶ πρὸς τὸ μὴ αὖθις καταπαλαισθῆναι ὑπὸ τῆς
 συναγωγῆς τῶν κραταιῶν . οὕτω δέ με ἰσχυροποιήσας
 σώσεις ὡς ἄν σου δοῦλον
 γενόμενον, υἱὸν δὲ τῆς παιδίσκης σου ἤτοι τῆς
 ἐκκλησίας σου, ἢ καὶ τῆς ἐν τῇ κατὰ θεὸν παιδείᾳ
 ἀναθρεψαμένης αὐτὸν μητρός.

Ποίησον μετ’ ἐμοῦ σημεῖον εἰς ἀγαθόν, 
 καὶ ἰδέτωσαν οἱ μισοῦντές με καὶ αἰσχυνθήτωσαν, 
 ὅτι σύ, κύριε, ἐβοήθησάς μοι καὶ παρεκάλεσάς με. 
 
 
 Ὥσπερ τῷ Κάϊν σημεῖον ἔθετο ὁ θεὸς τῆς
 πονηρίας αὐτοῦ δηλωτικὸν, ὅπερ σημεῖον οἱ θεωροῦντες
 εἴργοντο τοῦ ἀνελεῖν αὐτὸν διὰ τὸ κρῖναι
 τὸν θεὸν στένειν καὶ τρέμειν αὐτὸν ἐπὶ τῆς γῆς, οὕτως καὶ
 τοῖς τελείοις αὐτοῦ σημεῖον εἰς
 ἀγαθὸν δίδωσιν, ὅπερ ὁρῶντες οἱ μὲν
 
 φίλοι χαίρουσιν, οἱ δὲ ἐχθροὶ καὶ οἱ μισοῦντες
 
 αἰσχύνονται γνώρισμα λαβόντες διὰ τοῦ σημείου, ὅτι βεβοήθηται καὶ παρακέκληται ἐπὶ τῷ συμβεβηκότι. 
 Καὶ τάχα ἐπὶ μὲν τοῦ Κάϊν αἱ ἐχθραὶ δυνάμεις ὁρῶσαι τὸ
 ἐπιτεθὲν αὐτῷ σημεῖον ὑπὸ τοῦ θεοῦ ἐπέχαιρον
 αὐτῷ, ἅτε ἐπιχαιρησίκακοι οὖσαι· οἱ δὲ τοῦ θεοῦ ἄγγελοι
 ἐπέστενον αὐτῷ διὰ τοῦ σημείου τὴν ἐπηρτημένην αὐτῷ ἐκ θεοῦ
 ὀργὴν ἐπιγινώσκοντες. ἐπὶ δὲ τῆς θεοφιλοῦς ψυχῆς
 τοὐναντίον, αἱ μὲν ἐχθραὶ δυνάμεις καταισχύνονται τὸ ἀγαθὸν σημεῖον ἐπικείμενον ὁρῶσαι
 αὐτῇ, οἱ δὲ θεῖοι καὶ ἀγαθοὶ ἄγγελοι χαίρουσι καὶ
 συνευφραίνονται αὐτῇ. τοῦτο καὶ ὁ σωτὴρ ἡμῶν ἐδίδαξεν
 εἰπών· χαρὰν γίγνεσθαι ἐν τοῖς οὐρανοῖς ἐπὶ ἑνὶ
 ἁμαρτωλῷ μετανοοῦντι .

Τοῖς υἱοῖς Κορέ, ψαλμὸς ᾠδῆς. 
 Οἱ θεμέλιοι αὐτοῦ ἐν τοῖς ὄρεσι τοῖς ἁγίοις. 
 ἀγαπᾷ κύριος τὰς πύλας Σιὼν 
 ὑπὲρ πάντα τὰ σκηνώματα Ἰακώβ. 
 δεδοξασμένα ἐλαλήθη περὶ σοῦ, ἡ πόλις τοῦ θεοῦ. 
 μνησθήσομαι Ῥαὰβ καὶ Βαβυλῶνος τοῖς γινώσκουσί με. 
 
 
 Ἀντὶ τοῦ τοῖς υἱοῖς Κορὲ ὁ
 Ἀκύλας καὶ
 Σύμμαχος 
 τῶν υἱῶν Κορὲ 
 ἐκδεδώκασιν, ὡς ὑπ’ αὐτῶν πεποιημένου ἢ διὰ τούτων
 εἰρημένου τοῦ ψαλμοῦ καὶ λεχθέντος, οὐ μόνον διὰ ψαλτηρίου,
 ἀλλὰ καὶ μετ’ ᾠδῆς . 
 Ζητῶν δὲ παρ’ ἐμαυτῷ, τίνι λόγῳ μὴ πάντες ἦσαν ἐφ’ ἑνὶ
 συνημμένοι οἱ ἐπιγεγραμμένοι τῶν υἱῶν Κορέ ,
 ἀλλ’ ὀκτὼ μὲν ἰδίως πρῶτοι οἱ ἀπὸ τοῦ μα καὶ
 πάλιν ἰδίως ἀφωρισμένοι δύο, ὁ
 π δ καὶ
 π γ ʹ,
 
 καὶ πάλιν ἕτεροι δύο ὁ μετὰ χεῖρας καὶ ὁ ἑξῆς αὐτῷ, μέσος
 δὲ παρεμβέβληται τούτων ὁ πε ἐπιγεγραμμένος
 προσευχῆς τοῦ Δαυίδ - τὰ μὲν ἐμοὶ
 παραστάντα εἰς τὴν τῶν τελευταίων θεωρίαν διὰ τῶν εἰρημένων
 ἤδη πρότερον δεδηλώκει· εἴποι δ’ ἄν τις καὶ ἄλλως, ὅτι
 πάντες οἱ ἐν τῇ Βίβλῳ τῶν Ψαλμῶν φερόμενοι λόγοι ὑπὸ
 διαφόρων ἀνδρῶν προφητικῷ πνεύματι λελαλημένοι ἰδιάζοντες
 ἦσαν ὡς ἂν μήτε ὑφ’ ἕνα καιρὸν λεχθέντες μήτε ὑπὸ τῶν αὐτῶν
 προφητευθέντες· αὐτίκα γοῦν ἐπιγέγραπταί τις
 Μωϋσέως , καὶ ἕτεροι τοῦ Ἀσὰφ
 καὶ τοῦ Δαυὶδ πάλιν ἕτεροι καὶ ὁ
 Σολομῶντος ἄλλος καὶ πάλιν Αἰθὰν
 τοῦ Ἐσδραΐτου · καὶ ἕτεροι δὲ πλεῖστοι ὅσοι παρὰ
 τούτους φέρονται ἀνεπίγραφοι οὐ δυναμένων ἡμῶν εἰδέναι
 τίνος ἄρ’ εἶεν. διαφόρως οὖν εἰρημένων τὸ παλαιὸν σποράδην
 ὑπῆρχε παρὰ τοῖς περὶ ταῦτα σπουδαίοις πεφυλαγμένον εἶθ’
 ὕστερον συναχθῆναι τοὺς ρν ὑπὸ μίαν βίβλον.
 μήποτ’ οὖν ὁ συναγαγών, εἴτ’ Ἔσδρας οὗτος ἦν, ὥς φασιν
 Ἑβραίων παῖδες, εἴτε τις ἕτερος παρὰ τοῦτον, τοὺς πρώτους
 εἰς αὐτὸν ἐρχομένους πρώτους ἐν τῇ βίβλῳ κατέταττεν. οὐκ
 ἀθρόως γὰρ τοὺς πάντας ὑφ’ ἕνα καιρὸν εὑρὼν ἐξ ἀνάγκης τοὺς
 πρὸς χεῖρα παρεμπίπτοντας συνῆπτε τοῖς προειληφόσι. διόπερ
 καὶ τοὺς πρώτους η τῶν υἱῶν Κορὲ εἰκὸς τότε
 κατατάξαι, ὅτε καὶ ἀθρόως ὁμοῦ πάντες εὕρηνται, μετ’
 ἐκείνους δὲ συνάψαι τοὺς μετὰ ταῦτα εἰς αὐτὸν ἐλθόντας·
 εἶτα πολλῶν ἐν τῷ μεταξὺ εὑρημένων καὶ εἰς τὴν Βίβλον τῶν
 Ψαλμῶν
 
 ἀναληφθέντων μετὰ τὸν πβ ψαλμὸν εὑρῆσθαι πάλιν
 ἄλλους δύο τῶν
 
 υἱῶν Κορέ, οὓς καὶ ἀκολούθως συνάψας ἐν τῷ τρίτῳ καὶ
 π καὶ τῷ πδ κατέταξεν· εἶτα μεταξὺ
 τοῦ χρόνου τῆς τοῦ Δαυὶδ προσευχῆς 
 εὑρεθείσης ἐνθεῖναι καὶ ταύτην μετὰ τὸν πδ · καὶ
 πάλιν μετὰ τὴν προσευχὴν τοῦ Δαυὶδ ἐν
 πε τόπῳ καταλεχθεῖσαν εὑρεθῆναι ἑτέρους δύο
 τῶν υἱῶν Κορέ, τὸν μετὰ χεῖρας καὶ τὸν ἐφεξῆς αὐτῷ, ἐξ
 ἀνάγκης τε καὶ αὐτοὺς συναχθῆναι τῇ προσευχῇ τοῦ
 Δαυίδ . τὸν αὐτὸν δὲ λόγον ὑπάρχειν ὁ αὐτὸς εἴποι
 ἂν καὶ ἐπὶ τῆς τῶν λοιπῶν ψαλμῶν συνθέσεως. 
 Πιστώσεται δὲ τὸ λελεγμένον ἀπὸ προφητικῶν ἀποδείξεων,
 ἐπεὶ καὶ ἐν ταῖς προφητικαῖς βίβλοις πολλάκις ἐστὶν εὑρεῖν
 τὰ τῷ χρόνῳ πρῶτα λεχθέντα δεύτερα κείμενα τῇ τάξει καὶ τὰ
 προφητευθέντα ὕστερα προτεταγμένα τῶν προαγόντων τοῖς
 χρόνοις. ὁ γοῦν Ἱερεμίας προφητεύειν μὲν ἄρχεται ἐπὶ
 Ἰωσίου, παρατείνει δὲ μέχρι Σεδεκίου καὶ τῆς αἰχμαλωσίας.
 Σεδεκίας δ’ ἦν τέταρτος ἀπὸ Ἰωσίου βασιλεύς· μετὰ γὰρ
 Ἰωσίαν δεύτερος Ἰωακεὶμ υἱὸς αὐτοῦ διαδέχεται τὴν ἀρχήν,
 μεθ’ ὃν τρίτος Ἰεχωνίας υἱὸς Ἰωακείμ, μεθ’ ὃν τέταρτος
 Σεδεκίας ἀδελφὸς Ἰωακείμ· καθ’ οὓς ἅπαντας τοῦ Ἱερεμίου
 προφητεύσαντος ἡ ἐπώνυμος αὐτοῦ γραφὴ ἄρχεται μὲν ἀπὸ τοῦ
 Ἰωσίου· εἶτα προϊοῦσα μέμνηται Ἰεχωνίου τοῦ τρίτου ἀπὸ τοῦ
 Ἰωσίου· εἶτα προφητεύει τὰ ἐπὶ Σεδεκίου, ὃς ἦν τέταρτος ἀπὸ
 Ἰωσίου· οἷς
 
 ἑξῆς τίθησι τὰ ἐν τῷ τετάρτῳ ἐπὶ Ἰωακεὶμ
 προφητευθέντα, ὃς ἦν δεύτερος μετὰ Ἰωσίαν· εἶθ’ ἑξῆς ἐπάγει
 τὰ ἐν ἀρχῇ τοῦ αὐτοῦ Ἰωακείμ· εἶτα τὰ ἐπὶ
 Σεδεκίου, καὶ πάλιν τὰ ἐπὶ Ἰωακείμ· εἶτα μέμνηται τῆς
 αἰχμαλωσίας τῆς εἰς Βαβυλῶνα, καὶ ὡς μετὰ Σεδεκίαν κατέστη
 ἡγούμενος τῶν ἀπολειφθέντων Γοδολίας, καὶ ὡς Ἰσμαὴλ ἀναιρεῖ
 τὸν Γοδολίαν, μεθ’ ὃν Ἰωανᾶν υἱὸς Καρηὲ ἡγεῖται· καὶ μετὰ
 τούτους ἅπαντας ἑξῆς ἐπάγει τὰς ἐν τῷ δ ἔτει
 Ἰωακεὶμ λεχθείσας προφητείας καὶ πάλιν τὰς ἐν ἀρχῇ
 βασιλείας Σεδεκίου εἰρημένας. 
 Εὕροις δ’ ἂν καὶ παρὰ τῷ Ἐζεκιὴλ τὰ παραπλήσια, ἐπεὶ καὶ
 ἐν τῇ τούτου γραφῇ οὐχ ἑξῆς τοῖς χρόνοις σύγκεινται αἱ
 προφητεῖαι, ἀλλ’ εἰσὶν αἱ μὲν κατὰ τὸ κζ ἔτος
 τῆς αἰχμαλωσίας προτεταγμέναι τῷ κατὰ τὸ ια τῆς
 αἰχμαλωσίας εἰρημένῳ· μετὰ γὰρ τὰς ἐν τῷ κζ ἔτει
 φέρονται αἱ λεχθεῖσαι ἐν τῷ ια τῆς αἰχμαλωσίας
 ἔτει, καὶ πάλιν μετὰ τὰς ἐν τῷ ια ἄλλαι φέρονται
 ἐν τῷ ι ἔτει εἰρημέναι καὶ ἑξῆς αἱ ἐν τῷ
 κε ἔτει. 
 Καὶ τούτων ἁπάντων εἴποι ἄν τις τὴν αἰτίαν οὐκ ἄλλην εἶναι
 τῆς ἀποδεδομένης· σποράδην γάρ, ὡς εἰκός, τῶν κατὰ χρόνους
 καὶ καθ’ ἕκαστον βασιλέα μερικῶς προπεφητευμένων τὸ παλαιὸν
 παρὰ τοῖς σπουδαίοις σωζομένων ἤτοι τὸν Ἔσδραν ἢ καί τινας
 ἑτέρους ὑπὸ μίαν περιγραφὴν συνάγοντας τὰ ἑκάστῳ τῶν
 προφητῶν κατὰ χρόνους διαφόρους λεχθέντα τοὺς πρώτους
 εὑρισκομένους λόγους
 
 κατατάσσειν πρώτους, εἶθ’ ἑξῆς συνάπτειν τοὺς μετὰ ταῦτα
 εὑρισκομένους, εἰ καὶ προῆγον τῷ χρόνῳ· τὸν δ’ αὐτὸν εἶναι
 λόγον καὶ ἐπὶ τῆς τάξεως τῶν ψαλμῶν, καθόλου μὲν ἁπάντων,
 ἰδίως δὲ καὶ τῶν μετὰ χεῖρας ἡμῖν ἐξεταζομένων, εἰ μὴ ἄρα
 τις βαθύτερος νοῦς λανθάνων ἡμᾶς ἑτέρους τινὰς λογισμοὺς
 παραστήσει τῆς τῶν ἐζητημένων αἰτίας. τά γε μὴν ἡμῖν
 ὑποπεσόντα εἴς τε τὴν τάξιν τῶν υἱῶν Κορὲ καὶ περὶ τῆς
 προσευχῆς τοῦ Δαυὶδ τῆς πρὸ τοῦ μετὰ
 χεῖρας ψαλμοῦ κειμένης καὶ μέσης τῶν υἱῶν Κορὲ
 παρεμβεβλημένης πρόκειται τοῖς ἐθέλουσιν ἐντυγχάνειν τοῖς
 εἰρημένοις ἡμῖν ἔμπροσθεν. ταῦτα μὲν οὖν ἡμῖν ὧδέ πη
 προγεγυμνάσθω.

Ἐπεὶ δὲ ἀορίστως ἀρχόμενος ὁ λόγος ἐν τῷ ψαλμῷ φησιν· 
 
 οἱ θεμέλιοι αὐτοῦ ἐν τοῖς ὄρεσι τοῖς ἁγίοις, 
 
 
 εἰκότως ἄν τις ζητήσειε, τίνος αὐτοῦ . προχείρως μὲν οὖν εἴποι τις ἂν νοεῖσθαι
 τοῦ θεοῦ, ἐπειδὴ ἑξῆς ἐπιλέγεται ἡ
 πόλις τοῦ θεοῦ . ἐγὼ δὲ ἐπιστήσας τῇ ἀκολουθίᾳ
 τοῦ ψαλμοῦ καὶ εὑρὼν ἑξῆς εἰρημένον τό· 
 
 μὴ τῇ Σιὼν ἐρεῖ· ἄνθρωπος 
 καὶ ἄνθρωπος ἐγεννήθη ἐν αὐτῇ, 
 καὶ αὐτὸς ἐθεμελίωσεν αὐτήν, 
 
 
 ἀνθ’ οὗ ὁ Ἀκύλας 
 πεποίηκεν· 
 
 καὶ τῇ Σιὼν λεχθήσεται· ἀνὴρ 
 καὶ ἀνὴρ ἐτέχθη ἐν αὐτῇ, 
 καὶ αὐτὸς ἑδράσει αὐτήν, 
 
 
 ὁ δὲ Σύμμαχος · 
 
 περὶ δὲ Σιὼν λεχθήσεται καθ’ ἕκαστον ἄνθρωπον· 
 οὗτὸς ἐτέχθη ἐκεῖ, 
 αὐτὸς δὲ ἥδρασεν αὐτήν, 
 
 
 ἡγοῦμαι σφόδρα ἀκολούθως εἰρῆσθαι τό· 
 
 οἱ θεμέλιοι αὐτοῦ ἐν τοῖς ὄρεσι, 
 
 
 καὶ μὴ προσκεῖσθαι τό· τοῦ θεοῦ, ἵν’ ἐπιζητήσαντες
 
 τίνος αὐτοῦ εὕρωμεν ἀπὸ τῶν
 ἑξῆς τὸν λεγόμενον τεθεμελιωκέναι τὴν Σιὼν ἄνδρα τὸν καὶ γεννηθέντα
 ἐκεῖ· ἄνθρωπος γάρ, φησίν,
 ἐτέχθη ἐν αὐτῇ , καὶ αὐτὸς ἐθεμελίωσεν αὐτήν , ἤ·
 καὶ αὐτὸς ἥδρασεν
 αὐτήν . 
 Λεγομένου τοιγαροῦν τοῦ· οἱ θεμέλιοι
 αὐτοῦ, προσυπακούσωμεν ἡμεῖς τό· τοῦ ἀνδρὸς τοῦ θεμελιώσαντος αὐτήν, 
 δῆλον δ’ ὅτι τὴν τοῦ θεοῦ
 πόλιν . πόλιν δὲ τοῦ θεοῦ νομίζειν τὴν κατὰ
 Παλαιστίνην τὸ πάλαι συνεστῶσαν Ἰουδαίων μητρόπολιν οὐ
 μόνον ταπεινόν, ἀλλὰ καὶ δυσσεβές. τὸ γὰρ περὶ τῆς νῦν ὑπὸ
 ἀλλοφύλων ἐθνῶν οἰκουμένης ἐν τῇ Ἰουδαίᾳ πόλεως λέγεσθαι
 νομίζειν τό· 
 
 ἀγαπᾷ κύριος τὰς πύλας Σιών, 
 
 
 τὰς νῦν ἐρήμους καὶ ἠφανισμένας , καὶ τό· 
 
 δεδοξασμένα ἐλαλήθη περὶ σοῦ, ἡ πόλις τοῦ θεοῦ, 
 
 
 καὶ πάλιν ἀλλαχοῦ· 
 
 τοῦ ποταμοῦ τὰ ὁρμήματα εὐφραίνουσιν τὴν πόλιν τοῦ
 θεοῦ, 
 
 
 καὶ πάλιν· 
 
 μέγας κύριος καὶ αἰνετὸς σφόδρα ἐν πόλει τοῦ θεοῦ ἡμῶν,
 ἐν ὄρει ἁγίῳ αὐτοῦ, 
 
 
 καὶ ταῦτα πάντα νομίζειν λέγεσθαι περὶ πόλεως, ἣν ἄνδρες
 οἰκοῦσι νῦν Ἕλληνες καὶ ἀλλόφυλοι καὶ εἰδωλολάτραι, σφόδρα
 μοι δοκεῖ ταπεινῆς εἶναι καὶ μικροπρεποῦς διανοίας. 
 Εἰ δέ τις νοήσειεν, ὅπως εἰώθασιν αἱ θεῖαι καὶ προφητικαὶ
 φωναὶ πόλιν θεοῦ καλεῖν τὸ
 θεοσεβὲς πολίτευμα, ὄψεται τίνα τρόπον καθ’ ὅλης τῆς
 οἰκουμένης τὴν θεοφιλῆ ταύτην καὶ θεοσεβῆ πολιτείαν τε καὶ
 πόλιν ὁ σωτὴρ καὶ κύριος ἡμῶν Ἰησοῦς χριστὸς τοῦ θεοῦ
 ἐθεμελίωσέ τε καὶ ἥδρασε. διὸ καὶ ποικίλως κηρύττεται ὑπὸ
 τῶν προφητῶν ἐν οἷς λέγεται περὶ αὐτοῦ καὶ τό· οὗτος
 οἰκο 
 
 δομήσει τὴν πόλιν μου . τὴν γὰρ τοῦ θεοῦ
 πόλιν, δηλαδὴ τὴν κατὰ θεὸν πολιτείαν καὶ τὸ θεοσεβὲς
 πολίτευμα, καθ’ ὅλης τῆς ἀνθρώπων οἰκουμένης μόνος αὐτὸς γεννηθεὶς ἐν αὐτῇ ἱδρύσατο
 καὶ κατεπήξατο διὰ τῆς ἐν παντὶ τόπῳ καὶ πάσῃ χώρᾳ καὶ
 πόλει συνεστώσης αὐτοῦ καθολικῆς ἐκκλησίας· περὶ ἧς
 πεπεῖσθαι προσήκει λέγεσθαι τό· 
 
 δεδοξασμένα ἐλαλήθη περὶ σοῦ, ἡ πόλις τοῦ θεοῦ, 
 
 
 καὶ τό· 
 
 τοῦ ποταμοῦ τὰ ὁρμήματα εὐφραίνουσι τὴν πόλιν τοῦ θεοῦ, 
 
 
 καὶ ὅσα ἄλλα τοιαῦτα ἐν ταῖς θείαις φέρεται γραφαῖς. 
 
 
 Τῆς οὖν μεγίστης ταύτης καὶ θεοπρεποῦς πόλεως, λέγω δὲ τῆς
 τοῦ θεοῦ ἐκκλησίας, καὶ τοῦ κατ’ αὐτὴν ἐμφαινομένου
 θεοσεβοῦς πολιτεύματος οἱ
 θεμέλιοι τυγχάνουσιν ἐν τοῖς
 ὄρεσι τοῖς ἁγίοις . ἑρμηνεύει δὲ τὸν λόγον ὁ
 ἀπόστολος φάσκων· ἐποικοδομηθέντες ἐπὶ τῷ θεμελίῳ
 τῶν ἀποστόλων καὶ προφητῶν ὄντος ἀκρογωνιαίου αὐτοῦ
 Ἰησοῦ Χριστοῦ . 
 Καὶ ἄλλως δὲ οἱ θεμέλιοι αὐτοῦ 
 οὐκ ἐνταῦθα κάτω καὶ παρ’ ἡμᾶς τυγχάνουσιν, ἀλλ’ ἄνω που
 καὶ ἐν τοῖς καλουμένοις ἁγίοις ὄρεσι . διὸ λέλεκται· 
 
 οἱ θεμέλιοι αὐτοῦ ἐν τοῖς ὄρεσι τοῖς ἁγίοις. 
 
 
 Εἶεν δ’ ἂν ταῦτα τὰ ὄρη 
 οἱ οὐρανοὶ τῶν οὐρανῶν , ἔνθα τὸ μέγα
 πολίτευμα τῆς ἐπουρανίου Σιὼν καὶ τῆς ἀληθῶς μεγάλης τοῦ θεοῦ πόλεως συνέστηκεν. οὐκ
 ἐμὸς δὲ οὗτος ὁ λόγος, ἀλλὰ καὶ αὐτὸς τοῦ φήσαντος
 ἀποστόλου· ἡ δὲ ἄνω Ἱερουσαλὴμ ἐλευθέρα ἐστίν, ἥτις
 ἐστὶ μήτηρ ἡμῶν , καί· προσεληλύθατε Σιὼν
 ὄρει 
 
 καὶ πόλει θεοῦ ζῶντος, Ἱερουσαλὴμ ἐπουρανίῳ, καὶ
 μυριάσιν ἀγγέλων, πανηγύρει καὶ ἐκκλησίᾳ πρωτοτόκων
 ἀπογεγραμμένων ἐν οὐρανοῖς . ταύτης οὖν τῆς
 μεγάλης πόλεως τοῦ θεοῦ εἰκὼν
 μὲν εἴη ἂν ἡ ἐπὶ γῆς ἐκκλησία τοῦ θεοῦ, τὰ δὲ στηρίγματα
 αὐτῆς καὶ οἱ θεμέλιοι ἐν τοῖς 
 ἀποδεδομένοις ἡμῖν ἁγίοις
 ὄρεσιν ὑφεστήκασιν. αἱ δὲ εἴσοδοι καὶ αἱ πρῶται
 στοιχειώσεις αὐτῆς ἐκείνης τῆς οὐρανοπόλεως ἐνταῦθα
 τυγχάνουσι παρ’ ἡμῖν· ἅσπερ εἰσόδους καὶ εἰσαγωγὰς τοῦ
 θεοσεβοῦς πολιτεύματος πύλας 
 ὠνόμασε Σιὼν ὁ λόγος
 φάσκων· 
 
 ἀγαπᾷ κύριος τὰς πύλας Σιὼν 
 ὑπὲρ πάντα τὰ σκηνώματα Ἰακώβ. 
 
 
 
 Σκηνώματα δὲ Ἰακὼβ αἱ Ἰουδαϊκαὶ παραδόσεις καὶ
 αἱ κατὰ Μωϋσέως σωματικαὶ θρησκεῖαι ἐνταῦθά μοι δοκοῦσι
 λέγεσθαι· ὧν προτιμότεραι τυγχάνουσι παρὰ τῷ θεῷ αἱ πύλαι τῆς Σιών , τουτέστιν αἱ
 εἴσοδοι καὶ εἰσαγωγαὶ τῆς ἐπουρανίου βασιλείας ἐπὶ τῆς
 ἐκκλησίας Χριστοῦ ἱδρυμέναι· ἐν μόνῃ γὰρ ταύτῃ κηρύσσεται
 ἡ τῶν οὐρανῶν βασιλεία . καὶ τοῦ σωτηρίου
 γε εὐαγγελίου ὁ πᾶς σκοπὸς ἐκεῖσε βλέπει, ἐπεὶ καὶ αἱ
 σωτήριοι ἐπαγγελίαι καὶ τὸ εὐαγγελικὸν κήρυγμα καὶ ἡ πᾶσα
 ἐλπὶς τοῦ κατὰ Χριστὸν πολιτεύματος τὴν βασιλείαν
 τῶν οὐρανῶν ὁρᾷ. 
 Γέγραπται γοῦν, ὅτι ἐκήρυσσεν ὁ σωτὴρ
 λέγων· 
 ἤγγικεν ἡ βασιλεία τῶν οὐρανῶν, ἐμακάριζέ
 τε τοὺς ἀξίους τῶν οἰκείων μακαρισμῶν ἐπαγγελλόμενος αὐτοῖς
 βασιλείαν οὐρανῶν, ἀλλὰ καὶ ἐδίδασκεν
 εὔχεσθαι τοὺς αὐτοῦ μαθητὰς
 
 καὶ τὴν τῶν οὐρανῶν βασιλείαν ἐξαιτεῖσθαι
 φάσκοντας ἐν τῇ προσευχῇ· γενηθήτω τὸ θέλημά σου,
 ἐλθέτω ἡ βασιλεία σου. εἰκότως τοίνυν πάντα τὰ
 τοιαῦτα πύλαι 
 τῆς τῶν οὐρανῶν βασιλείας ὠνομάσθησαν
 εἴσοδοί τινες καὶ εἰσαγωγαὶ τυγχάνουσαι τῆς ἐκεῖσε πορείας.
 ἀγαπᾷ τοίνυν ταύτας τὰς πύλας τῆς ἐπουρανίου Σιὼν ὑπὲρ τὰς νομικὰς καὶ Ἰουδαϊκὰς
 συναγωγάς, ἅσπερ ὠνόμασε σκηνώματα
 Ἰακώβ . 
 Οὐδὲν γοῦν παρ’ ἐκείνοις περὶ τῆς ἐπουρανίου πόλεως τοῦ
 θεοῦ μνημονεύεται, οὐδέ τις αὐτοῖς σκοπὸς περὶ
 βασιλείας οὐρανῶν ἔνεστι, κάτω δὲ δι’
 ὅλου νενευκότες τὰς ἐλπίδας ἐπὶ γῆς ἔχουσι καὶ τὰς
 ἐπαγγελίας ἐνταῦθά που προσδωκῶσιν· διὸ προτιμότεραι παρὰ
 τῷ θεῷ τυγχάνουσι τῶν σκηνωμάτων
 Ἰακὼβ αἱ προδηλωθεῖσαι ἡμῖν
 
 πύλαι τῆς ἐπουρανίου Σιών · ἧς οἱ θεμέλιοι οὐκ ἐνταῦθα κάτω που ἐπὶ γῆς, ἀλλ’
 ἐν τοῖς ὄρεσι τοῖς ἁγίοις 
 ὑπάρχουσι τοῖς προτεθεωρημένοις.

Μνησθήσομαι Ῥαὰβ καὶ Βαβυλῶνος τοῖς γινώσκουσί με· 
 καὶ ἰδοὺ ἀλλόφυλοι καὶ Τύρος καὶ λαὸς Αἰθιόπων, 
 οὗτοι ἐγενήθησαν ἐκεῖ. 
 
 
 Ἀντὶ τοῦ· μνησθήσομαι Ῥαὰβ καὶ
 Βαβυλῶνος , ὁ μὲν Ἀκύλας 
 ἀναμνήσω, φησίν, ὁρμήματος καὶ Βαβυλῶνος, ὁ δὲ
 Σύμμαχος · ἀναμνήσω ὑπερηφανίαν καὶ
 Βαβυλῶνα . 
 Ἡγοῦμαι δὲ διὰ Βαβυλῶνος καὶ
 Τύρου καὶ Ῥαὰβ διά τε τῶν ἀλλοφύλων καὶ τοῦ λαοῦ τῶν
 Αἰθιόπων τὴν κλῆσιν τῶν ἐθνῶν αἰνίττεσθαι τῶν
 μετα
 
 θεμένων καὶ μεταβεβλημένων ἀπὸ τῆς προτέρας ἀγωγῆς
 καταξιωθέντων τε ἀναγεννήσεως τῆς ἐν τῇ πόλει τοῦ θεοῦ · οὓς ὁ λόγος ἀναμιμνήσκειν
 βούλεται τοῦ προτέρου ἑαυτῶν γένους. τῷ γὰρ φάσκειν ἀλλοφύλους καὶ Τύρον καὶ λαοὺς Αἰθιόπων
 γεγενῆσθαι ἐκεῖ , τί ἕτερον παρίστησιν ἢ τῶν
 ἀλλοφύλων ἐθνῶν τὴν ἐν τῇ πόλει τοῦ
 θεοῦ ἀναγέννησιν; 
 Καὶ ὁ Ἀκύλας δέ φησι· 
 
 Φυλιστιαία καὶ Τύρος μετὰ Αἰθιοπίας, 
 οὗτος ἐτέχθη ἐκεῖ. 
 
 
 Ὁμοίως δὲ καὶ ὁ Σύμμαχος ἐξέδωκεν εἰπών· 
 
 Ἰδοὺ Φυλιστιαῖοι καὶ Τύρος μετὰ Αἰθιοπίας, 
 οὗτος ἐτέχθη ἐκεῖ. 
 
 
 
 Ἐκεῖ δέ, ποῦ φησι τετέχθαι τοὺς ἀλλοφύλους , ἀλλ’ ἐν τῇ πόλει τοῦ θεοῦ ἢ ἐν ταῖς πύλαις αὐτῆς ταῖς νενοημέναις;
 τοῦτο γὰρ ἡ ἀκολουθία τῆς συμφράσεως ὑποβάλλει νοεῖν.
 προειπὼν γάρ· 
 
 δεδοξασμένα ἐλαλήθη περὶ σοῦ, ἡ πόλις τοῦ θεοῦ, 
 
 
 ἐπιλέγει συνάπτων ἑξῆς, ὡς ἄρα οἵδε καὶ οἵδε ἀλλόφυλοι ἐγενήθησαν ἐκεῖ , καὶ
 ὁ λαὸς Αἰθιόπων 
 ἐτέχθη ἐκεῖ, δηλονότι ἐν
 τῇ προειρημένῃ πόλει τοῦ θεοῦ ἢ
 ἐν ταῖς ταύτης τεθεωρημέναις πύλαις . ἃ δὴ καὶ ἔργοις ἐπιτελεσθέντα τὴν τῶν
 λόγων ἀλήθειαν πιστοῦται τῆς σωτηρίου χάριτος, καὶ
 Βαβυλωνίους καὶ Τυρίους καὶ πάντας τοὺς ἀλλογενεῖς καὶ
 ἀλλοτρίους τοῦ γένους τοῦ Ἰσραηλιτικοῦ, καὶ διὰ
 λουτροῦ παλιγγενεσίας καὶ τῶν τῆς καινῆς
 διαθήκης μυστηρίων ἀναγεννώσης ἐν τῇ δηλωθείσῃ πόλει τοῦ θεοῦ .

Μὴ τῇ Σιὼν ἐρεῖ ἄνθρωπος, 
 καὶ ἄνθρωπος ἐγεν
 
 νήθη ἐν αὐτῇ, 
 καὶ αὐτὸς ἐθεμελίωσεν αὐτὴν ὁ ὕψιστος. 
 κύριος διηγήσεται ἐν γραφῇ λαῶν 
 καὶ ἀρχόντων τούτων τῶν γεγενημένων ἐν αὐτῇ. 
 διάψαλμα· 
 ὡς εὐφραινομένων πάντων ἡ κατοικία ἐν σοί. 
 
 
 Αἱ τῶν λοιπῶν ἑρμηνευτῶν ἐκδόσεις λευκότερον τὴν τῶν
 προκειμένων διάνοιαν παρέστησαν. ὁ μὲν γὰρ Σύμμαχος τοῦτον ἐξέδωκε τὸν
 τρόπον· 
 
 περί τε Σιὼν λεχθήσεται καθ’ ἕκαστον ἄνθρωπον· 
 οὗτος ἐτέχθη ἐκεῖ· 
 αὐτὸς δὲ ἥδρασεν αὐτὴν ὁ ὕψιστος. 
 κύριος ἀριθμήσει γράφων λαούς· 
 οὗτος ἐτέχθη ἐκεῖ. 
 
 
 Καὶ ὁ Θεοδοτίων φησί· 
 
 καὶ τῇ Σιὼν ῥηθήσεται· 
 ἀνὴρ καὶ ἀνὴρ ἐγεννήθη ἐν αὐτῇ, 
 καὶ αὐτὸς ἐθεμελίωσεν αὐτήν, ἢ καὶ ἡτοίμασεν αὐτήν, ὁ
 ὕψιστος. 
 κύριος διηγήσεται ἐν γραφῇ λαῶν· 
 οὗτος ἐγεννήθη ἐν αὐτῇ. 
 
 
 Καὶ πρόσχες τίνα τρόπον ἐν τούτοις, οἷσπερ εἴρηται περὶ τῶν
 ἀλλοφύλων, τό· 
 
 ἀλλόφυλοι καὶ Τύρος καὶ λαὸς Αἰθιόπων, 
 οὗτοι ἐγενήθησαν ἐκεῖ, 
 
 
 οὕτως καὶ ἐνταῦθα λεχθήσεται , φησίν· 
 
 ἀνὴρ καὶ ἀνὴρ ἐτέχθη ἐκεῖ, 
 
 
 καὶ πάλιν ἑξῆς· 
 
 κύριος γράφων λαούς 
 οὗτος ἐτέχθη ἐκεῖ. 
 
 
 Πρότερον μὲν γὰρ εἴρητο περὶ τοῦ λαοῦ τῶν ἀλλοφύλων · δεύτερον δὲ περὶ
 τοῦ ἀνδρὸς τοῦ
 λεγομένου τετέχθαι ἐκεῖ ,
 καὶ τρίτον περὶ αὐτοῦ τοῦ κυρίου. ὁ γὰρ κύριος , φησίν, αὐτὸς ὁ
 θεσπίζων ταῦτα καὶ γράφων λαούς,
 οὗτος ἐτέχθη ἐκεῖ. 
 
 Σαφῶς δὲ ὁ λόγος τὸν μὲν ἄνδρα τὸν τεχθέντα
 ἐκεῖ , τουτέστιν ἐν τῇ τοῦ
 θεοῦ πόλει , τὸν ἄνθρωπον τοῦ σωτῆρος ἡμῶν
 ᾐνίξατο· τὸν δὲ κύριον καὶ
 αὐτὸν τε 
 τέχθαι ἐκεῖ φά
 
 σκων παρίστησι τὴν ἐν τῷ ἀνθρώπῳ τοῦ θεοῦ λόγου
 κατοίκησιν. ὥσπερ γὰρ ἡ Σιὼν
 πόλις οὖσα τοῦ θεοῦ 
 χώρα τυγχάνει τοῦ τεχθέντος ἐν
 αὐτῇ ἀνδρός , οὕτω καὶ αὐτὸς ὁ ἀνὴρ χώρα γίνεται
 καὶ δοχεῖον τοῦ ἐν αὐτῷ γεννηθέντος θεοῦ λόγου, ὡς ἐν ἱερῷ
 ἁγίῳ καὶ ναῷ, μᾶλλον δὲ ὡς ἐν ἀγάλματι καὶ δοχείῳ τῆς αὐτοῦ
 θεότητος ἐν αὐτῷ κατῳκηκότος. 
 Καὶ ταῦτα δὲ ἀναγκαίως ὁ λόγος ἐδίδαξεν εἰς τὸ γνωσθῆναι
 πῶς ἀλλόφυλοι καὶ Τύρος καὶ λαὸς
 Αἰθιόπων 
 ἐγενήθησαν ἐν τῇ τοῦ θεοῦ πόλει καὶ γεγόνασιν
 υἱοὶ θεοῦ διὰ τῆς παρ’ αὐτῷ
 ἀναγεννήσεως. ὅπως γὰρ καὶ κατὰ τίνα τρόπον ἡ τοσαύτη εἰς
 ἀνθρώπους ἐξεχύθη χάρις, παρέστησεν εἰπὼν τὰ κατὰ τὸν
 ἄνδρα τὸν γεννηθέντα 
 ἐκεῖ , καὶ τὸν ἐν τῷ ἀνδρὶ πάλιν
 γεννηθέντα κύριον . 
 Οἷς ἅπασιν ἐπιλέγει τό· 
 
 ὡς εὐφραινομένων πάντων ἡ κατοικία ἐν σοί· 
 
 
 ἀνθ’ οὗ ὁ μὲν Ἀκύλας 
 φησί· 
 
 καὶ ᾄδοντες ὡς χοροὶ πᾶσαι πηγαὶ ἐν σοί, 
 
 
 ὁ δὲ Σύμμαχος · 
 
 καὶ αἰνέσουσιν ὡς ἐν αὐλοῖς πᾶσαι αἱ πηγαὶ ἐν σοί. 
 
 
 Οἶμαι δὲ σημαίνεσθαι καὶ διὰ τούτων τὴν τῶν πιστῶν ἁπάντων
 τῶν δὴ τῆς ἁγίας τοῦ θεοῦ πόλεως καταξιωθησομένων
 ἐπισυναγωγὴν καὶ τὴν εἰς ἕνα χορὸν ἀποκατάστασιν. τῷ γὰρ
 λέγεσθαι· ἐν σοί , τὸν τόπον
 πάλιν σημαίνειν ὑπολαμβάνω τῆς τοῦ θεοῦ πόλεως· ἧς οἱ μὲν θεμέλιοι ἦσαν ἐν τοῖς ὄρεσι
 τοῖς ἁγίοις , αἱ δὲ πύλαι καὶ αἱ εἴσοδοι κάτω που καὶ παρ’ ἡμῖν· ἐν
 μέσῃ δὲ αὐτῇ πάντες ὡς ἐν χορείᾳ καὶ ἁρμονίᾳ θείᾳ μετ’
 εὐφροσύνης συναγόμενοι κατοικήσειν προφητεύονται. 
 Ὅρα δέ,
 
 τίνα τρόπον ὁ παρὼν ψαλμὸς θεοῦ γένεσιν θεσπίζων κατὰ τὴν
 ἀνάγνωσιν τῆς τῶν ο ἑρμηνείας ἐπέκρυψε τὸ
 μυστήριον. τὸ γάρ· 
 
 κύριος ἀριθμήσει γράφων λαούς· 
 οὗτος ἐτέχθη ἐκεῖ, 
 
 
 κατὰ τὸν Σύμμαχον , ἢ
 κατὰ τὸν Ἀκύλαν · 
 
 κύριος διηγήσεται ἐν τῷ γράφειν λαούς, 
 οὗτος ἐτέχθη ἐκεῖ· 
 
 
 ἢ κατὰ τὸν Θεοδοτίων α· 
 
 κύριος διηγήσεται ἐν γραφῇ λαῶν, 
 οὗτος ἐγεννήθη ἐκεῖ, 
 
 
 οὐ τοῦτον ἡρμήνευται παρὰ τοῖς ο τὸν τρόπον,
 ἀλλ’ εἴρηται· 
 
 κύριος διηγήσεται ἐν γραφῇ λαῶν 
 καὶ ἀρχόντων τούτων τῶν γεγενημένων ἐν αὐτῇ, 
 
 
 ἐπικρυψάντων, ὡς οἶμαι, τὴν διάνοιαν τῶν τὴν ἑρμηνείαν
 πεποιημένων διὰ τὸ ἔθνεσιν ἀλλοφύλοις μέλλειν ἐκδίδοσθαι
 τὴν γραφὴν κατὰ τοὺς Πτολεμαίου χρόνους, οὔπω τοῦ σωτῆρος
 ἡμῶν ἐπιλάμψαντος τῷ βίῳ. 
 Καὶ ὁ πᾶς δὲ ψαλμὸς σφόδρα αἰνιγματώδης καὶ σκοτεινῶς
 εἰρημένος τυγχάνει, θεμελίους
 αὐτοῦ λέγων σεσιωπημένως, τίνος δ’ αὐτοῦ μὴ
 διασαφῶν, καὶ πάλιν ὄρη ἅγια 
 ὀνομάζων καὶ πύλας Σιὼν 
 προτιμωμένας ὑπὸ τοῦ κυρίου τῶν
 σκηνωμάτων Ἰακὼβ καὶ πόλιν
 θεοῦ δεδοξασμένως λαλουμένην καὶ ἐπὶ πᾶσιν ἐν τῇ
 πόλει οὐ τὸν Ἰσραὴλ οὐδὲ τὸ
 Ἰουδαίων ἔθνος, ἀλλὰ Ῥαὰβ τήν
 ποτε πόρνην καὶ Βαβυλῶνα Τυρίους τε καὶ Αἰθίοπας καὶ ἀλλοφύλους . τούτους γὰρ πάντας τεχθήσεσθαι ἐν τῇ πόλει τοῦ θεοῦ διὰ ποίαν αἰτίαν
 οὐκ ἂν ἔχοι τις ἄλλην εἰπεῖν ἢ διὰ τὴν γένεσιν τοῦ ἐν αὐτῇ τεχθέντος ἀνδρὸς καὶ
 τοῦ κυρίου τεχθέντος ἐκεῖ ,
 δηλαδὴ ἐν αὐτῷ τῷ προλεχθέντι ἀνδρί . 
 Ἐφ’ οἷς
 
 πᾶσιν εὐφροσύνην κοινὴν καὶ
 χορείας ᾠδάς τε καὶ
 αἴνους καὶ πηγὰς θείων καὶ ἱερῶν λόγων
 ἐπὶ τέλει τοῦ ψαλμοῦ θεσπίζει. ἐπὰν δὲ λέγῃ ἐν γραφῇ λαῶν ταῦτα πάντα ἔσεσθαι,
 σημαίνειν ἡγοῦμαι τὸν καιρὸν τῆς ἀπογραφῆς 
 τῶν ἐθνῶν, ἥτις ἐπληροῦτο ἐπὶ τῆς τοῦ σωτῆρος ἡμῶν Ἰησοῦ
 Χριστοῦ γενέσεως· τότε γὰρ ἐξῆλθεν δόγμα παρὰ
 Καίσαρος Αὐγούστου ἀπογράφεσθαι πᾶσαν τὴν οἰκουμένην,
 ὅτε Κυρήνιος ἐπιστὰς τῇ Ἰουδαίᾳ τὰς ἀπογραφὰς
 ἐποιεῖτο. ἐπισημαίνεται γοῦν ὁ εὐαγγελιστὴς λέγων·
 αὕτη ἡ ἀπογραφὴ πρώτη, ὥστε καὶ τὸν
 καιρὸν αὐτὸν ἀκριβῶς διὰ τοῦ παρόντος ψαλμοῦ δηλοῦσθαι. 
 Μήποτε δὲ καὶ διὰ τοῦτο ἀφώρισται ὁ ψαλμὸς καὶ μακρὰν
 ἀπεσχοίνισται τῶν λοιπῶν τῶν ἐπιγεγραμμένων υἱῶν Κορέ,
 ἐπειδὴ κρύπτεσθαι ὁ λόγος τὰ δηλούμενα ἐν αὐτῷ μυστήρια
 περὶ τῆς τοῦ κυρίου γενέσεως ἐβούλετο, ὥστε καὶ ταύτην
 ἑτέραν εἶναι αἰτίαν τῶν ἐζητημένων ἡμῖν κατὰ τὴν ἀρχὴν τῶν
 προκειμένων. τὸ αὐτὸ δ’ ἂν εἴποις καὶ ἐπὶ τοῦ πζ 
 ἑξῆς τούτῳ ἐπιλεγομένου ἐπιγεγραμμένου τε καὶ αὐτοῦ τῶν
 υἱῶν Κορέ· ἐπεὶ καὶ αὐτὸς τὸν θάνατον τοῦ σωτῆρος ἡμῶν
 προφητεύει ἀκολούθως τῷ μετὰ χεῖρας τὴν γένεσιν αὐτοῦ
 περιέχοντι.

ᾨδῆ ψαλμοῦ τοῖς υἰοῖς Κορέ, εἰς τὸ τέλος, ὑπὲρ Μαελὲθ
 τοῦ ἀποκριθῆναι· συνέσεως Αἰμὰν τῷ Ἐσδραίτῃ. 
 Κύριε ὁ θεὸς τῆς σωτηρίας μου, 
 ἡμέρας ἐκέκραξα καὶ ἐν νυκτὶ ἐναντίον σοῦ. 
 
 
 Καὶ ὁ παρὼν ψαλμὸς τῶν υἱῶν
 Κορὲ ὡς καὶ ὁ πρὸ αὐτοῦ τυγχάνει. ἀλλ’ ὁ μὲν πρὸ
 αὐτοῦ Χριστοῦ γένεσιν
 
 ᾐνίττετο φάσκων· 
 
 καὶ τῇ Σιὼν λεχθήσεται· 
 ἀνὴρ καὶ ἀνὴρ ἐτέχθη ἐν αὐτῇ, 
 καὶ αὐτὸς ἑδράσει αὐτήν, 
 
 
 ὡς ὁ Ἀκύλας 
 ἡρμήνευσεν. καὶ τὸν καιρόν γε σημαίνει τῆς γενέσεως τοῦ
 εἰρημένου ἀνδρὸς προϊὼν ἑξῆς· 
 
 ἔφασκε γοῦν ἐν τῷ γράφειν λαούς, 
 οὗτος ἐτέχθη ἐκεῖ. 
 
 
 Τούτου δὲ τὴν διάνοιαν σαφέστερον ἀποδέδωκεν ἡ πέμπτη
 ἔκδοσις, ἐν ᾗ εἴρηται· 
 
 ... ἐν ἀπογραφῇ λαῶν, 
 οὗτος γεννηθήσεται ἐκεῖ. 
 
 
 Σαφέστατα γὰρ τῆς ἀπογραφῆς ἐμνημόνευσεν, καθ’ ἣν ὁ σωτὴρ
 καὶ κύριος ἡμῶν ἐγεννήθη, ὥσπερ οὖν δηλοῖ λέγων ὁ
 εὐαγγελιστής· ἐν ταῖς ἡμέραις ἐκείναις ἐξῆλθεν δόγμα
 παρὰ Καίσαρος Αὐγούστου ἀπογράφεσθαι πᾶσαν τὴν
 οἰκουμένην· αὕτη ἡ ἀπογραφὴ πρώτη ἐγένετο ἡγεμονεύοντος
 τῆς Συρίας Κυρηνίου. 
 
 Ἀλλ’ ἐκεῖνος μὲν τὴν γένεσιν ἐσήμανεν αὐτοῦ, ὁ δὲ μετὰ
 χεῖρας τὸν θάνατον. τὸ δέ· ὑπὲρ
 Μαελέθ , διὰ χοροῦ,
 ἡρμήνευσεν ὁ Σύμμαχος , ὁ δὲ Ἀκύλας · ἐπὶ
 χορείας. καί μοι δοκεῖ τὸν Χριστοῦ λαὸν
 αἰνίττεσθαι καὶ τὴν ἐκκλησιαστικὴν χορείαν, ἐν ᾗ τοῦ σωτῆρος ἡμῶν ὁ θάνατος
 ἀνυμνεῖται. ἐπεὶ δὲ καὶ ἡ γένεσις αὐτοῦ διὰ τῆς χορείας ταύτης ᾄδεται, εἰκότως καὶ
 ὁ πρὸ τούτου ψαλμὸς τὴν γένεσιν αὐτοῦ θεσπίσας ἐπήγαγε
 λέγων· 
 
 καὶ ᾄδοντες ὡς χοροὶ πᾶσαι πηγαὶ ἐν σοί, 
 
 
 τοὺς ἐν τῇ ἐκκλησίᾳ Χριστοῦ χοροὺς ᾄδοντας αὐτοῦ καὶ
 ἀνυμνοῦντας τὰ μυστήρια δηλώσας. 
 Τὸν δὲ λεγόμενον Αἰμὰν τὸν
 Ἐσδραΐτην φασὶν εἶναι ἕνα τῶν υἱῶν Ζαρὰ τοῦ υἱοῦ
 Ἰούδα κεκλῆσθαί τε αὐτὸν παρ’ Ἑβραίοις πατρωνυμικῶς
 Ζαραΐτην,
 
 εἶναι δὲ πέντε τοὺς πάντας, μαρτυρεῖν δὲ τῷ λόγῳ τὴν
 πρώτην τῶν Παραλειπομέ
 
 νων τοῦτον περιέχουσαν τὸν τρόπον· υἱοὶ Ἰούδα·
 Φαρὲς καὶ Ζαρά· καὶ υἱοὶ Ζαρά· Ζαμβρὶ καὶ Αἰθὰμ καὶ
 Αἰμὰν καὶ Χαλχὰλ καὶ Δαρδά, πάντες ε´. τούτους
 ἔλεγεν ὁ Ἑβραῖος ἐν Αἰγύπτῳ προφητεῦσαι πρὸ Μωϋσέως
 γενομένους αὐτῶν τε εἶναι τοὺς ψαλμοὺς τοὺς εἰς ὄνομα αὐτῶν
 προγεγραμμένους, οἷον τὸν μετὰ χεῖρας καὶ τὸν ἑξῆς αὐτῷ καὶ
 αὐτὸν ἐπιγεγραμμένον· Αἰθὰν τῷ Ἐζραΐτῃ, 
 ἀλλὰ καὶ περὶ αὐτῶν λελέχθαι ἐν τῇ γ´ τῶν Βασιλειῶν·
 καὶ ἐσοφίσατο Σαλομὼν ὑπὲρ Αἰθὰν τὸν Ἐζραΐτην καὶ
 Αἰμὰν καὶ τὸν Χαλχὰλ καὶ τὸν Δαρδάν. 
 
 Ταῦτα μὲν οὖν εἰς τὴν ἱστορίαν εἰρήσθω· εἰ δέ τι
 συμβάλλονται τῇ τοῦ ψαλμοῦ θεωρίᾳ αἱ τούτων τῶν ὀνομάτων
 ἑρμηνεῖαι, καὶ αὐτὸς ἐπιστήσεις. ὕστατος δὲ ὢν ὁ παρὼν τῶν
 ἐπιγεγραμμένων υἱῶν Κορὲ τὴν κάθοδον τὴν
 εἰς τὸν ᾅδην τοῦ σωτῆρος ἡμῶν περιείληφεν, ὥσπερ ἐξεπίτηδες
 ταμιευσαμένου τοῦ λόγου τὸ μυστήριον τοῦ θανάτου ἐπὶ τέλει
 τοῦ παντὸς παραδοῦναι. καί μοι δοκοῦσιν οἱ δ´ οὗτοι τῶν
 υἱῶν Κορέ, λέγω δὲ ὁ τρίτος καὶ π καὶ ὁ δ´ καὶ
 π´ ὅ τε πς καὶ ὁ πζ,ʹ ἔχειν τινὰ πρὸς ἀλλήλους
 ἀκολουθίαν. ὁ μὲν γὰρ πγ´ σαφῶς θεοῦ παρουσίαν εἰς
 ἀνθρώπους καὶ Χριστοῦ προφητείαν ὀνομαστὶ περιεῖχεν· ὁ δὲ
 ἑξῆς αὐτῷ ᾗ τάχος ἐπιστῆναι τὰ τεθεσπισμένα ηὔχετο· ὁ δὲ
 πρὸ τοῦ μετὰ χεῖρας ἤδη τὴν ἔνσαρκον αὐτοῦ γένεσιν
 ᾐνίττετο. τούτοις δὲ πᾶσιν ἀκολούθως ὁ προ
 
 κείμενος τὸν θάνατον, ὃν ὑπὲρ ἀνθρώπων ἀνεδέξατο,
 προαναφωνεῖ.

Κύριε ὁ θεὸς τῆς σωτηρίας μου, 
 ἡμέρας ἐκέκραξα καὶ ἐν νυκτὶ ἐναντίον σου. 
 εἰσελθέτω ἐναντίον σου ἡ προσευχή μου, 
 κλῖνον τὸ οὖς σου εἰς τὴν δέησίν μου. 
 
 
 Ἐν τῷ κα´ ψαλμῷ καὶ αὐτῷ εἰς τὸν Χριστὸν ἀναφερομένῳ καὶ τὸ
 πάθος αὐτοῦ σαφῶς προφητεύοντι, ὅπερ διὰ τῆς ἀρχῆς
 παρίστησιν ὁ λόγος φάσκων· 
 
 ὁ θεός, ὁ θεός μου, πρόσχες μοι· ἵνα τί ἐγκατέλειπές
 με; 
 
 
 ὅ καὶ μεμαρτύρηται κατὰ λέξιν ἐπὶ τοῦ πάθους ὁ σωτὴρ ἡμῶν
 εἰρηκώς· μετὰ τὴν ἀρχὴν ἑξῆς ἐπιλέγεται· 
 
 ὁ θεός μου, κεκράξομαι ἡμέρας, καὶ οὐκ εἰσακούσῃ, 
 καὶ νυκτός, καὶ οὐκ εἰς ἄνοιαν ἐμοί. 
 
 
 Καὶ ὁ παρὼν δὲ ψαλμός φησιν· 
 
 ἡμέρας ἐκέκραξα καὶ ἐν νυκτὶ ἐναντίον σου. 
 
 
 Kαί μοι δοκεῖ τὸ λόγιον τὸν βίον τῆς ἐνανθρωπήσεως τοῦ
 σωτῆρος ἡμῶν ὑπογράφειν διὰ πάσης οὐ μόνον ἡμέρας, ἀλλὰ καὶ νυκτὸς ἀνακειμένου τῷ θεῷ. ἔχει δὲ
 καὶ ἐν τοῖς εὐαγγελίοις, ὅπως ταῖς εὐχαῖς διὰ παντὸς
 ἐσχόλαζεν. ἐπὶ δὲ τοῦ παρόντος δέεται τοῦ πατρὸς καὶ ἀξιοῖ
 κλῖναι τὸ οὖς πρὸς τὴν δέησιν αὐτοῦ· τουτέστιν
 ἐπινεῦσαι τοῖς αἰτήμασιν αὐτοῦ. καὶ τοῦτ’ εὔχεται, ὡς ἂν
 μέλλων ὑπὲρ ἁπάντων τῶν ἐθνῶν αὐτὸς ἑαυτὸν τῷ πατρὶ
 προσφέρειν θυσίαν. 
 Πολλὰ δὲ περὶ τοῦ ἰδίου θανάτου μέλλων ἑξῆς διεξιέναι ὁρῶν
 τε τὴν μετὰ θάνατον διαδεξομένην αὐτὸν σωτηρίαν εἰκότως τὴν
 ἀπαρχὴν τοῦ ψαλμοῦ τῇ αὐτοῦ σωτηρίᾳ προλαβὼν ἀνατίθησι· διό
 φησιν· 
 
 κύριε ὁ θεὸς τῆς σωτηρίας μου.

Ὅτι ἐπλήσθη κακῶν ἡ ψυχή μου, 
 
 
 καὶ ἡ ζωή μου τῷ ᾅδῃ ἤγγισεν· 
 προσελογίσθην μετὰ τῶν καταβαινόντων εἰς λάκκον. 
 
 
 Σαφῶς διὰ τούτων τὴν εἰς τὸν ᾅδην κάθοδον αὐτοῦ παρίστησι
 καὶ τὰ κακά , ὧν πεπληρῶσθαι ἑαυτοῦ ἔφασκε τὴν ψυχήν .
 
 κακὰ δὲ ἤτοι τὰς περιστάσεις
 ὀνομάζει κοινότερον ἐξακουομένου τοῦ τῶν κακῶν ὀνόματος, ἢ καὶ τὴν τῶν
 ἀνθρώπων κακίαν, ἧς πεπληρῶσθαι 
 τὴν ψυχὴν αὐτοῦ ἔλεγεν· ἀλλὰ
 καὶ τὰς ἁμαρτίας τὰς ἡμετέρας, ἃς εἰς ἑαυτὸν ἀνείληφε, δι’
 ἃς καὶ γέγονεν ὑπὲρ ἡμῶν κατάρα κατὰ τὸν ἀπόστολον, ὃς ἔφη·
 Χριστὸς ὑπὲρ ἡμῶν ἀπέθανε γενόμενος ὑπὲρ ἡμῶν
 κατάρα· ὅτι γέγραπται· ἐπικατάρατος πᾶς ὁ κρεμάμενος ἐπὶ
 ξύλου. διὸ καὶ κατὰ τὸν ψαλμὸν ἐπλήσθη κακῶν ἡ ψυχὴ αὐτοῦ, καὶ
 ἡ ζωὴ αὐτοῦ τῷ ᾅδῃ ἤγγισεν, ὃ δὴ καὶ αὐτὸ σαφῶς
 τὴν εἰς τὸν θάνατον κάθοδον αὐτοῦ δηλοῖ. διόπερ ὁ μὲν
 Ἀκύλας ἐξέδωκεν
 εἰπών· 
 
 καὶ ἡ ζωή μου εἰς ᾅδην κατήντησεν, 
 
 
 ὁ δὲ Σύμμαχος · 
 
 καὶ ἡ ζωή μου ᾅδου ἥψατο. 
 
 
 Ὥσπερ δὲ εἴρηται ἀλλαχοῦ τό· μετὰ ἀνόμων ἐλογίσθη,
 οὕτως καὶ ἐνταῦθα· 
 
 προσελογίσθην, φησίν, μετὰ τῶν καταβαινόντων εἰς
 λάκκον, 
 
 
 ἀνθ’ οὗ ἐξέδωκεν ὁ Σύμμαχος · 
 
 ἐλογίσθην μετὰ τῶν καταγομένων εἰς λάκκον. 
 
 
 Οἱ μὲν γὰρ πάντες ἄνθρωποι καθέλκονται καὶ κατάγονται εἰς
 τὸ χωρίον τοῦ θανάτου τὸ νῦν λάκκῳ παραβαλλόμενον καὶ καταβαίνουσιν ἐκεῖ διὰ
 τὰς ἑαυτῶν ἁμαρτίας, τῆς αὐτόθι χώρας ἄξιοι εἶναι
 κριθέντες. κἀγὼ δὲ ἐν τούτοις ἐλογίσθην οὐκ ὢν ἄξιος, ἀλλ’ ὑπήκοος γενόμενος
 τῷ πατρὶ
 
 μέχρι θανάτου. ἐνθάδε μὲν οὖν ἡ ζωή
 μου, φησίν, τῷ ᾅδῃ
 ἤγγισεν, καὶ προσελογίσθην, φησίν, μετὰ
 τῶν καταβαινόντων εἰς λάκκον. ἐν ἑτέρῳ δὲ ψαλμῷ
 τούτων αὐτῶν μνημονεύων τὴν ἐκεῖθεν ἄνοδον σημαίνει φάσκων· 
 
 κύριε, ἀνήγαγες ἐξ ᾅδου τὴν ψυχήν μου, 
 ἔσωσάς με ἀπὸ τῶν καταβαινόντων εἰς λάκκον, 
 
 
 καὶ πάλιν ἀλλαχοῦ· 
 
 ὑπομένων ὑπέμεινα τὸν κύριον, καὶ προσέσχε μοι· 
 καὶ εἰσήκουσε τῆς δεήσεώς μου 
 καὶ ἀνήγαγέ με ἐκ λάκκου ταλαιπωρίας 
 καὶ ἔστησεν ἐπὶ πέτραν τοὺς πόδας μου. 
 
 
 Καὶ ἐν τῷ ιε ψαλμῷ εἴρηται· οὐκ ἐγκαταλείψεις
 τὴν ψυχήν μου εἰς τὸν ᾅδην, οὐ δώσεις τὸν ὅσιόν σου ἰδεῖν
 διαφθοράν. 
 
 οὐκ ἐγκαταλείψεις τὴν ψυχήν μου εἰς τὸν ᾅδην, 
 οὐ δώσεις τὸν ὅσιόν σου ἰδεῖν διαφθοράν.

Ἐγενήθην ὡσεὶ ἄνθρωπος ἀβοήθητος ἐν νεκροῖς ἐλεύθερος, 
 ὡσεὶ τραυματίαι καθεύδοντες ἐν τάφῳ, 
 ὧν οὐκ ἐμνήσθης ἔτι, 
 καὶ αὐτοὶ ἐκ τῆς χειρός σου ἀπώσθησαν. 
 
 
 Οἱ ἀληθῶς ἀβοήθητοι ὑπὸ τοῦ
 θανάτου κυριευόμενοι κατάγονται καὶ ἀπάγονται ὑπ’ αὐτοῦ.
 μόνος δὲ ὁ σωτὴρ καὶ κύριος ἡμῶν ἑαυτὸν
 ἐκένωσε καὶ ἑαυτὸν ἐταπείνωσε μέχρι
 θανάτου, καὶ ὥσπερ γέγονεν ἐν
 ὁμοιώματι σαρκὸς ἁμαρτίας, οὕτως ἐγενήθη ὡς εἷς τῶν ἀβοηθήτων ἀνθρώπων . 
 Ἀλλ’ ἐπεὶ μὴ ἀληθῶς εἷς ἦν τῶν πολλῶν, μόνος ἐν νεκροῖς ἦν ἐλεύθερος ἀδούλωτος τῷ θανάτῳ μείνας. ἀντὶ δὲ
 τοῦ· ἐν νεκροῖς ἐλεύθερος, ὁ
 Ἀκύλας · ἐν τεθνηκόσιν ἐλεύθερος, 
 ἐξέδωκεν, ὁ δὲ Σύμμαχος · ἐντὸς
 νεκρῶν ἀφεθεὶς ἐλεύθερος. 
 
 Ἀναγνώσῃ δὲ καὶ μετὰ ὑποδιαστολῆς ἰδίως μὲν ἀφορίσας
 
 τό· ἐγενήθην ὡσεὶ ἄνθρωπος ἀβοήθητος
 ἐν νεκροῖς, εἶτα ὑποστίξας εἰς τό· ἐν νεκροῖς, ἀποφατικῶς ἐπάξεις τό·
 ἐλεύθερος, τῆς διανοίας
 τοῦτο δηλούσης, ὅτι ἐγὼ ὁ ἐλεύθερος καὶ μόνος ἀληθῶς ἁπάντων κύριος
 γέγονα ὡσεὶ ἄνθρωπος ἀβοήθητος ἐν
 νεκροῖς. 
 
 Ἀλλ’ οὐκ ἀληθῶς ἀβοήθητος , ἀλλ’
 ὡς ἀβοήθητος . ταῦτα δὲ ὅτι
 μηδενὶ ἑτέρῳ λέγειν ἁρμόζει ἢ τῷ ἁψαμένῳ μὲν τοῦ θανάτου
 καὶ εἰς ᾅδην καταβεβηκότι, μὴ καταδουλωθέντι δὲ
 
 αὐτῷ, παντί τῷ οἶμαι φανερὸν τυγχάνειν, ὡς μὴ δύνασθαι ἐφ’
 ἕτερον ἄνθρωπον ἐφαρμόζειν τὰ ἐν τῷ ψαλμῷ λεγόμενα ἢ ἐπὶ
 μόνον τὸν ἡμέτερον σωτῆρα. ὥσπερ δὲ γέγονεν ὡσεὶ ἄνθρωπος ἀβοήθητος , οὕτως καὶ 
 
 ὡσεὶ τραυματίαι καθεύδοντες ἐν τάφῳ, 
 ὧν οὐκ ἐμνήσθης ἔτι. 
 
 
 Διὰ δὲ τούτων καὶ ἡ ταφὴ αὐτοῦ σημαίνεται, ἧς καὶ ὁ θεῖος
 ἀπόστολος μνημονεύει γράφων Κορινθίοις καὶ λέγων·
 παρέδωκα γὰρ ὑμῖν ἐν πρώτοις, ὃ καὶ παρέλαβον·
 ὅτι Χριστὸς ἀπέθανεν ὑπὲρ τῶν ἁμαρτιῶν ἡμῶν κατὰ τὰς
 γραφάς, καὶ ὅτι ἐτάφη. καὶ Ἡσαΐας δὲ τῆς ταφῆς
 αὐτοῦ μέμνηται λέγων· ἐν εἰρήνῃ ἡ ταφὴ αὐτοῦ ἦρται
 ἐκ μέσου. 
 
 Ἀντὶ δὲ τοῦ· ὡσεὶ τραυματίαι, ὁ
 μὲν Ἀκύλας φησίν·
 ὅμοιος ἀνῃρημένοις, ὁ
 δὲ Σύμμαχος · ὡσεὶ τετρωμένοι. καὶ σαφές,
 τίνα τρόπον καὶ τοῦτο ἐπληροῦτο, ὁπηνίκα ὁ στρατιώτης
 λόγχῃ ἔτρωσεν αὐτοῦ τὴν
 πλευράν . 
 Ἀλλ’ ὅτι μὲν τραυματίας γέγονε
 καὶ ἐν τάφῳ , σαφῶς παρίσταται·
 πλὴν εἰ λέγοι γεγονέναι ὡσεὶ
 τραυματίας 
 
 καὶ ὅμοιος τοῖς καθεύδουσιν ἐν τάφῳ , ἀλλ’ οὐ μέχρι
 τούτου ἵσταται. ὅλον δὲ συνάψας ὄψει τὴν διάνοιαν τοῦ
 λόγου. γέγονα γάρ, φησίν,
 ὡσεὶ τραυματίαι, ὧν οὐκ ἐμνήσθης
 ἔτι. οἱ μὲν γὰρ λοιποὶ μετὰ τὸν θάνατον ἐν τοῖς
 τάφοις γενόμενοι ἀπελήφθησαν καὶ ἀπέμειναν γῆ καὶ κόνις
 μηκέτι μετὰ τὸν θάνατον μνημονεύσαντος αὐτῶν τοῦ θεοῦ· ἐγὼ
 δὲ ἐγενήθην ὡς εἷς τῶν
 τοιούτων, μὴ ὢν ὅμοιος αὐτοῖς· ἐμοῦ γὰρ μετὰ τὴν τρῶσιν καὶ
 μετὰ τὸν θάνατον καὶ μετὰ τὴν ἐν τῷ τάφῳ κατάθεσιν ἐμνήσθης ζωῆς μετὰ ταῦτά με καὶ
 σωτηρίας τῆς παρὰ σοὶ καταξιώσας. διὸ καὶ ἀρχόμενος
 εὐχαριστήριον ἀνέπεμπεν ὕμνον λέγων· 
 
 κύριε ὁ θεὸς τῆς σωτηρίας μου, 
 ἡμέρας ἐκέκραξα καὶ ἐν νυκτὶ ἐναντίον σου. 
 
 
 Καὶ τὰ μὲν κατ’ ἐμὲ τοιαῦτα ἦν. ὅμως δ’ οὖν γέγονα 
 ὅμοιος τοῖς πολλοῖς τοῖς
 ἐν τάφῳ γενομένοις καὶ
 μηκέτι τῆς σῆς κατηξιωμένοις μνήμης, διὰ τὸ ἀπὸ τῆς σῆς
 χειρὸς ἀπεῶσθαι . ἀντὶ γὰρ
 τοῦ· 
 ὧν οὐκ ἐμνήσθης ἔτι, 
 καὶ αὐτοὶ ἐκ τῆς χειρός σου ἀπώσθησαν, 
 ὁ μὲν Ἀκύλας 
 ἐξέδωκεν· 
 
 ὧν οὐκ ἐμνήσθης αὐτῶν ἔτι, 
 καὶ αὐτοὶ ἐκ χειρός σου ἀπετμήθησαν, 
 
 
 ὁ δὲ Σύμμαχός φησιν· 
 
 ὧν οὐ μνημονεύσεις ἔτι, 
 οἵτινες ὑπὸ τῆς χειρός σου ἐξεκόπησαν.

Ἔθεντό με ἐν λάκκῳ κατωτάτῳ, 
 ἐν σκοτεινοῖς καὶ ἐν σκιᾷ θανάτου. 
 
 
 Ἀντὶ τοῦ· ἔθεντό με, ὁ μὲν
 Ἀκύλας · ἔθου με, ὁ δὲ Σύμμαχος · ἔταξάς με, ἐκδεδώκασι. δι’ ὧν
 παρίστησιν, ὅτι νεύματι τοῦ πατρὸς καὶ βουλῇ, οὐχ ἁπλῶς εἰς
 τὸν θάνατον, οὐδὲ εἰς τὸν ᾅδην καὶ τὸν καλούμενον λάκκον κατελή
 
 λυθεν, ἀλλὰ καὶ εἰς τὰ βαθύτατα καὶ τὰ κατώτατα καὶ τὰ ἔσχατα, ὡς ἂν εἴποι τις, τῶν
 ἐκεῖ χωρίων. παρίστησι δὲ τοῦτο καὶ αὐτὸς ἐν τοῖς
 εὐαγγελίοις φάσκων· δεῖ τὸν υἱὸν τοῦ ἀνθρώπου
 ποιῆσαι ἐν τῇ καρδίᾳ τῆς γῆς τρεῖς ἡμέρας καὶ τρεῖς
 νύκτας. 
 
 Ἀντὶ δὲ τοῦ· ἐν σκοτεινοῖς καὶ ἐν σκιᾷ
 θανάτου, ὁ Ἀκύλας · ἐν
 σκοτεινοῖς, φησίν, καὶ
 ἐν βυθοῖς, ὁ δὲ Σύμμαχος · ἐν
 σκοτεινοῖς ἐσκεπασμένον, ἡ δὲ ε΄ ἔκδοσις·
 ἐν σκοτεινοῖς ἐν καταδύτοις.
 τοῦτο δέ μοι παρα
 
 τετήρηται ἀναγκαίως, ὡς ἂν μή τις ὑπολάβῃ μὴ ἐν θανάτῳ
 αὐτὸν γεγονέναι διὰ τὸ λέγεσθαι παρὰ τοῖς ο΄· ἐν σκοτεινοῖς καὶ ἐν σκιᾷ θανάτου. 
 δέδεικται γάρ, ὅτι ἐν
 ἐσκοτισμένοις καὶ βυθοῖς καὶ καταδύτοις αὐτοῦ τοῦ θανάτου
 γέγονε· διόπερ οὔτε τὸ Ἑβραϊκὸν οὔτε οἱ λοιποὶ ἑρμηνευταὶ
 σκιὰν θανάτου ἡρμήνευσαν.
 τὸν γὰρ παρόντα βίον καὶ τὴν ἐνεστῶσαν ζωὴν πολλάκις ὁ
 λόγος σκιὰν θανάτου εἴωθεν
 ἀποκαλεῖν. ἐνταῦθα δὲ ὁ σωτὴρ ἐν αὐτῷ τῷ θανάτῳ γεγονὼς
 πᾶσαν αὐτοῦ τὴν οἰκονομίαν διαγράφει.

Ἐπ’ ἐμὲ ἐπεστηρίχθη ὁ θυμός σου, 
 καὶ πάντας τοὺς μετεωρισμούς σου ἐπήγαγες ἐπ’ ἐμέ. 
 διάψαλμα. 
 ἐμάκρυνας τοὺς γνωστούς μου ἀπ’ ἐμοῦ, 
 ἔθεντό με βδέλυγμα ἑαυτοῖς, 
 παρεδόθην καὶ οὐκ ἐξεπορευόμην. 
 
 
 Ἐπειδὴ Χριστὸς ὑπὲρ ἡμῶν ἀπέθανε, κατὰ τὸν
 ἀπόστολον, γενόμενος ὑπὲρ ἡμῶν κατάρα· δι’ ὃ
 γέγραπται· ἐπικατάρατος πᾶς ὁ κρεμάμενος ἐπὶ ξύλου,
 καὶ ἐπειδὴ τὸν μὴ γνόντα ἁμαρτίαν ὁ θεὸς
 ὑπὲρ ἡμῶν ἁμαρτίαν ἐποίησε, κατὰ τὸν αὐτόν,
 
 εἰκότως τὴν ἡμῖν τοῖς πρότερον ἀσεβέσι καὶ ἁμαρτωλοῖς
 ἐπικειμένην ὀργὴν τοῦ θεοῦ καὶ τὸν θυμὸν αὐτοῦ τὸν καθ’
 ἡμῶν εἰς ἑαυτὸν ἐπισπασάμενος δι’ ὑπερβάλλουσάν τε
 φιλανθρωπίαν ἀναδεξάμενος τὴν ὑπὲρ ἡμῶν τιμωρίαν τε καὶ
 κόλασιν, τὰς προκειμένας προφέρεται φωνάς, ἅτε δὴ γενόμενος
 ἀμνὸς τοῦ θεοῦ ὁ αἴρων τὴν ἁμαρτίαν τοῦ
 κόσμου . διό φησιν ὁ προφήτης περὶ αὐτοῦ·
 οὗτος τὰς ἁμαρτίας ἡμῶν φέρει καὶ περὶ ἡμῶν
 ὀδυνᾶται· τῷ μώλωπι αὐτοῦ ἡμεῖς ἰάθημεν, καὶ κύριος
 παρέδωκεν αὐτὸν ταῖς ἁμαρτίαις ἡμῶν. τοῦτο
 τοίνυν καὶ αὐτὸς παρίστησι διὰ τοῦ ψαλμοῦ φάσκων· 
 
 ἐπ’ ἐμὲ ἐπεστηρίχθη ὁ θυμός σου, 
 καὶ πάντας τοὺς μετεωρισμούς σου ἐπήγαγες ἐπ’ ἐμέ, 
 
 
 ἀνθ’ οὗ φησιν ὁ Σύμμαχος · 
 
 ἐμοὶ ἐπέβρισεν ὁ θυμός σου, 
 καὶ ταῖς καταιγίσιν σου ἐκάκωσάς με. 
 
 
 Οἷα γάρ τις φιλόστοργος πατὴρ ἐν ὥρᾳ χειμῶνος ἢ πολέμου
 γνησίων υἱῶν προασπίζων τοὺς μὲν ἐκάλυπτεν ἀποκρύπτων καὶ
 σκέπων ὑπὸ τὰς ἰδίας ἀγκάλας, ἑαυτὸν δὲ ἀντὶ πάντων ταῖς
 καταιγίσι καὶ τοῖς βέλεσι παρεῖχε τῆς τῶν παίδων σωτηρίας
 τὸν αὐτοῦ θάνατον ἀντικαταλλαττόμενος καὶ τὸν κατ’ ἐκείνων
 θυμὸν εἰς ἑαυτὸν ἀποστρέφων. δι’ ὃ γέγονε κατάρα, ἡ εὐλογία
 τοῦ θεοῦ αὐτὸς ὤν, καὶ γέγονεν ἁμαρτία, δικαιοσύνη
 τυγχάνων, καὶ τὸν κατ’ ἀνθρώπων ἐπιβρίσαντα θυμὸν τοῦ θεοῦ
 εἰς ἑαυτὸν περισπάσας τὸν μὲν ἐξ ἑαυτοῦ διεσκέδασεν, ὡς
 μηδὲν μήτ’ αὐτὸν μήθ’ ἑτέρους ἀδικῆσαι, τὸν δ’ οἷα πατέρα
 ἵλεω τῷ τῶν ἀνθρώπων κατεστήσατο γένει.
 
 ὅπως δὲ πάντες οἱ μαθηταὶ καταλελοίπασιν αὐτὸν παρὰ τὸν
 καιρὸν τοῦ πάθους, οἱ δὲ καὶ ἠρνήσαντο, οὐδὲν δεῖ λέγειν
 τῶν δ´ εὐαγγελιστῶν συμφώνως τὰ αὐτὰ διδασκόντων. αὐτὰ δὴ
 οὖν ταῦτα προλέγει προφητεύων τὸ μέλλον διὰ τῶν προκειμένων
 φωνῶν, ἃς ὁ Σύμμαχος 
 τοῦτον ἡρμήνευσε τὸν τρόπον· 
 
 μακρὰν ἐποίησας τοὺς γνωστούς μου ἀπ’ ἐμοῦ· 
 ἔταξάς με βδελυκτὸν αὐτοῖς, 
 φρουρούμενον καὶ μὴ προερχόμενον. 
 
 
 Tότε γοῦν αὐτὸν καὶ ἠρνήσαντο οἱ μαθηταί, ἡνίκα ἐφρουρεῖτο
 ἐν τῇ οἰκίᾳ Καϊάφα τοῦ ἀρ
 
 χιερέως.

Οἱ ὀφθαλμοί μου ἠσθένησαν ἀπὸ πτωχείας· 
 ἐκέκραξα πρὸς σέ, κύριε, ὅλην τὴν ἡμέραν, 
 διεπέτασα πρὸς σὲ τὰς χεῖράς μου. 
 
 
 Σαφέστερον καὶ ταῦτα ὁ Σύμμαχος ἐξέδωκεν εἰπών· 
 
 ὁ ὀφθαλμός μου ἐξέρρευσεν ἀπὸ τῆς κακώσεως· 
 ἐπεκαλεσάμην σε καθ’ ἑκάστην ἡμέραν, 
 διεπέτασα πρὸς σὲ τὰς χεῖράς μου. 
 
 
 Ἀπεκλᾴετο γὰρ ἀεὶ τὰς τῶν ἀνθρώπων ταλαιπωρίας καὶ τοὺς ὀφθαλμοὺς ἑαυτοῦ κατεπόνει
 δάκρυσι πενθῶν τὴν ἀπώλειαν τῶν μὴ καταδεξαμένων αὐτόν. καὶ
 ὡς τὴν Ἱερουσαλὴμ ἀπεκλαύσατο, οὕτως εἰκὸς ἦν καὶ τοῦ
 προδεδωκότος αὐτὸν ἀποστόλου τὴν ἀπόπτωσιν καὶ τοῦ παντὸς
 Ἰουδαίων ἔθνους τὴν ἀποβολὴν καὶ τῶν λοιπῶν τῶν ἀπολλυμένων
 τὸν ὄλεθρον, οἷα φιλάνθρωπον καὶ παναγάθου πατρὸς υἱὸν
 ἀποκαλέσασθαι· δι’ οὗ καὶ τὰς
 χεῖρας ἐξήπλου καὶ φωνὰς ἀνέπεμπε βοῶν ἐν ταῖς
 πρὸς τὸν πατέρα προσευχαῖς στεναγμοῖς ἀλαλήτοις
 ὑπερεντυγχάνων τῷ πατρί. 
 
 
 Καὶ ἄλλως δὲ ὀφθαλμὸν 
 αὐτοῦ ἢ ὀφθαλμοὺς ἀσθενήσαντας 
 οὐκ ἂν ἁμάρτοις εἶναι εἰπὼν τοὺς ἀποστόλους, εἰ δὴ σῶμα
 αὐτοῦ ὁ πᾶς ὁ λαὸς αὐτοῦ τυγχάνει, ὡς ἐδίδαξεν ὁ εἰπών·
 ὑμεῖς δὲ πάντες σῶμα Χριστοῦ, καὶ μέλη ἐκ μέρους. 
 χεῖρας δὲ αὐτοῦ τὰς πράξεις, ἃς
 ἐνήργει εἰς δόξαν τοῦ πατρός, διεπετάννυεν ἐξαπλῶν αὐτὰς τῷ μόνῳ θεάσασθαι
 αὐτὰς δυναμένῳ· ἀλλὰ καὶ ἐν ταῖς συνεχέσιν εὐχαῖς ἔν τε τῷ
 πάθει τὰς χεῖρας διεπέτασεν 
 ὑπὲρ τοῦ κόσμου, οὗ περιῄρει τὴν ἁμαρτίαν, τὸν πατέρα
 ἱλασκόμενος.

Τίνα δὲ ἦν, ἅπερ τὰς χεῖρας ἐξαπλῶν πρὸς τὸν πατέρα
 προσηύχετο καὶ κατ’ ἐκείνην τὴν δηλουμένην ἡμέραν αὐτῷ πρὸς τὸν πατέρα αὐτοῦ
 βεβοημένα, προϊὼν διδάσκει ἐν τούτοις· 
 
 μὴ τοῖς νεκροῖς ποιήσεις θαυμάσια, 
 ἢ ἰατροὶ ἀναστήσουσι καὶ ἐξομολογήσονταί σοι; 
 διάψαλμα. 
 μὴ διηγήσεταί τις ἐν τάφῳ τὸ ἔλεός σου 
 καὶ τὴν ἀλήθειαν σου ἐν τῇ ἀπωλείᾳ; 
 μὴ γνωσθήσεται ἐν τῷ σκότει τὰ θαυμάσιά σου, 
 καὶ ἡ δικαιοσύνη σου ἐν γῇ ἐπιλελησμένῃ; 
 
 
 Ἀντὶ τοῦ· 
 
 μὴ τοῖς νεκροῖς ποιήσεις θαυμάσια, 
 
 
 φησὶν ὁ Σύμμαχος · 
 
 ἆρα νεκροῖς ποιήσεις τεράστια. 
 
 
 Καὶ δι’ ὅλων τῶν ἑξῆς, ἐν οἷς λέγεται· μὴ διηγήσεταί τις ἐν τάφῳ, καὶ πάλιν· μὴ γνωσθήσεται ἐν τῷ σκότει, ὁ
 Σύμμαχος · ἢ διηγήσεται, 
 ἢ γνωσθήσεται, ἐξέδωκεν.
 οὐ γὰρ ἀπογινώσκων τὰ λεγόμενα ταύτας προέφερε τὰς φωνὰς
 κατ’ ἐκείνην τὴν ἡμέραν, δηλαδὴ
 τὴν τοῦ πάθους.
 
 τῷ πατρὶ δὲ μόνῳ δύναται εἶναι ταῦτα πεπεισμένος, τὰς
 αἰτίας τῆς εἰς θάνατον αὐτοῦ ἐδίδασκε καθόδου λέγων· 
 
 ἆρα νεκροῖς ποιήσεις τεράστια, 
 
 
 ἢ τάδε ἢ τάδε ἢ τάδε ποιήσεις; οὐ γὰρ ἂν ἄλλως ἠθέλησας, ὦ
 πάτερ, μέχρι τούτου με προελθεῖν καὶ ἐν θανάτῳ γενέσθαι καὶ
 ἐν τῷ λάκκῳ τῷ κατωτάτῳ, εἰ μὴ
 πάντως που καὶ ἐν τοῖς νεκροῖς
 θαυμάσια παρέχειν ἐβουλήθης, ἵν’, ἅπερ μὴ
 δύνανται ἰατροί, ταῦτα ἡ σὴ
 δύναμις κατεργάσηται· τουτέστιν, ὅπως οἱ ἐν θανάτῳ
 γενόμενοι ἀναστάντες ἐξομολογήσονταί
 σοι . οὐ γὰρ ἰατρῶν 
 ἦν ταῦτα δύνασθαι ἐνεργεῖν, ἀλλὰ τῆς σῆς ἐνθέου
 μεγαλουργίας. ἄρ’ οὖν διὰ ταῦτα ὑπελθεῖν με τὸν θάνατον
 ἐβουλήθης, ἵν’ ἐν μὲν τοῖς τάφοις τὸ ἔλεός σου διηγηθῇ, 
 ἐν δὲ τῇ
 ἀπωλείᾳ ἡ ἀλήθειά σου 
 
 γνωσθῇ, ἐν δὲ τῷ σκότει τὰ θαυμάσιά σου κηρυχθῇ
 ἔν τε τῇ
 ἐπιλελησμένῃ γῇ ἡ δικαιοσύνη σου μνημονευθῇ. εἰ
 δέ τις τὸν νοῦν ἐπιστήσει ἐν τοῖς καθ’ ἡμᾶς ἀμφὶ τὸ μνῆμα
 καὶ τὸ μαρτύριον τοῦ σωτῆρος ἡμῶν ἐπιτελεσθεῖσι θαυμασίοις,
 ἀληθῶς εἴσεται ὅπως πεπλήρωται ἔργοις τὰ τεθεσπισμένα. 
 Θέα δὲ διὰ τούτων, ὅπως τὴν ἐν τῷ θανάτῳ χώραν διαφόρως
 ἑρμηνεύει. πρῶτον μὲν νεκροὺς 
 σαφῶς ἀποκαλῶν, δεύτερον τοὺς ἐν
 τάφῳ , τρίτον τοὺς ἐν
 ἀπωλείᾳ , τέταρτον τοὺς ἐν
 σκότῳ , πέμπτον τοὺς ἐν τῇ
 ἐπιλελησμένῃ γῇ . ταῦτα γὰρ πάντα περὶ τῶν αὐτῶν
 διεξέρχεται, οἷς ἤμελλεν ὁ φιλάνθρωπος καὶ ἀγαθὸς θεὸς
 δεικνύναι τε καὶ
 
 παρέχειν θαυμάσια , τὸ ἔλεος αὐτοῦ δηλαδὴ καὶ τὴν ἀλήθειαν καὶ τὴν δικαιοσύνην τοῦ θεοῦ
 διηγήσονται. 
 Ἔστι δὲ ἐπιγνῶναι, ὅπως πάντα ταῦτα, λέγω δὲ τὰ θαυμάσια τοῦ θεοῦ καὶ τὸ ἔλεος αὐτοῦ καὶ ἡ ἀλήθεια αὐτοῦ καὶ ἡ δικαιοσύνη αὐτοῦ ἔφθασεν ἐπὶ τοὺς
 πάλαι νεκροὺς καὶ ἐν τάφοις καὶ ἐν ἀπωλείᾳ καὶ ἐν
 σκότῳ καὶ ἐν γῇ
 ἐπιλελησμένῃ , εἰ νοήσαιμεν, ὅσων ἀγαθῶν αἴτιος
 γέγονεν ὁ σωτὴρ καὶ κύριος ἡμῶν τοῖς πάλαι ἐν τῷ θανάτῳ
 γεγενημένοις, δι’ οὓς καὶ ἐν ἐκείνοις κατεληλύθει τοῖς
 τόποις, ἵνα μὴ μόνον ζώντων, ἀλλὰ καὶ νεκρῶν κυριεύσῃ. τὰ
 γὰρ αἴτια τῆς μέχρι τοῦ θανάτου καθόδου αὐτοῦ διὰ τῶν
 προκειμένων τηλαυγῶς παρέστησεν· ἅπερ ἐπληροῦτο κατὰ τοὺς
 εὐαγγελιστὰς, ὅτε πολλὰ σώματα τῶν κεκοιμημένων ἁγίων
 ἠγέρθησαν, καὶ σὺν αὐτῷ τῷ σωτῆρι εἰσῆλθον εἰς τὴν ἁγίαν
 πόλιν τοῦ θεοῦ, δηλαδὴ τὴν ἐπουράνιον.

Καὶ ἐγὼ πρὸς σὲ ἐκέκραξα, 
 καὶ τὸ πρωῒ ἡ προσευχή μου προφθάσει σε. 
 
 
 Ὥσπερ ἐν τῷ κα ψαλμῷ σαφῶς ἐκ προσώπου τοῦ
 σωτῆρος ἡμῶν εἰρημένῳ κατὰ τὴν προγραφὴν λέλεκτο·
 ὑπὲρ τῆς ἀντιλήψεως τῆς ἑωθινῆς, τοῦ
 λόγου τὴν ἀνάστασιν τοῦ σωτῆρος ἡμῶν αἰνιττομένου κατὰ τὴν
 ἑωθινὴν ὥραν γεγενημένην, οὕτω καὶ νῦν ταὐτὸν σημαίνεσθαι
 ἡγοῦμαι διὰ τούτου· πρωῒ ἡ προσευχή μου
 προφθάσει σε, δηλοῦντος τοῦ λόγου, ὅτι μὴ ἄλλῳ
 καιρῷ τὰ τῆς προσευχῆς τοῦ σωτῆρος εἰς ἔργα ἐχώρει ἢ κατὰ
 τὴν ἕω καὶ τὸ πρωῒ, ὅτε καὶ τὰ
 τῆς ἐκ νεκρῶν ἀναστάσεως γεγενῆσθαι μεμαρτύρηται.
 
 δι’ ὃ οὔτε ἑσπέρας οὔτε μεσημβρίας οὔτε ἄλλῳ τινὶ καιρῷ,
 ἀλλὰ τῷ πρωΐ, φησίν, ἡ προσευχή μου προφθάσει σε .

Ἵνα τί, κύριε, ἀπωθεῖς τὴν ψυχήν μου, 
 ἀποστρέφεις τὸ πρόσωπόν σου ἀπ’ ἐμοῦ; 
 
 
 Καὶ ἐν τῷ κα ἔλεγε τό· 
 
 ὁ θεός, ὁ θεός μου, πρόσχες μοι· ἵνα τί ἐγκατέλειπές
 με; 
 
 
 Λέγει δὲ ἐν τούτοις· ἵνα τί, 
 ἐρωτηματικῶς πυνθανόμενος, δι’ ἣν αἰτίαν ἐγκαταλέλειπται
 ὑπὸ τοῦ πατρὸς, καὶ ἵνα τί 
 ἀπώσατο αὐτοῦ τὴν ψυχήν , ὡς ἂν καὶ ἡμεῖς, εἴ ποτε
 διαποροῖμεν, δι’ ἣν αἰτίαν ὁ θεὸς τοῦ ἰδίου υἱοῦ οὐκ
 ἐφείσατο, ἀλλὰ παρέδωκεν αὐτὸν θελήσας ὑποχείριον ἀνθρώποις
 γενέσθαι (τοῦτο γὰρ ἦν τὸ καταλιπεῖν αὐτὸν καὶ ἀπώσασθαι),
 μανθάνοιμεν, ὅτι τοῦτο πᾶν ὑπὲρ ἡμῶν γέγονεν, ὡς ἐδίδαξεν ὁ
 ἀπόστολος εἰπών· ἀλλ’ ὑπὲρ ἡμῶν πάντων, 
 
 ἵνα γένηται ἀμνὸς θεοῦ καὶ πρόβατον
 ἱερουργούμενον ὑπὲρ τῆς τοῦ κόσμου σωτηρίας. διόπερ ἔλεγε
 καὶ ὁ προφήτης· καὶ κύριος παρέδωκεν αὐτὸν ταῖς
 ἁμαρτίαις ἡμῶν· καὶ οὗτος τὰς ἁμαρτίας ἡμῶν φέρει καὶ
 περὶ ἡμῶν ὀδυνᾶται· καὶ αὐτὸς ἐτραυματίσθη διὰ τὰς
 ἁμαρτίας ἡμῶν καὶ μεμαλάκισται διὰ τὰς ἀνομίας ἡμῶν· τῷ
 μώλωπι αὐτοῦ ἡμεῖς ἰάθημεν. 
 
 Ἐπιφέρει δὲ λέγων ἐν κα · 
 
 ὁ θεός, κεκράξομαι ἡμέρας, καὶ οὐκ εἰσακούσῃ, 
 καὶ νυκτός, καὶ οὐκ εἰς ἄνοιαν ἐμοί. 
 
 
 Καὶ ἐν τοῖς προκειμένοις· 
 
 ἀποστρέφεις τὸ πρόσωπόν σου ἀπ’ ἐμοῦ. 
 
 
 Ὅμοια δὲ ἡγοῦμαι εἶναι ταῦτα τοῖς ἐν τῷ εὐαγγελίῳ ἔργῳ
 τετελειωμένοις, ἔνθα διαστὰς τῶν μαθητῶν ἔπεσεν ἐπὶ
 πρόσωπον αὐτοῦ προσευχόμενος καὶ λέγων· πάτερ,
 εἰ 
 
 δυνατόν, παρελθέτω τὸ ποτήριον τοῦτο ἀπ’ ἐμοῦ· πλὴν
 οὐχ ὡς ἐγὼ θέλω, ἀλλ’ ὡς σύ, καὶ πάλιν·
 πάτερ, εἰ οὐ δύναται τοῦτο παρελθεῖν, ἐὰν μὴ αὐτὸ
 πίω, γενηθήτω τὸ θέλημά σου.

Πτωχός εἰμι ἐγὼ καὶ ἐν κόποις ἐκ νεότητός μου, 
 ὑψωθεὶς δὲ ἐταπεινώθην καὶ ἐξηπορήθην. 
 ἐπ’ ἐμὲ διῆλθον αἱ ὀργαί σου, 
 οἱ φοβερισμοί σου ἐξετάραξάν με. 
 ἐκύκλωσάν με ὡς ὕδωρ ὅλην τὴν ἡμέραν, 
 περιέσχον με ἅμα. 
 ἐμάκρυνας ἀπ’ ἐμοῦ φίλον καὶ πλησίον, 
 καὶ τοὺς γνωστούς μου ἀπὸ ταλαιπωρίας. 
 
 
 Καὶ ταῦτα ὁ Σύμμαχος 
 σαφέστερόν πως ἐξέδωκεν εἰπών· 
 
 πτωχὸς ὢν καὶ ἐκλείπων ἀπὸ νεότητος 
 ἀνέλαβον τὸν φόβον σου πρὸς τούτοις. 
 δι’ ἐμοῦ παρώδευσαν αἱ ὀργαί σου, 
 αἱ ἐκπλήξεις σου κατεσιώπησάν με. 
 περιῆλθόν με ὡς ὕδατα πᾶσαν τὴν ἡμέραν 
 περιεκύκλωσάν με. 
 
 
 Καὶ ὁ Ἀκύλας · 
 
 ἐπ’ ἐμέ, φησίν, παρῆλθον αἱ ὀργαί σου. 
 
 
 Ὅπως δὲ πτωχὸς ἦν καὶ ἐν κόποις ἐκ νεότητος , διδάσκει
 αὐτὸς ἐν τοῖς εὐαγγελίοις περὶ ἑαυτοῦ λέγων· μάθετε
 ἀπ’ ἐμοῦ, ὅτι πρᾶός εἰμι καὶ ταπεινὸς τῇ καρδίᾳ.
 καὶ ὁ ἀπόστολός φησιν· ὃς ἐν μορφῇ θεοῦ
 ὑπάρχων, οὐχ ἁρπαγμὸν ἡγήσατο εἶναι ἴσα θεῷ, ἀλλ’ ἑαυτὸν
 ἐκένωσεν, ὥστε εἶναι σαφές, πῶς εἴρηται παρὰ
 τοῖς ο´ τό· 
 
 πτωχός εἰμι ἐγὼ καὶ ἐν κόποις ἐκ νεότητός μου. 
 
 
 Ἀλλ’ ἐν μὲν τῇ νεότητι αὐτοῦ καὶ ἄλλως ὑπὸ τὸν
 νομιζόμενον πατέρα τὸν Ἰωσὴφ καὶ τὴν κατὰ σάρκα μητέρα
 τρεφόμενος πτωχὸς ἦν ἐν
 πτωχοῖς· καὶ τὸν ἄλλον δὲ αὐτοῦ βίον πλούσιος ὢν δι’ ἡμᾶς
 ἐπτώχευσεν, ὅπως ἡμεῖς τῇ αὐτοῦ πτω
 
 χείᾳ πλουτήσωμεν. ὅτε δὲ λοιπὸν παραδοξοποιῶν καὶ θεοῦ
 δυνάμεις ἀποτελῶν ὑψώθη τε καὶ διὰ τοῦ πάθους ὑψωθεὶς ἐταπεινώθη . δι’ ὃ ἔλεγεν·
 ὥσπερ Μωσῆς ὕψωσε τὸν ὄφιν ἐν τῇ ἐρήμῳ, οὕτως
 ὑψωθῆναι δεῖ τὸν υἱὸν τοῦ ἀνθρώπου, καὶ πάλιν·
 ὅταν ὑψώσητε τὸν υἱὸν τοῦ ἀνθρώπου, τότε
 γνώσεσθε, ὅτι ἐγώ εἰμι, καὶ ἐν τῷ προκειμένῳ· 
 
 ὑψωθεὶς δὲ ἐταπεινώθην καὶ ἐξηπορήθην. 
 
 
 Τὸ δέ· 
 
 δι’ ἐμοῦ παρώδευσαν αἱ ὀργαί σου, 
 
 
 κατὰ τὸν Σύμμαχον , ἢ
 κατὰ τὸν Ἀκύλαν · 
 
 ἐπ’ ἐμὲ παρῆλθον αἱ ὀργαί σου, 
 
 
 ἢ κατὰ τοὺς ο´· 
 
 ἐπ’ ἐμὲ διῆλθον αἱ ὀργαί σου, 
 
 
 σαφῶς παρίστησιν, ὅτι οὐκ εἰς αὐτὸν ἐπέσκηψαν, ἀλλὰ δι’
 αὐτοῦ παρῆλθον, καὶ ὅτι
 μὴ ἔστησαν, ἀλλὰ διῆλθον . τὸ
 δέ· ἐξετάραξάν με, κατὰ τοὺς
 ο´, ὅμοιόν ἐστι τῷ εἰρημένῳ ἐν τοῖς
 
 εὐαγγελίοις· νῦν ἡ ψυχή μου τετάρακται, 
 καί· περίλυπός ἐστιν ἡ ψυχή μου ἕως θανάτου.
 καὶ τὰ λοιπὰ δὲ κατὰ τὴν ἱστορίαν ἐπληροῦτο, ὅτε
 καταλιπόντες αὐτὸν οἱ ἀπόστολοι ᾤχοντο, ὁ δὲ Πέτρος καὶ
 τρίτον αὐτὸν ἠρνήσατο. 
 Καὶ ἄλλως δὲ τὰ προκείμενα πάντα ἔφασκεν, ἰδιοποιούμενος τὰ
 ἑτέρων κακά, λέγω δὲ τοῦ προδότου Ἰούδα τὴν ἀπώλειαν καὶ
 τοῦ παντὸς Ἰουδαίων ἔθνους τὴν ἀπόπτωσιν· ἐφ’ οἷς δι’
 ὑπερβολὴν εὐσπλαγχνίας καὶ φιλανθρωπίας ὡς ἐφ’ υἱοῖς
 πονηροῖς διὰ τὰς αὐτῶν κακίας ἀπολλυμένοις ταῦτα εἰς ἑαυτοῦ
 πρόσωπον ἀναλαμβάνων ἀπωδύρετο. νοήσεις δὲ τοῦτο ἐπιστήσας
 τῷ λέγοντι προφήτῃ· οὗτος τὰς ἁμαρτίας ἡμῶν φέρει,
 καὶ 
 
 περὶ ἡμῶν ὀδυνᾶται. διὸ ὑπὲρ αὐτῶν
 ὀδυνώμενος ἐβόα λέγων· 
 
 ἐπ’ ἐμὲ διῆλθον αἱ ὀργαί σου, 
 οἱ φοβερισμοί σου ἐξετάραξάν με. 
 
 
 Ἑώρα γὰρ τὴν οὐκ εἰς μακρὸν ἐπελευσομένην αὐτοῖς ὀργήν,
 ἥτις αὐτῶν ἀθρόως τὰ σεμνὰ πάντα ἐξηφάνισεν, ὡς τὰ μὲν ἅγια
 τῶν ἁγίων καὶ τὸ θυσιαστήριον ἐκ βάθρων ἀπολέσθαι, βασιλέας
 δὲ αὐτῶν τοὺς ἐκ προγόνων διαδοχῆς εἰς ἐκεῖνο καιροῦ
 διαρκέσαντας καταλυθῆναι, τήν τε αὐτονομίαν, καθ’ ἣν ἐξ
 αἰῶνος μακροῦ ἐπολιτεύσαντο, καὶ τὴν κατὰ νόμους λατρείαν
 αὐτῇ ἱερωσύνῃ καὶ τοῖς λοιποῖς ἡγεμόσι τε αὐτῶν καὶ
 ἄρχουσιν ἀποσβεσθῆναι, ὡς μηδὲ ἴχνος αὐτῶν εἰσέτι νῦν
 περιλείπεσθαι. ἃ δὴ πάντα πεπόνθασιν ὑπὸ τῆς ὀργῆς τοῦ
 θεοῦ, τῆς οὐκ εἰς μακρὸν μετὰ τὸ πάθος αὐτοῦ τὸ πᾶν αὐτῶν
 ἔθνος καταλαβούσης διὰ τὰ τετολμημένα αὐτοῖς κατ’ αὐτοῦ· ἃ
 δὴ ἐδήλου λέγων· 
 
 ἐπ’ ἐμὲ διῆλθον αἱ ὀργαί σου, 
 
 
 ὡσεὶ ἔλεγε· δι’ ἐμέ, ἢ κατὰ τὸν
 Σύμμαχον · δι’ ἐμοῦ · ἐπεὶ καὶ κατὰ τὸν
 ἀληθῆ λόγον δι’ αὐτὸν ταῦτα πάντα πεπόνθασιν. ἀλλὰ καὶ
 προορῶν αὐτῶν τὸν ὄλεθρον ἔλεγεν· 
 
 οἱ φοβερισμοί σου ἐξετάραξάν με. 
 
 
 Εἰ γὰρ καὶ τὰ μάλιστα δι’ ἀναισθησίαν οὐκ ἐτάραττον ἐκείνους οἱ διὰ τῶν
 προφητῶν ἀπειλούμενοι κατ’ αὐτῶν φοβερισμοὶ τοῦ θεοῦ, ἀλλ’ ἐμέ, φησίν, ὁρῶντα
 τῶν φοβερῶν σου λόγων τὰς ἐκβάσεις ἐξετάρασσον οἱ φοβερισμοί σου . οὕτως οὖν διὰ
 τὰς ἐκείνων δυσσεβείας παρακαλῶν τὸν πατέρα
 
 ὑπὲρ αὐτῶν καὶ τὴν ψυχὴν ὑπεραλγῶν καὶ δι’ αὐτοὺς ταραττόμενος περίλυπος ἦν μέχρι
 θανάτου, ἐπειδὴ τὰ τῆς ὀργῆς τοῦ θεοῦ σφοδρῶς ἐπέκειτο κατ’
 αὐτῶν, ὡς μηδὲ τυγχάνειν τῶν εὐχῶν, ὧν ἀνέπεμπεν ὑπὲρ
 αὐτῶν· δι’ ὧν παρακαλῶν καὶ δεόμενος ἐν τοῖς εὐαγγελίοις
 προσέπιπτεν πρηνής τε κατὰ προσώπου κείμενος ἐβόα·
 πάτερ, λέγων· εἰ δυνατόν,
 παρελθέτω τὸ ποτήριον τοῦτο ἀπ’ ἐμοῦ. εἶθ’ ὁρῶν
 ἀνανεύουσαν τὴν βουλὴν τοῦ πατρὸς ἐπέφερε· πλὴν ἀλλ’
 οὐχ ὡς ἐγὼ θέλω, ἀλλ’ ὡς σύ· καὶ δεύτερον
 ἀπελθὼν ἐπὶ πρόσωπον πίπτει καὶ προσεύχεται λέγων·
 πάτερ, εἰ οὐ δύναται τοῦτο παρελθεῖν, ἐὰν μὴ αὐτὸ
 πίω, γενηθήτω τὸ θέλημά σου· καὶ τρίτον δὲ
 πορευθεὶς τὸν αὐτὸν λόγον προὔφερε. διὸ δὴ
 ταῦτα σημαίνων καὶ διὰ τῶν προκειμένων ἔλεγεν· 
 
 ἵνα τί, κύριε, ἀπωθεῖς τὴν ψυχήν μου, 
 ἀποστρέφεις τὸ πρόσωπόν σου ἀπ’ ἐμοῦ; 
 
 
 καὶ τό· 
 
 ἐπ’ ἐμὲ διῆλθον αἱ ὀργαί σου, 
 οἱ
 
 φοβερισμοί σου ἐξετάραξάν με. 
 
 
 Ὁρῶν δὲ μακρὰν ἐκπίπτοντας τῆς τοῦ θεοῦ σωτηρίας τούς, ὑπὲρ
 ὧν τὰς εὐχὰς ἐποιεῖτο, φιλτάτους ὄντας αὐτοὺς καὶ ἀγαπητοὺς
 διὰ τοὺς πατέρας ἔλεγεν· 
 
 ἐμάκρυνας ἀπ’ ἐμοῦ φίλον καὶ πλησίον, 
 καὶ τοὺς γνωστούς μου ἀπὸ ταλαιπωρίας. 
 
 
 Δηλοῖ δὲ τοὺς ἐν τῷ ἔθνει πάντας γνωστοὺς ὄντας αὐτοῦ πρότερον καὶ φίλους, ἐπεὶ
 καὶ μέρος ἦσαν αὐτοῦ καὶ κληρονομία. ἀλλ’ ἐμακρύνθησαν ἀληθῶς ἀπ’ αὐτοῦ διὰ
 τὰς ἑαυτῶν ἀπιστίας καὶ πάλαι ὄντες φίλοι ἐχθροὺς ἑαυτοὺς κατέστησαν. καὶ
 
 γνωστοὶ τυγχάνοντες αὐτοῦ
 ἐλθόντα αὐτὸν οὐκ ἐπέγνωσαν, οὐδὲ παρεδέξαντο. ὧν ἕνεκα
 πάντων καὶ ἀπὸ τοῦ θεοῦ ἐμακρύνθησαν δι’ αἰτίαν τῆς ἑαυτῶν ταλαιπωρίας. οὕτω δ’ οὖν καὶ
 ἐκπεπτώκασι τοῦ θεοῦ κατὰ τὸ φάσκον λόγιον· ὅτι οἱ
 μακρύνοντες ἑαυτοὺς ἀπὸ σοῦ ἀπολοῦνται. καὶ εἰς
 τοῦτο καταλήγουσιν οἱ ἐπιγεγραμμένοι τῶν υἱῶν Κορὲ ψαλμοί.

Συνέσεως Αἰθὰν τῷ Ἐζραιθῇ. 
 Τὰ ἐλέη τοῦ κυρίου εἰς τὸν αἰῶνα ᾄσομαι, 
 εἰς γενεὰν καὶ γενεὰν ἀπαγγελῶ τὴν ἀλήθειάν σου ἐν τῷ
 στόματί μου. 
 
 
 Ἐπειδὴ προϊὼν ἑξῆς μέλλει λέγειν· 
 
 ποῦ εἰσιν τὰ ἐλέη σου τὰ ἀρχαῖα, κύριε, 
 ἃ ὤμοσας τῷ Δαυὶδ ἐν τῇ ἀληθείᾳ σου, 
 
 
 προθεραπεύει τὸ μέλλον ῥηθήσεσθαι διὰ τῶν προκειμένων
 δυνάμει τοῦτο λέγων· εἰ καὶ τὰ ἀνθρώπινα πράγματα τὴν ἐμὴν
 ψυχὴν εἰς ἀμηχανίαν ἐμβαλόντα ταράττει εἴλιγγόν τέ μοι καὶ
 ἀπορίαν ἐμποιεῖ, τῶν σῶν, ὦ κύριε, κριμάτων, ὡς μέλλειν
 μικρὸν ὕστερον ἀποτολμᾷν καὶ ἀπορεῖν, ὑπὲρ ὧν σὺ μέν, ὁ
 ἀψευδὴς θεός, πρὸς τὸν Δαυὶδ ἐπαγγελιῶν πεποίησαι, τἀναντία
 δὲ συμβέβηκε ταῖς σαῖς ὑποσχέσεσιν· διὸ καὶ μέλλω λέγειν· 
 
 ποῦ εἰσιν τὰ ἐλέη σου τὰ ἀρχαῖα, κύριε; 
 
 
 Ἀλλ’ ὅμως πεπεισμένος, ὅτι μὴ διαψεύσεταί σου ἡ ἐπαγγελία,
 οὐδὲ διαπεσεῖται ἡ τοῦ σοῦ λόγου ἀλήθεια, προλαβὼν τοὺς
 μέλλοντας ἐξ ἀνθρωπίνης ἀσθενείας ῥηθήσεσθαί μοι λόγους τὴν
 ἐμαυτοῦ πίστιν καὶ τὸ εὐσεβὲς τῆς ἐμαυτοῦ γνώμης
 προασφαλίζομαι· διό φημι· 
 
 
 
 τὰ ἐλέη σου, κύριε, εἰς τὸν αἰῶνα ᾄσομαι. 
 
 
 Οὐ γὰρ νῦν μόνον, ὅτε ταῦτα λαλῶ καὶ φθέγγομαι, τὰ ἐλέη τοῦ κυρίου ᾄσομαι, ἀλλὰ καὶ
 ἐν τοῖς σκυθρωποτέροις καιροῖς καὶ ἐν αὐτοῖς ἐκείνοις, δι’
 οὓς μέλλω λέγειν· 
 
 ποῦ εἰσι τὰ ἐλέη σου τὰ ἀρχαῖα, κύριε; 
 
 
 Καὶ τότε γὰρ καὶ εἰς τὸν μετὰ ταῦτα χρόνον καὶ διὰ παντὸς
 τοῦ αἰῶνος οὐ παύσομαι ἀνυμνῶν τὰ ἐλέη
 σου, κύριε, ἀκριβῶς εἰδώς, ὅτι ἅπαξ
 ἐπαγγειλάμενος τὰς ἐν τῷ ψαλμῷ προφητείας οὐ διαψεύσεις,
 ἅτε θεὸς ὢν ἀληθής. διόπερ οὐ μόνον 
 
 τὰ ἐλέη σου, κύριε, εἰς τὸν αἰῶνα ᾄσομαι, 
 
 
 ἀλλὰ καὶ τὴν ἀλήθειάν σου καθ’
 ἑκάστην γενεὰν ἀπαγγελῶ. εἰ
 γὰρ καὶ τὰ μάλιστα τοιαῦτά τινα μεταξὺ γενήσεται, ὡς δοκεῖν
 ἐναντία ταῖς σαῖς πρὸς τὸν Δαυὶδ ἐπαγγελίαις συμβαίνειν,
 ἀλλὰ καὶ οὕτως ἐγὼ πεπίστευκα καὶ ἀληθῶς ἐμαυτὸν πέπεικα,
 ὅτι τῶν λόγων σου, ὦ κύριε, ἡ
 ἀλήθεια οὐδέποτε διαπεσεῖται. διόπερ τὸν πάντα
 μου χρόνον τῆς ζωῆς οὐ παύσομαι ἐν τῷ
 στόματί μου τὴν ἀλήθειάν σου ἀπαγγέλλων . ἀλλὰ
 καὶ παραδιδοὺς τῇ ἐμαυτοῦ γραφῇ ταύτην καταλείψω τοῖς
 μεταγενεστέροις εἰς τὸ καὶ αὐτοὺς διδάσκεσθαί τε καὶ
 μανθάνειν ὁμοίως ἐμοὶ καθ’ ἑκάστην γενεὰν τὴν ἀλήθειάν σου διὰ στόματος φέ
 
 ρειν καὶ πεπεῖσθαι μηδέποτε δύνασθαι διαπίπτειν τὰς σὰς
 ἐπαγγελίας. 
 Ὁ δὲ πᾶς λόγος τὴν ἐκ σπέρματος Δαυὶδ γένεσιν τοῦ Χριστοῦ
 καὶ τὴν βασιλείαν αὐτοῦ θεσπίζει. ἐπειδὴ γὰρ διὰ τῶν
 ἔμπροσθεν ἡ εἰς ἀνθρώπους γένεσις αὐτοῦ προεφητεύετο κατὰ
 τὰ ἐν τῷ π καὶ ς ψαλμῷ παραστάντα·
 ἐχρῆν δὲ πρὸς τῇ γενέσει μαθεῖν καὶ πόθεν
 
 προελεύσεται· διδάσκει τοῦτο ἀναγκαίως ἡ παροῦσα γραφὴ τὴν
 πρὸς τὸν Δαυὶδ ἐπαγγελίαν τοῦ θεοῦ περὶ τοῦ ἐκ σπέρματος
 αὐτοῦ τὸν Χριστὸν προελεύσεσθαι περιέχουσα, ὥστε ἔχειν
 ἀκολουθίαν καὶ τοῦτον πρὸς τοὺς πρὸ αὐτοῦ κατατεταγμένους
 ψαλμούς. 
 
 Συνέσεως δὲ ἐπιγέγραπται αὐτὸ
 μόνον, οὔτε δὲ ψαλμός, οὔτε ὕμνος. εἴη δ’ ἂν ᾠδὴ προφητικὴ
 συνέσεως τῆς κατὰ θεὸν
 δεομένη. δι’ ὃ λέλεκται· εἰς τὸν αἰῶνα
 ᾄσομαι, καί· εἰς γενεὰν καὶ
 γενεὰν ἀπαγγελῶ τὴν ἀλήθειάν σου. ἀπὸ μὲν γὰρ
 τοῦ· εἰς τὸν αἰῶνα ᾄσομαι, ᾠδὴν
 αὐτὴν εἰκότως ἄν τις εἴποι· ἀπὸ δὲ τοῦ· ἀπαγγελῶ τὴν ἀλήθειάν σου εἰς γενεὰν καὶ
 γενεάν, καὶ ἀπὸ τῶν ἑξῆς ἐπιλεγομένων,
 προφητείαν. 
 Λέλεκται δὲ Αἰθὰν τοῦ Ἐζραΐτου, 
 περὶ οὗ τὰ παραστάντα ἐν τοῖς προτεχνολογουμένοις τῶν
 Ψαλμῶν διειλήφαμεν.

Ὅτι εἶπας· εἰς τὸν αἰῶνα ἔλεος οἰκο
 
 δομηθήσεται, 
 ἐν τοῖς οὐρανοῖς ἑτοιμασθήσεται ἡ ἀλήθειά σου. 
 
 
 Ἀντὶ τοῦ· ὅτι εἶπας, ὁ μὲν
 Ἀκύλας ἡρμήνευσεν·
 ὅτι εἶπα, ὁ δὲ
 Σύμμαχος · ὅτι εἶπον, καὶ ὁ Θεοδοτίων ὁμοίως· ὅτι εἶπον, καὶ ἡ πέμπτη
 ἔκδοσις· ὅτι εἶπα, ὡς ἐκ
 προσώπου τοῦ προφήτου λεγομένου τοῦ λόγου. οὗτος δὲ ἦν
 Αἰθὰν ὁ Ἐσδραΐτης, ὡς ἡ
 προγραφὴ παρίστησι. 
 Τοιαύτην δέ τινα διάνοιαν ὑποβάλοι ἂν ὁ προφήτης· φθάσας
 ἤδη πρότερον εἶπον, ὅτι τὰ ἐλέη τοῦ
 κυρίου εἰς τὸν αἰῶνα ᾄσομαι. τοῦτο δὲ πῶς ποτ’
 ἂν γένοιτο ἢ τοῦ πρώτου ἐλέους τοῦ θεοῦ τοῦ ἐξ ἀρχῆς καὶ
 ἀπὸ πρώτης κοσμογονίας καταβληθέντος εἰς ἀνθρώπους,
 ἐπίδοσιν κατὰ χρόνους λαμ
 
 βάνοντος καὶ δίκην οἰκοδομῆς αὔξοντος; αὔξει γὰρ ὁσημέραι
 τὸ ἔλεος τοῦ θεοῦ εἰς ἀνθρώπους
 καὶ δίκην οἰκοδομῆς προκόπτει καὶ οἰκοδομεῖται κατὰ γενεὰν
 καὶ γενεάν. ἐπειδὴ τοίνυν εἶπον καὶ διεβεβαιωσάμην, ὅτι
 εἰς τὸν αἰῶνα τὸ ἔλεος τοῦ θεοῦ
 οἰκοδομηθήσεται, καὶ διὰ τοῦτο τὰ ἐλέη αὐτοῦ εἰς τὸν αἰῶνα ᾄσομαι, οὐ προσήκει ἀγνοεῖν, ὅτι
 τοῦ λόγου ἡ ἀλήθεια ἐν τοῖς οὐρανοῖς
 ἑτοιμασθήσεται. τὰ γὰρ περίγεια πράγματα καὶ ἡ
 ἐν ἀνθρώποις κακία δόξειεν ἂν μὴ πάνυ τι ἐμφαίνειν τὸ
 ἀκριβὲς τοῦ λόγου, τῷ πολλὴν ἀνωμαλίαν εἶναι δοκεῖν κατὰ
 τὸν ἀνθρώπινον βίον. 
 Ἀλλ’ ἐπειδήπερ αἱ ἐπαγγελίαι τοῦ θεοῦ αἱ πρὸς τὸν Δαυὶδ
 γεγενημέναι θεῖαι καὶ οὐράνιοι τυγχάνουσι καὶ οὐχ, ὡς ἂν
 ὑπολάβοιεν Ἰουδαίων παῖδες, γεώδεις καὶ σωματικαί, εἰκότως
 διὰ τοῦτο προδιαστέλλεται ὁ προφήτης, ὅτι μὴ ἐπὶ τῆς γῆς,
 ἀλλ’ ἐν αὐτοῖς οὐρανοῖς ἡ ἀλήθεια τῶν ἐπαγγελιῶν
 τοῦ θεοῦ ἑτοιμασθήσεται. διόπερ
 ὁ Σύμμαχος σαφέστερον
 ἡρμήνευσεν εἰπών· 
 
 ἐν τοῖς οὐρανοῖς ἑδρασθήσεται ἡ ἀλήθειά σου.

Διεθέμην διαθήκην τοῖς ἐκλεκτοῖς μου, 
 ὤμοσα Δαυὶδ τῷ δούλῳ μου· 
 ἕως τοῦ αἰῶνος ἑτοιμάσω τὸ σπέρμα σου 
 καὶ οἰκοδομήσω εἰς γενεὰν καὶ γενεὰν τὸν θρόνον σου. 
 διάψαλμα. 
 ἐξομολογήσονται οἱ οὐρανοὶ τὰ θαυμάσιά σου, κύριε, 
 καὶ
 
 γὰρ τὴν ἀλήθειάν σου ἐν ἐκκλησίᾳ ἁγίων. 
 
 
 Σαφῶς ταῦτα ἐκ προσώπου τοῦ θεοῦ εἴρηται· διόπερ δοκεῖ μοι
 παρὰ τοῖς ἑβδομήκοντα ἀνωτέρω εἰρῆσθαι τό· 
 
 ὅτι εἶπας· εἰς τὸν αἰῶνα ἔλεος οἰκοδομηθήσεται, 
 ἐν τοῖς οὐρανοῖς ἑτοιμασθήσεται ἡ ἀλήθειά σου, 
 
 
 οἷς ἐπισυνῆπτε τό· 
 
 διεθέμην διαθήκην τοῖς ἐκλεκτοῖς μου, 
 
 
 ἵνα καθ’ ὑπερβατὸν εἴη οὕτως ἔχων ὁ νοῦς τῶν προκειμένων·
 ἐπειδὴ σὺ αὐτός, ὦ κύριε, ἐν ταῖς περὶ τοῦ Δαυὶδ
 ἐπαγγελίαις εἶπας· εἰς τὸν
 αἰῶνα τὸ ἔλεός μου τὸ πρὸς τὸν
 Δαυὶδ ἢ καὶ τὸ εἰς πάντας ἀνθρώπους οἰκοδομηθήσεται, καὶ προσέθηκας λέγων· 
 
 διεθέμην διαθήκην τοῖς ἐκλεκτοῖς μου ἢ τῷ ἐπιλέκτῳ μου, 
 
 
 καί· 
 
 ὤμοσα Δαυὶδ τῷ δούλῳ μου, 
 
 
 καὶ τὰ τούτοις ἀκόλουθα, πέπεισμαι, ὅτι οὔποτε
 διαψευσθήσονταί σου αἱ ἐπαγγελίαι, μένουσι δὲ ἀληθεῖς καὶ
 ἀδιάπτωτοι· ἀλλ’ οὐχ ὥστε ἐπὶ τῆς γῆς συνίστασθαι αὐτάς·
 οὐδὲ γὰρ ἐπίγειοι καὶ αἰσθηταὶ, οὐδὲ ὠνηταὶ καὶ
 ὀλιγοχρόνιοι τυγχάνουσιν, οἷός ἐστιν ὁ τῶν ἀνθρώπων βίος,
 ἀλλ’ ἀθάνατοι καὶ αἰώνιοι καὶ τῇ σῇ θεότητι πρέπουσαι.
 διόπερ οὐκ ἐπὶ τῆς γῆς, ἀλλ’ ἐν τοῖς
 οὐρανοῖς ἑτοιμασθήσεται ἡ ἀλήθεια τῶν σῶν πρὸς
 τὸν Δαυὶδ ἐπαγγελιῶν. 
 Ἀντὶ δὲ τοῦ· 
 
 διεθέμην διαθήκην τοῖς ἐκλεκτοῖς μου, 
 
 
 οἱ λοιποὶ πάντες ἑρμηνευταί· τῷ
 ἐπιλέκτῳ μου, εἰρήκασι. καὶ μᾶλλον ἁρμόζει τῇ
 διανοίᾳ ἡ τοιαύτη ἔκδοσις· οὐδὲ γὰρ περὶ πολλῶν ἐστιν ὁ
 λόγος, ἀλλὰ περὶ μόνου τοῦ Δαυίδ· αὐτῷ γὰρ, φησίν, καὶ
 ὤμοσα, ἅτε δούλῳ μου ὄντι καὶ ἐπιλέκτῳ μου. οὐ γὰρ ἤρκει
 ἁπλῶς διαθέσθαι αὐτῷ διαθήκην, ὥσπερ διεθέμην τῷ Νῶε καὶ
 μετὰ ταῦτα τῷ Ἀβραὰμ καὶ πάλιν μετ’ ἐκεῖνον τοῖς υἱοῖς
 Ἰσραὴλ ἐπὶ τῆς ἐρήμου διὰ Μωσέως· ἐκείνοις γὰρ δίχα
 ὁρκωμοσίας. τῷ δ’ ἐπιλέκτῳ μου καὶ τῷ ἐμῷ
 θεράποντι καὶ δούλῳ Δαυὶδ
 διεθέμην μετὰ
 
 ὅρκου παραλήψεως· ὤμοσα γὰρ
 αὐτῷ περὶ τοῦ δεῖν τὸ σπέρμα αὐτοῦ εἰς
 τὸν αἰῶνα ἑτοιμάσειν καὶ τὸν
 θρόνον αὐτοῦ οἰκοδομήσειν , καὶ οὐκ εἰς μίαν
 γενεάν, ἀλλ’ εἰς γενεὰν καὶ
 γενεάν. 
 
 Περὶ δὲ τοῦ ὀμνύναι τὸν θεὸν ὁ ἱερὸς ἀπόστολος ἐν τῇ πρὸς
 Ἑβραίους φησίν· ἵνα διὰ δύο πραγμάτων ἀμεταθέτων, ἐν
 οἷς ἀδύνατον ψεύσασθαι τὸν θεόν, ἰσχυρὰν παράκλησιν
 ἔχωμεν. κατ’ ἐπίτασιν γὰρ μείζονος
 διαβεβαιώσεως καὶ ὅρκος παρείληπται τῷ θεῷ. κατὰ τίνος δὲ ὁ
 ὅρκος ἑξῆς προϊὼν διδάσκει λέγων· ἅπαξ
 ὤμοσα ἐν τῷ ἁγίῳ μου. ἔνθα καὶ ἐπιστήσεις, τίς
 ποτε ἄρα οὗτος ἦν ὁ ἅγιος τοῦ θεοῦ, καθ’ οὗ
 ὄμνυσιν ὡς κατὰ υἱοῦ μονογενοῦς εἰς τὸ ἐξ ἅπαντος τὰ τῆς
 ἐπαγγελίας κρατυνθῆναι. τὸν μὲν οὖν ἅγιον ὡμολόγουν καὶ οἱ
 δαίμονες ἐν τοῖς εὐαγγελίοις, ὅτε μὴ φέροντες αὐτοῦ τὴν
 ἔνθεον δύναμιν κολαστικὴν οὖσαν αὐτῶν καὶ ἀπελαστικὴν ἐβόων
 λέγοντες· ἔα, τί ἡμῖν καὶ σοί, Ἰησοῦ Ναζαρῆνε;
 οἴδαμέν σε τίς εἶ, ὁ ἅγιος τοῦ θεοῦ. κατὰ
 τούτου τοίνυν ὀμνὺς ὁ θεὸς οἷα πατὴρ κατὰ μονογενοῦς καὶ
 ἀγαπητοῦ υἱοῦ τῷ Δαυὶδ τὴν ἐπαγγελίαν ἐποιεῖτο· ὃ δὴ καὶ
 διδάσκει λέγων· 
 
 ἅπαξ ὤμοσα ἐν τῷ ἁγίῳ μου, εἰ τῷ Δαυὶδ ψεύσομαι. 
 
 
 Ζητῶν δὲ παρ’ ἐμαυτῷ τὴν αἰτίαν, δι’ ἣν οὐδενὶ μὲν ἄλλῳ τῶν
 ἁγίων, μόνῳ δὲ τῷ Δαυὶδ δι’ ὅρκου
 
 πεποίηται τὴν περὶ τοῦ σπέρματος αὐτοῦ ἐπαγγελίαν ὁ θεός,
 δοκῶ μοι ταύτην εὑρηκέναι καταλαβὼν καὶ αὐτὸν τὸν Δαυὶδ
 ὅρκῳ κεχρημένον πρὸ τῆς πρὸς αὐτὸν ἐπαγγελίας τοῦ θεοῦ.
 ὀμωμοκέναι δὲ αὐτὸν διδάσκει τὸ θεῖον
 
 πνεῦμα ἐν ρλα λέγον· 
 
 μνήσθητι, κύριε, τοῦ Δαυὶδ 
 καὶ πάσης τῆς πραΰτητος αὐτοῦ, 
 ὡς ὤμοσεν τῷ κυρίῳ, 
 ηὔξατο τῷ θεῷ Ἰακώβ· 
 εἰ εἰσελεύσομαι εἰς σκήνωμα οἴκου μου, 
 εἰ ἀναβήσομαι ἐπὶ κλίνης στρωμνῆς μου· 
 εἰ δώσω ὕπνον τοῖς ὀφθαλμοῖς μου 
 καὶ τοῖς βλεφάροις μου νυσταγμόν, 
 ἕως οὗ εὕρω τόπον τῷ κυρίῳ, 
 σκήνωμα τῷ θεῷ Ἰακώβ. 
 
 
 Τοιαῦτα εὐξαμένῳ καὶ ἐπαγγειλαμένῳ τῷ Δαυὶδ καὶ ἐπὶ
 τοιούτοις ὀμωμοκότι τὴν ἴσην ἀμοιβὴν ὁ θεὸς ἀντιδιδοὺς
 αὐτῷ, ἀντομνύει καὶ αὐτóς, καὶ ἀντεπαγγέλλεται ἓν ἀνθ’ ἑνὸς
 διδοὺς καὶ ὅρκῳ τὸν ὅρκον ἀμειβόμενος. διόπερ ἐν αὐτῷ τῷ
 ρλα , ἐν ᾧ λέγεται ὀμωμοκέναι ὁ Δαυíδ,
 συνῆπται ἑξῆς ἡ τοῦ ἁγίου πνεύματος μαρτυρία ὧδέ πη
 λέγουσα· 
 
 ὤμοσε κύριος τῷ Δαυὶδ ἀλήθειαν, καὶ οὐ μὴ ἀθετήσει
 αὐτόν. 
 ἐκ καρποῦ τῆς κοιλίας σου θήσομαι ἐπὶ τοῦ θρόνου σου. 
 
 
 Οὐκοῦν πρῶτος ὤμοσεν ὁ Δαυίδ, εἶτα ἀμειβόμενος αὐτὸν ὁ θεὸς
 ἀντωμοσίαν πρὸς αὐτὸν ἐποιήσατο· καὶ πρῶτος ὁ Δαυὶδ εὐσεβεῖ
 λογισμῷ κινηθεὶς ἐπηγγείλατό τι τῷ θεῷ, εἶτα πάλιν ὁ θεός,
 ὥσπερ ἀντιδιδοὺς αὐτῷ χάριν ἀντὶ χάριτος, καὶ αὐτὸς
 ἀντεπηγγείλατο ταῖς τοῦ σωτῆρος ἡμῶν ἀκολούθως φωναῖς, δι’
 ὧν φησιν· ᾧ μέτρῳ μετρεῖτε, ἀντιμετρηθήσεται ὑμῖν· 
 μέτρον καλόν, σεσαλευμένον, πεπιεσμένον,
 ὑπερεκχυνόμενον δώσουσιν εἰς τὸν κόλπον ὑμῶν. ᾧ
 μέτρῳ τοίνυν καὶ ὁ Δαυὶδ ἐμέτρησεν, ἐπ’ ἀγαθῷ καὶ θεοσεβεῖ
 λογισμῷ πρέπουσαν ἐπαγγελίαν μεθ’ ὅρκου ποιησάμενος,
 ἀντεμετρήθη αὐτῷ καὶ δίδοται αὐτῷ ἀμοιβαὶ αἱ ἐ
 
 παγγελίαι μεθ’ ὁρκωμοσίας θεοῦ. 
 Τί δὲ βούλεται ἡ τοῦ Δαυὶδ μεθ’ ὅρκου ἐπαγγελία θεωρῆσαι
 καιρός· ὁρῶν τὰ καθ’ ὅλης τῆς οἰκουμένης ἔθνη τῇ δαιμονικῇ
 καὶ πολυθέῳ πλάνῃ δεδουλωμένα καὶ πανταχοῦ γῆς ναοὺς καὶ
 τεμένη καὶ ἱερὰ τοῖς πονηροῖς δαίμοσιν ἀνεγηγερμένα ἔν τε
 πόλεσι καὶ χώραις καὶ κώμαις, ἐν ὄρεσί τε καὶ βουνοῖς τὴν
 πονηρὰν καὶ ἀντικειμένην δύναμιν παρὰ πᾶσιν ἀνθρώποις
 τιμωμένην, θεοῦ δὲ τοῦ πάντων ποιητοῦ τε καὶ δημιουργοῦ
 μηδαμοῦ μνήμην παρά τισι γιγνομένην δηχθεὶς τὴν ψυχὴν ἐπὶ
 τῷ πράγματι καὶ ζῆλον ἀγαθὸν ζηλώσας κατὰ τὸν εἰπόντα·
 ζηλῶν ἐζήλωσα τῷ κυρίῳ, εὐχὴν ηὔξατο καὶ
 ἐπαγγελίαν ἐπηγγείλατο καὶ ταύτην ὅρκῳ κατεδήσατο· ἦ μὴν τῷ
 παμβασιλεῖ θεῷ πρῶτος νεὼν ἐπὶ γῆς καὶ ἱερὸν ἅγιον
 οἰκοδομήσειεν, ἔνθα τὴν σκηνὴν τοῦ μαρτυρίου καὶ τὴν
 κιβωτὸν τῆς διαθήκης τὴν ὑπὸ Μωσέως κατὰ τὴν ἔρημον ἐκ
 προστάγματος θεοῦ κατασκευασθεῖσαν ἀποθέμενος ἀναπαύσειεν. 
 περιήγετο γοῦν ὧδε κἀκεῖσε μέχρι τῶν τοῦ Δαυὶδ χρόνων τόπον
 ἐκ τόπου μετακομιζομένη, ποτὲ μὲν ἐν Γαλγάλοις, ποτὲ δὲ ἐν
 Μανασῆφα, ποτὲ ἐν Σηλώ, καὶ ἄλλοτε παρ’ ἀλλοφύλοις,
 κἀκεῖθεν εἰς Βεσαμύς, ἔνθεν εἰς Καρειαθιρείμ, εἶτα εἰς
 οἶκον Ἀμιναδάβ, κἀκεῖθεν εἰς οἶκον Ἀβεδδαρά· ἔνθεν εἰς Σιὼν
 τὴν πόλιν ὁ Δαυὶδ μετεστήσατο. ὃ δὴ συνιδὼν γινόμενον
 διενοήθη οἶκον ἱερὸν ἐγεῖραι καὶ ναὸν οἰ
 
 κοδομῆσαι ἐν
 
 ταῦθά τε τὴν κιβωτὸν ἱδρῦσαι τοῦ θεοῦ. καὶ περὶ τούτου
 ὤμοσε Δαυὶδ τῷ κυρίῳ, καὶ
 ηὔξατο τῷ θεῷ Ἰακὼβ λέγων· 
 
 εἰ εἰσελεύσομαι εἰς σκήνωμα οἴκου μου, 
 εἰ ἀναβήσομαι ἐπὶ κλίνης στρωμνῆς μου, 
 εἰ δώσω ὕπνον τοῖς ὀφθαλμοῖς μου 
 καὶ τοῖς βλεφάροις μου νυσταγμόν, 
 ἕως οὗ εὕρω τόπον τῷ κυρίῳ, 
 σκήνωμα τῷ θεῷ Ἰακώβ. 
 
 
 Ταῦτα δὲ αὐτοῦ διανοηθέντος τὴν μὲν προαίρεσιν τῆς
 εὐσεβείας ἀποδέχεται ὁ θεός, οὐ μὴν ἐπιτρέπει τὸν οἶκον
 γενέσθαι· μὴ γὰρ δεῖσθαι θεὸν ὄντα οἴκου αἰσθητοῦ, μηδ’ ἐξ
 ἀψύχων λίθων οἰκοδομῆς συστησομένου, ἀλλ’ εἰ ἄρα ἐχρῆν θεὸν
 οἰκεῖν ἐπὶ γῆς, ἐκ σπέρματος αὐτοῦ τοῦ Δαυὶδ προελεύσεσθαι
 τὸν ὑποδεξόμενον αὐτοῦ τὴν θεότητα, ὃς καὶ οἰκοδομήσει τῷ
 θεῷ ἐπάξιον ἱερὸν οἶκον καὶ ναὸν ἅγιον, οὗ τὸν θρόνον εἰς
 τὸν σύμπαντα διαρκέσειν αἰῶνα· ἐδήλου δὲ ἄρα τὸν Χριστὸν
 αὐτοῦ τὸν ἐκ σπέρματος Δαυὶδ κατὰ σάρκα γενησόμενον καὶ τὴν
 δι’ αὐτοῦ καθ’ ὅλης τῆς οἰκουμένης συστησομένην ἐκκλησίαν. 
 Ὅτι δὲ ταῦθ’ οὕτως ἔχει, ἡ τῶν Βασιλειῶν γραφὴ τοῦτον
 διδάσκει τὸν τρόπον· καὶ ἐγένετο ὅτε ἐκάθισε Δαυὶδ
 ἐν τῷ οἴκῳ αὐτοῦ, καὶ κύριος κατεκληρονόμησεν αὐτὸν
 κύκλῳ ἀπὸ πάντων τῶν ἐχθρῶν αὐτῷ· καὶ εἶπεν ὁ βασιλεὺς
 πρὸς Ναθὰν τὸν προφήτην· ἰδοὺ δὴ ἐγὼ κατοικῶ ἐν οἴκῳ
 κεδρίνῳ, καὶ ἡ κιβωτὸς τοῦ θεοῦ κάθηται ἐν μέσῳ τῆς
 σκηνῆς· ἤ· ἐν μέσῳ δέρρεως, ὡς ἡ
 Ἑβραϊκὴ λέξις σημαίνει. καὶ εἶπε Ναθὰν πρὸς τὸν
 βασιλέα· πάντα ὅσα ἂν ἐν τῇ 
 
 
 καρδίᾳ σου βάδιζε καὶ ποίει, ὅτι κύριος μετὰ σοῦ.
 καὶ ἐγένετο τῇ νυκτὶ ἐκείνῃ, καὶ ἐγένετο ῥῆμα κυρίου
 πρὸς Ναθὰν λέγων· πορεύου πρὸς τὸν δοῦλον μου Δαυὶδ καὶ
 εἰπέ· τάδε λέγει κύριος· οὐ σὺ οἰκοδομήσεις μοι οἶκον
 τοῦ κατοικῆσαί με, ὅτι οὐ κατῴκησα ἐν οἴκῳ ἀφ’ ἧς ἡμέρας
 ἀνήγαγον τοὺς υἱοὺς Ἰσραὴλ ἐξ Αἰγύπτου ἕως τῆς ἡμέρας
 ταύτης· καὶ ἤμην ἐμπεριπατῶν ἐν καταλύματι καὶ ἐν σκηνῇ
 ἐν πᾶσιν οἷς διῆλθον ἐν παντὶ Ἰσραήλ· εἰ λαλῶν ἐλάλησα
 πρὸς μίαν φυλὴν τοῦ Ἰσραήλ, ὡς ἐνετειλάμην ποιμαίνειν
 τὸν λαόν μου Ἰσραὴλ λέγων· τί οὐκ ᾠκοδομήκατέ μοι οἶκον
 κέδρινον; καὶ νῦν τάδε ἐρεῖς τῷ δούλῳ μου Δαυίδ· τάδε
 λέγει κύριος παντοκράτωρ· ἔλαβόν σε ἐκ τῆς μάνδρας ἀπὸ
 ὄπισθεν τῶν προβάτων τοῦ εἶναί σε εἰς ἡγούμενον ἐπὶ τὸν
 Ἰσραήλ, καὶ ἤμην μετὰ σοῦ ἐν πᾶσιν οἷς ἐπορεύου· καὶ
 ἐξωλόθρευσα πάντας τοὺς ἐχθρούς σου ἀπὸ προσώπου σου·
 καὶ ἐποίησά σε ὀνομαστὸν κατὰ τὸ ὄνομα τῶν μεγάλων τῶν
 ἐπὶ τῆς γῆς. καὶ θήσομαι τόπον τῷ λαῷ μου τῷ Ἰσραὴλ καὶ
 καταφυτεύσω αὐτὸν ἐν κατασκηνώσει καθ’ ἑαυτόν· καὶ οὐ
 μεριμνήσει οὐκέτι, καὶ οὐ προσθήσει υἱὸς ἀδικίας τοῦ
 ταπεινῶσαι αὐτὸν καθὼς ἀπ’ ἀρχῆς ἀπὸ τῶν ἡμερῶν, ὧν
 ἔταξα κριτὰς ἐπὶ τὸν λαόν μου Ἰσραήλ· καὶ ἀναπαύσω σε
 ἀπὸ πάντων τῶν ἐχθρῶν σου. καὶ ἀπαγγελεῖ σοι κύριος, ὅτι
 οἶκον οἰκοδομήσεις αὐτῷ. καὶ ἔσται, ἐὰν πληρωθῶσιν αἱ
 ἡμέραι σου, καὶ κοιμηθήσῃ μετὰ 
 
 τῶν πατέρων σου, καὶ ἀναστήσω τὸ σπέρμα σου μετὰ σέ,
 ὃς ἔσται ἐν τῇ κοιλίᾳ σου, καὶ ἑτοιμάσω τὴν βασι 
 
 λείαν σου. αὐτὸς οἰκοδομήσει μοι οἶκον τῷ ὀνόματί
 μου, καὶ ἀνορθώσω τὸν θρόνον αὐτοῦ ἕως εἰς τὸν αἰῶνα.
 ἐγὼ ἔσομαι αὐτῷ εἰς πατέρα, καὶ αὐτὸς ἔσται μοι εἰς
 υἱόν. καὶ ἐὰν ἔλθῃ ἀδικία αὐτοῦ, καὶ ἐλέγξω αὐτὸν ἐν
 ῥάβδῳ ἀνδρῶν καὶ ἐν ἁφαῖς υἱῶν ἀνθρώπων. τὸ δὲ ἔλεός μου
 οὐκ ἀποστήσω ἀπ’ αὐτοῦ, καθὼς ἀπέστησα ἀφ’ ὧν ἀπέστησα
 ἐκ προσώπου μου. καὶ πιστωθήσεται ὁ οἶκος αὐτοῦ καὶ ἡ
 βασιλεία αὐτοῦ ἕως αἰῶνος ἐνώπιόν μου· καὶ ὁ θρόνος
 αὐτοῦ ἔσται ἀνωρθωμένος εἰς τὸν αἰῶνα κατὰ πάντας τοὺς
 λόγους τούτους καὶ κατὰ πᾶσαν τὴν ὅρασιν ταύτην. οὕτως
 ἐλάλησεν Ναθὰν πρὸς τὸν Δαυίδ. 
 
 Ταῦτα δὴ πάντα παρεθέμην παραστῆσαι βουλόμενος, ὡς πρώτου
 ἐπηγγειλαμένου τοῦ Δαυὶδ οἶκον κατασκευάσειν τῇ κιβωτῷ τοῦ
 θεοῦ ἀποδεξάμενος αὐτὸν τῆς εὐσεβείας ὁ θεὸς
 ἀντεπαγγέλλεται τὸ σπέρμα αὐτοῦ ἀναστήσειν καὶ διὰ τούτου
 κατασκευάσειν ἑαυτῷ οἶκον, καὶ ὡς τοῦ Δαυὶδ πρώτου
 ὀμωμοκότος μὴ πρότερον ἄλλοτι ποιήσειν τοῦ τόπον εὑρεῖν τῷ
 θεῷ, ἀμοιβαίως καὶ ὁ θεὸς ἀντόμνυσι διὰ τῆς ἐπαγγελίας
 ἀνθρωπινώτερον συγκαταβαίνων τῷ λόγῳ· ἐπειδὴ καὶ ἄλλα μυρία
 ἐν τῇ θείᾳ γραφῇ ἀνθρωποπαθῶς περὶ τοῦ θεοῦ λέλεκται κατά
 τινα νοουμένην θεωρίαν. 
 Ὧν οὕτως ἀποδεδειγμένων καιρὸς ἤδη καὶ τὴν ἐν τῷ ψαλμῷ
 λέξιν ἐπιθεωρῆσαι. τί τοίνυν βούλεται ἡ ἐπαγγελία τοῦ θεοῦ;
 δύο ταῦτα προαγορεύει· πρῶτον μὲν τὸ
 σπέρμα τοῦ Δαυὶδ ἕως τοῦ αἰῶνος φυλάξειν,
 
 δεύτερον δὲ τὸν θρόνον αὐτοῦ
 οἰκοδομήσειν εἰς γενεὰν καὶ γενεάν. εἶτ’
 ἐπειδήπερ ἤμελλε ταῦτα μὴ ἐπὶ γῆς αἰσθητῶς συνίστασθαι,
 μηδ’ ἐν τῇ κατὰ ἄνθρωπον βασιλείᾳ, εἰς οὐρανοὺς ἑξῆς
 ἀναπέμπει τῶν ἐπαγγελιῶν τὰ ἀποτελέσματα. δι’ ὃ ὥσπερ
 ἀνωτέρω ἔφησεν· 
 
 ἐν τῷ οὐρανῷ ἑτοιμασθήσεται ἡ ἀλήθειά σου, 
 
 
 οὕτω καὶ νῦν μετὰ τὴν ἐπαγγελίαν τοῦ θεοῦ ἐπιφέρει τό· 
 
 ἐξομολογήσονται οἱ οὐρανοὶ τὰ θαυμάσιά σου, κύριε. 
 
 
 Οὐ γὰρ οἱ ἐπὶ γῆς ἄνθρωποι, φησίν, δυνήσονται συνεῖναι,
 ὁποῖον νοῦν ἔχουσιν, ὦ κύριε, αἱ ἐπαγγελίαι, οὐδ’ ὁποῖα τὰ
 ἀποτελέσματα τῶν προφητικῶν σου τυγχάνει λόγων, ἀλλ’ οἱ οὐρανοί, αὐτοὶ δηλαδὴ καὶ κατ’
 οὐρανὸν θεῖαι δυνάμεις. διόπερ τοῖς
 οὐρανοῖς ἁρμόζει τὰ θαυμάσιά
 σου τὰ ἐμφερόμενα ταῖς ἐπαγγελίαις διηγεῖσθαι
 καὶ διερμηνεύειν. 
 Ὥσπερ πάλιν τὴν ἀλήθειάν σου 
 τὴν ἐν ταῖς πρὸς τὸν Δαυὶδ ἐπαγγελίαις δεδοξασμένην οὐκ
 ἄλλων ἦν νοεῖν καὶ διηγεῖσθαι ἀλλ’ ἢ μόνων τῶν οὐρανῶν καὶ
 τῶν ἐν οὐρανοῖς ἀγγέλων. οὗτοι γὰρ καὶ τὴν ἀλήθειάν σου καὶ τὰ
 θαυμάσιά σου ἐν ἐκκλησίᾳ ἁγίων ἐξομολογήσονται. 
 εἰ γάρ ποτε γένοιτο ἐκκλησία τις τοιαύτη ἐπὶ γῆς, ὡς ἁγίων ἐκκλησίαν αὐτὴν χρηματίζειν,
 παρὰ τούτοις οἱ οὐρανοί, εἴτε
 δυνάμεις θεῖαι, εἴτε καὶ οὐράνιοι ἄνδρες, τὰ θαυμάσιά σου καὶ τὴν ἀλήθειάν
 σου τὴν ἐμφερομένην ἐν ταῖς προκειμέναις
 ἐπαγγελίαις ἐξομολογήσονται. εἰ
 δέ ἐστι καὶ ἐν αὐτοῖς τοῖς οὐρανοῖς ἐκκλησία τις πρωτοτόκων
 ἀπογεγραμμένων ἐν οὐρανοῖς,
 
 κυριώτερον καὶ ἀληθέστερον λεχθείη ἂν ἐκείνη ἡ ἐκκλησία ἁγίων εἶναι ἐκκλησία, ἐν ᾗ
 οἱ οὐρανοὶ τὴν ἀλήθειαν τῶν
 ἐπαγγελιῶν τοῦ θεοῦ καὶ τὰ
 θαυμάσια τὰ ἐν αὐταῖς ἀποκείμενα διηγήσονται. 
 
 Θαυμάσια δὲ τίνα ἦν
 
 ἀλλ’ ἢ τὸ ἐκλεκτὸν τοῦ θεοῦ χρηματίσαι τὸν Δαυὶδ καὶ τὸ ἐξ
 αὐτοῦ γενέσθαι σπέρμα θρόνον
 αἰώνιον καθέξον καὶ τὸ διαθήκην αἰώνιον διατίθεσθαι πρὸς αὐτὸν τὸν
 θεόν, ἢ συνθήκην πρὸς
 αὐτὸν γενέσθαι; οὕτω γὰρ ὁ Ἀκύλας καὶ Σύμμαχος ἡρμήνευσαν, συνθήκην ἀντὶ διαθήκης εἰρηκότες. 
 
 Θαυμάσιον ἦν καὶ τὸ ὀμνύναι τὸν
 θεὸν ἀνθρώπῳ καὶ τὸ φάσκειν πρὸς τὸν αὐτόν· 
 
 ἕως τοῦ αἰῶνος ἑτοιμάσω τὸ σπέρμα
 σου, 
 
 κατὰ τὸν Σύμμαχον , 
 
 καὶ οἰκοδομήσω εἰς ἑκάστην γενεὰν τὸν θρόνον σου, 
 
 
 κατὰ τὸν αὐτόν. 
 Τὸ δὲ μεῖζον ἁπάντων θαῦμα τοῦτο ἦν, τὸ τοιαῦτα
 ἐπαγγελλόμενον τὸν θεὸν ὅρκῳ ταῦτα ἐπισφραγίσασθαι καὶ τὸ
 πάντων θαυμασιώτερον τὸ μετὰ τὸν θεῖον ὅρκον δοκεῖν μὴ
 τέλος εἰληφέναι τοὺς τοῦ θεοῦ λόγους, τἀναντία δὲ τῇ
 ὁρκωμοσίᾳ συμβῆναι. ἐπιφέρει γοῦν ἑξῆς, ἐναντία ταῖς τοῦ
 θεοῦ ἐπαγγελίαις δηλῶν συμβεβηκέναι. δι’ ἃ καὶ μάλιστα
 ἐκπλήττεται καὶ θαυμάζει ὁ προφήτης· ἀποδυσπετεῖ γοῦν ἑξῆς
 λέγων· 
 
 ποῦ ἐστι τὰ ἐλέη σου τὰ ἀρχαῖα, κύριε, 
 ἃ ὤμοσας τῷ Δαυὶδ ἐν τῇ ἀληθείᾳ σου; 
 
 
 Ἀλλ’ ἀποθεραπεύει τὴν ἑαυτοῦ ἀμηχανίαν, ἀνωτέρω μὲν
 εἰρηκώς· 
 
 ἐν τοῖς οὐρανοῖς ἑτοιμασθήσεται ἡ ἀλήθειά σου, 
 
 
 ἐν δὲ τοῖς μετὰ
 
 χεῖρας· 
 
 ἐξομολογήσονται οἱ οὐρανοὶ τὰ θαυμάσιά σου, 
 καὶ γὰρ τὴν ἀλήθειάν σου ἐν ἐκκλησίᾳ ἁγίων.

Ὅτι τίς ἐν νεφέλαις ἰσωθήσεται τῷ κυρίῳ, 
 ὁμοιωθήσεται τῷ κυρίῳ ἐν υἱοῖς θεοῦ; 
 
 
 Ἀντὶ τοῦ· ἐν νεφέλαις, ὁ
 Σύμμαχός φησι· τίς γὰρ ἐν αἰθέρι;
 
 
 Σφόδρα δὲ ἀκολούθως ἐπήγαγε τὰ προκείμενα τοῖς προλεχθεῖσι·
 τὴν γὰρ ἀλήθειάν σου , φησίν, καὶ τὰ
 θαυμάσιά σου , εἰ καὶ μὴ ἄνθρωποι συνεῖναι
 δύνανται (δι’ ὃ μέλλω λέγειν μικρὸν ὕστερον· ποῦ ἐστι τὰ ἐλέη σου τὰ ἀρχαῖα, κύριε, ἃ
 ὤμοσας τῷ Δαυίδ; ), ἀλλ’ οὐρανοὶ διηγήσονται καὶ ἐκκλησία ἁγίων μαρτυρήσει, ὅτι μηδὲν ὤμοσας τῷ
 Δαυὶδ διαπεσεῖται, οὐδὲ ψεύσονταί σου αἱ ἐπαγγελίαι·
 ἀδύνατον γάρ ἐστι τὸ σὲ ψεύσασθαι. 
 Τίς γάρ σοι ἐξισωθήσεται ἐν ἀληθείᾳ, ἢ τίς ὁμοιωθήσεται ἐν
 τῷ λέγειν καὶ πιστοῦσθαί σου τὰς ἐπαγγελίας; οὐδὲ γὰρ
 ἀντιστῆναί σου τῇ βουλῇ δύναταί τις, ὡς ἀνατρέπειν τὰ ἅπαξ
 ὑπὸ σοῦ ὡρισμένα, μήτιγε τὰ καὶ μεθ’ ὅρκου ἐπηγγελμένα·
 ὥστε εἰ μὴ καὶ ἡμῖν ἔγνωσταί πω ἡ τῶν ἐπαγγελιῶν σου
 ἀλήθεια, ἀλλ’ ἐκεῖνο ἀκριβῶς ἴσμεν, ὅτι 
 
 δυνατὸς εἶ, κύριε, καὶ ἡ ἀλήθειά σου κύκλῳ σου. 
 
 
 πάντ’ οὖν, ὅσα καὶ βεβούλησαι δύνασαι, καὶ τῶν λόγων σου
 τῶν περὶ τοῦ Δαυὶδ προρρηθέντων ἡ ἀλήθεια ἀμφὶ σὲ εἱλεῖται,
 ὡς πᾶσι μὲν τοῖς περὶ σὲ οὖσι καὶ τὴν σὴν θεότητα
 δορυφοροῦσι γινώσκεσθαι, ἀγνοεῖσθαι δὲ τοῖς μακρὰν
 ἀφεστηκόσιν ἀπὸ σοῦ. 
 Δοκεῖ δέ μοι διὰ τούτων ὁ προφήτης ἁγίῳ πνεύματι
 θεοφορηθεὶς καὶ τοὺς τῆς ψυχῆς ὀφθαλμοὺς φωτὶ νοερῷ
 καταυγασθεὶς τὴν δόξαν ἑωρακέναι
 
 τοῦ μονογενοῦς τοῦ θεοῦ ἐν μέσῳ τῆς ἐκκλησίας τῶν ἁγίων ἑστῶτος καὶ δορυφορουμένου
 ὑπὸ τῶν ἁγίων τῶν ἐν τῇ βασιλείᾳ αὐτοῦ. μνημονεύσας γοῦν
 τῶν οὐρανῶν καὶ τῷ θείῳ
 πνεύματι ἐνατενίσας τῇ τῶν ἁγίων
 ἐκκλησίᾳ ἔοικεν ἑωρακέναι μέσον τὸν υἱὸν τοῦ
 θεοῦ· εἶτα μετὰ τὴν ἐκείνου κατανόησιν ἐπιστρέφειν τοὺς
 ὀφθαλμοὺς ἐπὶ τὸν τῶν πέριξ ἁγίων ἀγγέλων καὶ ἀρχαγγέλων,
 πνευμάτων τε θείων καὶ δυνάμεων
 
 χορὸν καὶ θαυμάζειν μὲν τὴν τούτων θειότητα,
 ὑπερεκπλήττεσθαι δὲ τὸν ἐπέκεινα πάντων καὶ ὑπὲρ πάντας τὸν
 μονογενῆ τοῦ θεοῦ· εἶτ’ ἐκ τοῦ θαύματος ἀναπεφωνηκέναι τό· 
 
 ὅτι τίς ἐν νεφέλαις ἰσωθήσεται τῷ κυρίῳ; 
 
 
 ἢ κατὰ τὸν Σύμμαχον · 
 
 τίς γὰρ ἐν αἰθέρι ἀντιπαραθήσει τῷ
 κυρίῳ ἐν υἱοῖς θεοῦ; 
 
 Ταῦτα δὲ περὶ μὲν τοῦ μονογενοῦς τοῦ θεοῦ λεγόμενα σώζοι ἂν
 εὐσεβῆ τὴν διάνοιαν, οὐ μὲν περὶ τοῦ πατρὸς καὶ θεοῦ τῶν
 ὅλων· ἀνοίκειος γὰρ καὶ ἀσεβὴς ἡ παράθεσις. τὸ γὰρ υἱοῖς θεοῦ παραβάλλειν τὸ πάντων
 αἴτιον καὶ τὸ συγκρίνειν ἑτέροις τολμᾷν τὸν ἐπέκεινα τὸν
 ὅλων θεὸν πάντων ἂν γένοιτο ἀνοσιώτατον. ἀκίνδυνος δ’ ἂν
 εἴη ὁ λόγος υἱοῖς θεοῦ 
 συγκρίνων υἱὸν θεοῦ μονογενῆ, καὶ τὸ πρὸς πάντας ἀσύγκριτον
 αὐτοῦ καὶ ἀπαράθετον καθ’ ὑπερβολήν τε ὑπερέχον σημαίνειν
 διὰ τοῦ· τίς ἐν νεφέλαις ἰσωθήσεται τῷ
 κυρίῳ; ἀντὶ τοῦ· οὐδείς. 
 Εἰ γὰρ καὶ πολλοὶ ἅγιοι καὶ μυριάδες ἀγγέλων καὶ ἐκκλησία
 πρωτοτόκων ἀρχαί τε καὶ ἐξουσίαι καὶ θρόνοι καὶ κυριότητες
 πνεύματά τε ἅγια καὶ δυνάμεις θεῖαι ἐν ταῖς
 
 κατ’ οὐρανὸν στρατιαῖς πολιτεύονται τὴν ἐπουράνιον
 συμπληροῦντες ἐκκλησίαν, ἀλλὰ τίς , φησίν, ἐν τῷ
 αἰθέρι τῷ ἐπέκεινα τοῦ στερεώματος ἰσωθήσεται τῷ κυρίῳ; εἰ δὲ καὶ
 πολλοὶ υἱοὶ θεοῦ καὶ θεοὶ κατὰ
 τό· ὁ θεὸς ἔστη ἐν συναγωγῇ θεῶν, καί·
 θεὸς θεῶν κύριος ἐλάλησε, καί·
 ἐγὼ εἶπον· θεοί ἐστε καὶ υἱοὶ ὑψίστου πάντες,
 ἀλλὰ τίς ὁμοιωθήσεται τῷ κυρίῳ
 ἐν υἱοῖς θεοῦ; μυρίων γὰρ ὄντων υἱῶν οὐδείς,
 φησίν, τούτῳ ὁμοιωθήσεται οὐδὲ
 ἐξισωθήσεται ἐκλεκτῷ ὄντι
 καὶ μονογενεῖ καὶ πρωτοτόκῳ πάσης κτίσεως, λόγῳ τε καὶ
 σοφίᾳ καὶ δυνάμει καὶ σοφίᾳ θεοῦ. καί μοι δοκεῖ τὴν τούτων
 γνῶσιν διὰ τῶν ἀνωτέρω σημαίνειν, ἐν οἷς ἔφη· 
 
 ἐξομολογήσονται οἱ οὐρανοὶ τὰ θαυμάσιά σου. 
 
 
 Ἓν γὰρ τῶν θαυμασίων καὶ τοῦτο
 ἦν, ὅπερ ἤμελλεν ἑξῆς ἐπιλέγειν περὶ τοῦ μονογενοῦς τοῦ
 θεοῦ. ἀναγκαίως δέ, ἐπειδὴ ἤμελλε τὸν ἐκ σπέρματος Δαυὶδ
 γενησόμενον διὰ τῆς προφητείας σημαίνειν, τὴν θεότητα τοῦ
 κατοικήσοντος ἐν αὐτῷ προθεωρεῖ, ὡς ἂν ὁμοῦ μάθοιμεν, τίς ἡ
 μέλλουσα κατοικεῖν ἐν αὐτῷ δύναμις, καὶ ὡς ὁ μὲν υἱὸς ἦν
 Δαυίδ, ὁ δὲ ἐν αὐτῷ κατοικήσων υἱὸς τοῦ θεοῦ.

Ὁ θεὸς ἐνδοξαζόμενος ἐν βουλῇ ἁγίων, 
 μέγας καὶ φοβερὸς ἐπὶ πάντας τοὺς περικύκλῳ αὐτοῦ. 
 
 
 Τὸν μὴ ἔχοντα σύγκρισιν, μηδὲ παράθεσιν, μηδὲ ὁμοίωσιν πρός
 τινα τῶν ὀνομασμένων υἱῶν θεοῦ, 
 ὁποῖός τίς ἐστι παρίστησι λέγων· οὗτός ἐστιν 
 
 ὁ θεὸς ὁ ἐνδοξαζόμενος ἐν τῇ βουλῇ τῶν
 ἁγίων. 
 Βουλὴν δὲ ἁγίων προσεῖπε τὴν ἀνωτέρω λεχθεῖσαν
 
 ἐκκλησίαν ἁγίων· καὶ ἐοίκει
 τὴν ἐκκλησίαν τῶν πρωτοτόκων τῶν ἀπογεγραμμένων
 ἐν οὐρανοῖς 
 βουλὴν ὠνομακέναι, ἀναλόγως
 τοῖς κατὰ τόπον βουλευτηρίοις. ἐν ταύτῃ δὲ τῇ βουλῇ τῶν
 ἁγίων ἐνδοξαζόμενός ἐστιν ὁ μὴ ἔχων σύγκρισιν
 μηδὲ ὁμοίωσιν πρὸς τοὺς ὀνομαζομένους υἱοὺς θεοῦ . 
 Καὶ οὐ μόνος ἐνδοξαζόμενός 
 ἐστιν ἐν τῇ βουλῇ τῶν ἁγίων, 
 ἀλλὰ καὶ φοβερὸς ὑπάρχει ἐπὶ πάντας τοὺς περικύκλῳ αὐτοῦ. 
 τίνες δ’ ἂν εἶεν οἱ περικύκλῳ
 αὐτοῦ, ἀλλὰ καὶ οἱ
 υἱοὶ 
 
 τοῦ θεοῦ καὶ αὐτοὶ θεοὶ
 χρηματίζοντες, δι’ οὓς εἴρηται· ὁ θεὸς ἔστη ἐν
 συναγωγῇ θεῶν; 
 
 Καὶ γὰρ τό· ἐν βουλῇ ἁγίων, καὶ
 τό· ἐν ἐκκλησίᾳ πρωτοτόκων, καὶ τό·
 ἐν συναγωγῇ θεῶν, ἓν καὶ ταυτὸν εἶναί
 μοι δοκεῖ. τούτων τοιγαροῦν ἐν μέσῳ ἑστὼς καὶ ὑπὸ τούτων
 δορυφορούμενος ὁ υἱὸς τοῦ θεοῦ ἐνδοξαζόμενος εἴρηται καὶ μέγας καὶ φοβερός. 
 
 Ὅ γε μὴν Σύμμαχος τὰ
 προκείμενα τοῦτον ἐξέδωκε τὸν τρόπον· 
 
 θεὲ ἀήττητε ἐν ὁμιλίᾳ ἁγίων πολλῇ 
 καὶ ἐπίφοβος ἐν πᾶσι τοῖς περὶ σεαυτόν. 
 
 
 ὁ δὲ Ἀκύλας φησίν· 
 
 ἰσχυρὸς κατισχυρευόμενος ἐν ἀπορρήτῳ ἁγίῳ 
 {πλῆθος,} πλῆθος καὶ ἐπίφοβος ἐπὶ πάντας κύκλῳ αὐτοῦ. 
 
 
 Ἡ δὲ τοῦ λόγου διάνοια τὴν ἀκολουθίαν παρίστησιν. ἐπειδὴ
 γὰρ 
 
 δυνατὸς εἶ, κύριε, φησίν, καὶ ἡ ἀλήθειά σου κύκλῳ σου, 
 
 
 εἰκότως μέγας εἶ, καὶ φοβερὸς εἶ, καὶ ἐνδοξαζόμενος εἶ ἐν βουλῇ
 ἁγίων καὶ ἐν τοῖς τὴν σὴν θεότητα περιπολοῦσιν,
 οἳ, τῶν σῶν ἐπαγγελιῶν τὴν ἀλήθειαν συνορῶντες τὰς
 πρεπούσας εὐχαριστίας μετὰ θαυμασμοῦ τῆς σῆς θεότητος
 ἀναπέμπουσι.
 
 διὸ μικρῷ πρόσθεν ἔλεγον· 
 
 ἐξομολογήσονται οἱ οὐρανοὶ τὰ θαυμάσιά σου, 
 καὶ γὰρ τὴν ἀλήθειάν σου ἐν ἐκκλησίᾳ ἁγίων.

Κύριε ὁ θεὸς τῶν δυνάμεων, τίς ὅμοιός σοι; 
 δυνατὸς εἶ, κύριε, καὶ ἡ ἀλήθειά σου κύκλῳ σου. 
 σὺ δεσπόζεις τοῦ κράτους τῆς θαλάσσης, 
 τὸν δὲ σάλον τῶν κυμάτων αὐτῆς σὺ καταπραΰνεις. 
 σὺ ἐταπείνωσας ὡς τραυματίαν ὑπερήφανον 
 ἐν τῷ βραχίονι τῆς δυνάμεώς σου διεσκόρπισας τοὺς
 ἐχθρούς σου. 
 
 
 Καὶ ἐν τούτοις οὐδένα φησὶ τῶν γενητῶν εἶναι ὅμοιον τῷ θεολογουμένῳ υἱῷ τοῦ
 θεοῦ· αὐτὸν γὰρ εἶναι τὸν δυνατὸν καὶ τὸν τῶν δυνατῶν θεὸν καὶ αὐτῶν τῶν
 δυνάμεων κύριον, ὡς μηδένα αὐτῷ ἀντιλέγειν δύνασθαι μηδὲ τῇ
 αὐτοῦ βουλῇ ἀνθίστασθαι· δι’ ὃ λέγειν αὐτὸν καὶ ποιεῖν, ἅτε
 μόνον δυνατὸν, τὰ πάντα· τὸ γάρ· τίς
 ὅμοιός σοι; καὶ ἐνταῦθα οὐκ ἐπὶ τοῦ σπανίου,
 ἀλλ’ ἐπὶ τοῦ μηδενὸς παρείληπται. οὐδένα γοῦν ὅμοιον εἶναί φησι τῷ κυριολογουμένῳ
 ἀντιπαραβάλλων αὐτῷ τοὺς ἀνωτέρω εἰρημένους υἱοὺς θεοῦ. τῆς γὰρ αὐτῆς ἔχεται
 διανοίας τὰ παρόντα καὶ τὰ πρότερα, ἐν οἷς εἴρητο· 
 
 ὅτι τίς ἐν νεφέλαις ἰσωθήσεται τῷ κυρίῳ, 
 ὁμοιωθήσεται τῷ κυρίῳ ἐν υἱοῖς θεοῦ; 
 
 
 Καὶ νῦν δ’ οὖν· τίς ὅμοιός σοι; 
 φησὶν, ὅτι δυνατὸς εἶ, καὶ
 ἡ ἀλήθεια τῶν λόγων σου αἵ
 τε ἐπαγγελίαι σου περὶ σὲ καὶ παρὰ σοὶ τυγχάνουσι. παρὰ σοὶ
 γάρ ἐστι καὶ παρὰ τοῖς κυκλοῦσί σε ἡ
 ἀλήθειά σου· εἰ γάρ τινές σου πλησίον καὶ κύκλῳ
 περιεστῶτες εἶεν, οὗτοι αὐτοὶ τὴν
 ἀλήθειάν σου 
 
 γινώσκουσιν. 
 Ἡμεῖς δὲ οἱ ἐπὶ γῆς ἔτι μακράν σου τυγχάνοντες τὰς
 μεγαλουργίας σου ἀπὸ τῶν κατὰ γῆν καὶ κατὰ θάλασσαν ἐνεργουμένων ὑπὸ τῆς σῆς
 προνοίας θεωροῦντες ὁμολογοῦμεν, ὅτι δυνατὸς εἶ, καὶ ἡ ἀλήθειά σου κύκλῳ σου. τῆς τε
 γὰρ θαλάσσης καὶ τοῦ τοσούτου
 τῶν ὑδάτων κύτους σὺ μόνος
 δεσπόζεις καὶ τὸν σάλον τῶν κυμάτων αὐτῆς σὺ 
 μόνος καταπραΰνεις, 
 περιθεὶς αὐτῇ κλεῖθρα καὶ πύλας, καὶ ὅρια
 αὐτῇ πηξάμενος, ὡς ἂν μὴ ὑπερβᾶσα κατακλύσειε τὴν τῶν
 ἀνθρώπων οἰκουμένην. ὃ δὴ καὶ αὐτὸ ἕν τι τυγχάνει
 
 μέγιστον τῆς σῆς δυνάμεως δεῖγμα. ὡς γὰρ δεσπότῃ
 δουλεύουσα ἡ τοσαύτη τῶν ὑδάτων κίνησις κυρτουμένη εἰς ὕψος
 καὶ ἐπαιρομένη πτήσσει καὶ εἰς ἑαυτὴν καταράσσεται, εἴσω
 τῶν οἰκείων ὅρον ἀποκεκλεισμένη. 
 Ὥσπερ δὲ τὰ κύματα καὶ τὰς
 ἀπειλὰς τῆς θαλάσσης ἐχαλίνωσας
 τῷ σῷ προστάγματι καὶ τὰ ὑψώματα αὐτῆς τάς τε ὁρμὰς καὶ
 τοὺς θυμοὺς κατεπράϋνας, οὕτω
 καὶ ἐπὶ τῶν ἀοράτων δυνάμεων, εἴ τινές ποτε εἶεν ἐχθραὶ καὶ
 ἐναντίαι τῇ βουλῇ τῆς σῆς προνοίας, καὶ ταύτας, ἅτε μόνος
 καὶ ὑπὲρ πάντας ὢν δυνατώτατος, διεσκόρπισας τόν τε τούτων
 ἄρχοντα καὶ τύραννον καὶ ἀλαζόνα τινὰ ὄντα καὶ ὑπερήφανον ἄρχοντα τοῦ αἰῶνος
 τούτου σὺ τῇ σαυτοῦ δυνάμει ἐταπείνωσας· καὶ τραυματίαν
 εἰργάσω πατάξας αὐτὸν τῇ ῥομφαίᾳ τῇ μεγάλῃ καὶ τῇ φοβερᾷ
 ἀκολούθως
 
 φασκούσῃ προφητείᾳ· ἐπάξει κύριος τὴν ῥομφαίαν τὴν
 μεγάλην καὶ τὴν ἰσχυρὰν ἐπὶ τὸν δράκοντα, ὄφιν τὸν
 σκολιόν, φεύγοντα· καὶ ἀνελεῖ τὸν δράκοντα τὸν
 ἐν τῇ θαλάσσῃ. καὶ ἐπειδήπερ ἄλλος προφήτης τὸν τραυματίαν
 τοῦτον δράκοντα ἐπὶ τῆς θαλάσσης ποιεῖσθαι τὰς διατριβὰς
 ἐδίδαξε φήσας· 
 
 αὕτη ἡ θάλασσα ἡ μεγάλη καὶ εὐρύχωρος, 
 ἐκεῖ ἑρπετά, ὧν οὐκ ἔστιν ἀριθμός. 
 δράκων οὗτος, ὃν ἔπλασας ἐμπαίζειν αὐτῷ, 
 
 
 ἐπίστησον, μήποτε ταύτην αὐτὴν ᾐνίξατο τὴν θάλασσαν καὶ ὁ παρὼν λόγος φήσας· 
 
 σὺ δεσπόζεις τοῦ κράτους τῆς θαλάσσης, 
 τὸν δὲ σάλον τῶν κυμάτων αὐτῆς σὺ καταπραΰνεις. 
 
 
 Τούτοις γοῦν συνῆψε τό· 
 
 σὺ ἐταπείνωσας ὡς τραυματίαν ὑπερήφανον, 
 ἐν τῷ βραχίονι τῆς δυνάμεώς σου διεσκόρπισας τοὺς
 ἐχθρούς σου. 
 
 
 Τὸ γὰρ χωρίον τῶν ἀντικειμένων δυνάμεων τῶν τε δαιμόνων καὶ
 τῶν πνευμάτων τῶν πονηρῶν θάλασσαν ἔοικεν ἀποκαλεῖν. διὸ καὶ ἐπήγαγε τῷ
 περὶ τῆς θαλάσσης λόγῳ τὰ περὶ
 τοῦ τραυματίου καὶ τὰ περὶ
 τῶν ἐχθρῶν τοῦ θεοῦ,
 ἄντικρυς τὰς ἀντικειμένας δυνάμεις καὶ τὸν τούτων ἄρχοντα
 σημήνας. καὶ ἐν ἑτέρῳ δὲ εἴρηται ψαλμῷ· 
 
 σὺ συνέθλασας τὰς κεφαλὰς τῶν δρακόντων ἐπὶ τοῦ ὕδατος. 
 σὺ συνέθλασας τὴν κεφαλὴν τοῦ δράκοντος, 
 ἔδωκας αὐτὸν βρῶμα λαοῖς τοῖς Αἰθίοψι, 
 
 
 καὶ ἐν τῷ Ἰώβ· ἄξεις δὲ δράκοντα ἐν
 ἀγκίστρῳ, 
 
 περιθήσεις δὲ φορβαίαν περὶ ῥῖνα αὐτοῦ, ψελλίῳ δὲ
 τρυπήσεις τὸ χεῖλος αὐτοῦ· λαλήσει δέ σοι δεήσει καὶ
 ἱκετηρίᾳ μαλακῶς, λήψει δὲ αὐτὸν δοῦλον αἰώνιον.
 καὶ ἑξῆς ἐπάγει· αὐτὸς δέ ἐστι βασιλεὺς
 πάντων τῶν ἐν τοῖς ὕδασι. κατὰ τὸ αὐτὸ δὲ
 εἴρηται περὶ τοῦ αὐτοῦ δράκοντος ἐκ προσώπου τοῦ κυρίου
 πρὸς τὸν Ἰώβ· οὐ δέδοικας, ὅτι ἡτοίμασταί μοι τὰ
 χοῦν; 
 
 Καὶ διὰ τῶν προκειμένων ἀναγκαίως τούτων ἐμνημόνευσε τὸ
 θεῖον πνεῦμα διδάσκον τοῦ μονογενοῦς τοῦ θεοῦ τὴν μέχρι τῆς
 δηλωθείσης θαλάσσης κάθοδον.
 προθεολογήσας γοῦν αὐτὸν καὶ τὴν πρώτην αὐτοῦ διατριβὴν τὴν
 ἐν τοῖς ἁγίοις εἰπών, τίς τέ ἐστι, καὶ μεθ’ ὁποίων καὶ ἐν
 ποίοις πρόεισιν, ἑξῆς καὶ παρίστησιν, ὅτι δὴ αὐτὸς ἐκεῖνος
 καὶ τῆς δηλωθείσης ἡμῖν θαλάσσης κρατήσει καὶ τὸν ἐν αὐτῇ τραυματίαν ταπεινώσει, καὶ ἐν τῷ βραχίονι
 τοῦ κράτους αὐτοῦ πάντας τοὺς ἐχθροὺς 
 
 αὐτοῦ διασκορπίσει. λέγει δὲ
 ταῦτα ἀναγκαίως· προειπὼν γάρ· 
 
 δυνατὸς εἶ, κύριε, καὶ ἡ ἀλήθειά σου κύκλῳ σου, 
 
 
 παρίστησιν αὐτοῖς ἔργοις, πῶς ὑπάρχει δυνατὸς ὁ κύριος εἰς πίστωσιν τῆς ἀληθείας αὐτοῦ ὑπὲρ τοῦ τὰς
 ἐπαγγελίας πρὸς τὸν Δαυὶδ γεγενημένας ἀληθεῖς ἀποδεῖξαι.

Σοί εἰσιν οἱ οὐρανοί, καὶ σή ἐστιν ἡ γῆ, 
 τὴν οἰκουμένην καὶ τὸ πλήρωμα αὐτῆς σὺ ἐθεμελίωσας. 
 τὸν βορρᾶν καὶ τὴν θάλασσαν σὺ ἔκτισας, 
 Θαβὼρ καὶ Ἑρμῶν ἐν τῷ ὀνόμα
 
 τί σου ἀγαλλιάσονται. 
 
 
 Ἡ διάνοια τῶν προκειμένων τοιαύτη τίς ἐστι· πεποίησαι μέν,
 ὦ κύριε, πρὸς τὸν Δαυὶδ ἐπαγγελίας περὶ τοῦ σπέρματος αὐτοῦ καὶ τοῦ εἰς αἰῶνα διαρκέσοντος θρόνου αὐτοῦ
 καὶ ταύτας ὤμοσας τῷ Δαυὶδ 
 ἐπιτελέσειν. ὁρῶμεν δὲ ἡμεῖς οἱ ἄνθρωποι μὴ πληρουμένας
 αὐτάς, ὅσον ἐπὶ τοῖς αἰσθητοῖς καὶ ὁρωμένοις· διό φαμεν· 
 
 ποῦ εἰσιν τὰ ἐλέη σου τὰ ἀρχαῖα, κύριε; 
 
 
 Πλὴν ἀλλὰ πεπείσμεθά σε ἐξ ἅπαντος ἀληθεύειν, ὅτι δυνατὸς εἶ, καὶ ἡ ἀλήθειά σου κύκλῳ
 σου. καὶ μάρτυρές γε τῆς ἀληθείας σου πάντες οἱ
 περὶ σέ· αἱ γοῦν οὐράνιοι δυνάμεις ἐξομολογήσονται τὰ θαυμάσιά σου, καὶ τὴν ἀλήθειάν σου
 ἐν ἐκκλησίᾳ ὁσίων . καὶ εἰκότως αἱ οὐράνιοι
 δυνάμεις τὴν ἀλήθειάν σου
 ἐξομολογήσονται, ἐπειδὴ 
 
 ἐν τῷ οὐρανῷ ἑτοιμασθήσεται ἡ ἀλήθειά σου, 
 
 
 ὡς μηκέτι δεῖν τὰς ἐπαγγελίας σου τὰς πρὸς τὸν Δαυὶδ
 ἐπιγείους εἶναι καὶ σωματικὰς νομίζειν· ἐν γὰρ τῷ οὐρανῷ
 ἑτοιμασθήσεται ἡ ἀλήθειά σου. ταῦτα δὲ καὶ αὐτὸς
 ἐκ τοῦ ἁγίου πνεύματος μεμαθηκώς φημι· 
 
 τὰ ἐλέη σου εἰς τὸν αἰῶνα ᾄσομαι. 
 εἰς γενεὰν καὶ γενεὰν ἀπαγγελῶ τὴν ἀλήθειάν σου ἐν τῷ
 στόματί μου. 
 
 
 Ἀληθεύειν δέ σε θεὸν ὄντα καὶ κύριον τῶν ὅλων πεπεῖσθαι χρὴ
 διὰ τὸ μηδένα εἶναι ὅμοιον τῇ
 σῇ δυνάμει· καὶ γὰρ καὶ τῶν ἀσωμάτων καὶ θείων δυνάμεων
 κύριος εἶ, καὶ δυνατὸς εἶ μόνος
 καὶ ὑπὲρ πάντας, ὡς τὴν ἀλήθειάν
 σου πιστοῦσθαι. εἰ δὲ καὶ ἔστι τις ἐν τοῖς οὖσιν
 ὑπερήφανος ὁ καλούμενος
 διάβολος ἀντικείμενος
 
 ἀεὶ καὶ πολεμῶν τῇ σῇ ἀληθείᾳ, ἀλλὰ σὺ τοῦτον ἐταπείνωσας · εἴτε τινές εἰσιν ὑπὸ
 τοῦτον ἐχθραὶ καὶ ἀντικείμεναι
 δυνάμεις, ἀλλὰ καὶ ταύτας διεσκόρπισας. 
 
 Πάντοτε σὺ κρατεῖς καὶ τῆς τῶν ὅλων οὐσίας σὺ δεσπόζεις,
 ἐπεὶ καὶ ποιητὴς τῶν ὅλων τυγχάνεις. αὕτη γὰρ ἡ θάλασσα καὶ τὸ τοσοῦτον τῆς ὑγρᾶς
 οὐσίας στοιχεῖον ἔργον ὑπάρχει σόν, καὶ σὲ κύριον
 ἐπιγράφεται. εἰ δὲ καὶ οὐρανοί 
 τινες ἀνώτεροι τοῦ στερεώματος νοοῦνται, θείων πνευμάτων
 καὶ δυνάμεων ἁγίων τῶν τε τὴν σὴν θεότητα περιπολούντων
 ἀγγέλων καὶ ἀρχαγγέλων οἰκητήρια, καὶ οὗτοι σοί εἰσιν ἅμα πᾶσι τοῖς οἰκοῦσιν
 αὐτοῖς. καὶ ἄλλο δὲ στοιχεῖον οὐ μικρὸν ἡ ξηρὰ οὐσία καὶ ἡ
 τοῖς οὐρανοῖς ὑποκειμένη γῆ σή
 ἐστι καὶ αὕτη. 
 Ὅτε τοίνυν τὰ σύμπαντα τοῖς σοῖς νεύμασι δουλεύει, καὶ σὺ
 πάντων κρατεῖς κύριος ὢν ἁπάντων καὶ βασιλεὺς καὶ θεός, τίς
 ἀντιστήσεταί σοι; ἢ τί τὸ ἐμποδὼν ἔσται τοῦ μὴ πιστώσασθαι
 τὰς σὰς πρὸς τὸν ἐκλεκτόν σου 
 Δαυὶδ ἐπαγγελίας, ἃς μεθ’ ὅρκου πρὸς αὐτὸν ἐποιήσω; σφόδρα
 τοίνυν καὶ ἀκολούθως τοῖς ἔμπροσθεν εἰρημένοις διὰ τῶν
 προκειμένων ἐπήγαγε τό· 
 
 σοί εἰσιν οἱ οὐρανοί, καὶ σή ἐστιν ἡ γῆ· τὴν οἰκουμένην
 καὶ τὸ πλήρωμα αὐτῆς σὺ ἐθεμελίωσας. 
 
 
 Οὐ γὰρ μόνον τὸν οὐρανόν ,
 φησίν, καὶ τὰς ἐν αὐτῷ δυνάμεις, ἀλλὰ καὶ τὴν γῆν σὺ ἐθεμελίωσας, συμφώνως τῇ
 ἐν
 
 Παροιμίαις λεγούσῃ φωνῇ· ὁ θεὸς τῇ σοφίᾳ
 ἐθεμελίωσεν τὴν γῆν· ἡτοίμασεν δὲ οὐρανοὺς ἐν φρονήσει.
 
 
 Κατ’ ἐξαίρετον δὲ
 
 ἐνταῦθα τὸ οἰκούμενον μέρος τῆς γῆς οἰκουμένην ὠνόμασεν ἀποδιαστείλας τῆς ἐρήμου
 καὶ ἀοικήτου· ἀλλὰ καὶ τὸ πλήρωμα τῆς
 οἰκουμένης προσέθηκεν, οὕτω σημήνας τὸ τῶν
 ἀνθρώπων γένος τῶν τὴν οἰκουμένην πληρούντων. 
 
 Πλήρωμα δὲ καὶ ἄλλως τῆς οἰκουμένης οὐκ ἂν ἁμάρτοις
 λέγων τὴν τοῦ σωτῆρος ἐκκλησίαν, ἣν αὐτὸς ὁ τοῦ θεοῦ λόγος
 ἐθεμελίωσεν ἐπὶ τὴν πέτραν. διὸ καὶ ἐν ἑτέροις εἴρηται· 
 
 κύριος ἐβασίλευσεν, εὐπρέπειαν ἐνεδήσατο. 
 καὶ γὰρ κατώρθωσε τὴν οἰκουμένην, ἥτις οὐ σαλευθήσεται. 
 
 
 Πῶς δὲ ἐθεμελίωσε τὴν
 οἰκουμένην, ἐπιλέγει ἑξῆς· 
 
 τὸν βορρᾶν καὶ τὴν θάλασσαν σὺ ἔκτισας αὐτά, 
 
 
 ἡ δὲ πέμπτη ἔκδοσις· 
 
 βορρᾶν καὶ νότον σὺ ἔκτισας.
 
 
 Δοκεῖ δέ μοι διὰ τῶν δύο πλευρῶν τε καὶ ἄκρων τῆς
 οἰκουμένης τὸν σύμπαντα κόσμον δηλοῦν· ἐπλήρωσεν ἡ τοῦ
 σωτῆρος ἡμῶν δύναμις. θέα δὲ τίνα τρόπον διὰ τούτων
 παρίσταται πρόσωπον τοῦ σύμπαντος κόσμου τὸ ἀνατολικὸν
 μέρος· ἀριστερὸν δὲ τὸ βόρειον, δεξιὸν δὲ τὸ μεσημβρινὸν
 καὶ νότιον. ἐν τῷ γὰρ φάναι· τὸν
 βορρᾶν καὶ τὰ δεξιὰ σὺ ἔκτισας, ἤ· τὸν βορρᾶν καὶ τὸν νότον σὺ ἔκτισας,
 τὸ βόρειον πλευρὸν ἀριστερὸν εἶναι ἐδίδαξεν, εἴ γε
 δεξιὸν τὸ νότιον. εἰ δὴ οὖν ἑστῶτες ἔχοιμεν ἐν δεξιᾷ μὲν
 ἑαυτῶν τὸν νότον, ἐν δὲ τοῖς ἀριστεροῖς τὸν βορρᾶν,
 ἀντιπρόσωπον σχήσομεν τὴν ἀνατολήν, κατὰ νώτου δὲ τὴν
 δύσιν, ὥστε κατά τινα φυσικὴν θεωρίαν εἰρῆσθαι ταῦτα τὴν
 θέσιν τοῦ παντὸς κόσμου παριστῶντα· ἃ καὶ αὐτὰ ἀναγκαῖον
 
 ἐπισημήνασθαι εἰς παράστασιν τοῦ μηδὲ τὴν τούτων γνῶσιν
 παραλελοιπέναι τὴν τῶν θείων γραφῶν διδασκαλίαν. τὰ πάντα
 γάρ, φησίν, σὺ ἔκτισας, τά τε δεξιὰ τοῦ κόσμου μέρη καὶ τὰ
 ἀριστερά. ἀλλὰ τὰ μὲν δεξιὰ ὀνομαστὶ προσεῖπεν, ἐφυλάξατο
 δὲ χρήσασθαι τῷ τοῦ ἀριστεροῦ ὀνόματι. διὸ λέλεκται κατὰ
 τὸν Σύμμαχον · 
 
 εἰς βορρᾶν καὶ δεξιὰν σὺ ἔκτισας, 
 
 
 καὶ κατὰ τὸν Ἀκύλαν · 
 
 βορρᾶν καὶ δεξιὰν σὺ ἔκτισας. 
 
 
 Ἡ δὲ πέμπτη ἔκδοσις σαφέστερον ἡρμήνευσε τίνα τὰ δεξιὰ
 φήσασα· 
 
 βορρᾶν καὶ νότον σὺ ἔκτισας. 
 
 
 Τὸ δ’ ἀριστερὸν πάντη σεσιώπηται παρὰ τοῖς πᾶσι διὰ τὸ
 νομίζεσθαι σκαιὸν εἶναι καὶ ἐναντίον τῷ δεξιῷ· οὐδὲν δὲ ἐν
 τῷ παντὶ σκαιόν, οὐδὲ τῷ καλῷ ἐναντίον. πάντα μὲν οὖν,
 φησίν, σὺ ἔκτισας. ὄρη δὲ δύο ταῦτα, τὸ Θαβὼρ καὶ τὸ Ἑρμὼν 
 ἐξαίρετόν τι κέκτηται παρὰ πάντα· τῷ γὰρ ὀνόματί σου 
 ταῦτα ἀγαλλιάσονται. κατὰ δὲ
 τὸν Ἀκύλαν · 
 
 Θαβὼρ καὶ Ἑρμὼν ἐν τῷ ὀνόματί σου αἰνέσουσι, 
 
 
 κατὰ δὲ τὸν Σύμμαχον · 
 
 Θαβὼρ καὶ τὸ Ἑρμὼν τὸ ὄνομά σου εὐφημήσουσι. 
 
 
 Τούτων δὲ τῶν ὀρέων μέμνηται διαφόρως ἡ τῆς παλαιᾶς
 διαθήκης ἱστορία· καὶ οἶμαί γε ἐν τούτοις τοῖς ὄρεσι τὰς
 παραδόξους τοῦ σωτῆρος ἡμῶν γεγονέναι μεταμορφώσεις καὶ τὰς
 πλείους διατριβάς, ὅτε σὺν ἀνθρώποις ἐπολιτεύετο. εἰ δὲ καὶ
 τῶν ὀνομάτων ἡ ἑρμηνεία συμβάλλεταί τι ἡμῖν εἰς τὴν τῶν
 προκειμένων διάνοιαν, καὶ αὐτὸς ἐπιστήσεις.

Σὸς ὁ βραχίων μετὰ δυναστείας· 
 κραταιωθήτω ἡ χείρ σου,
 
 ὑψωθήτω ἡ δεξιά σου. 
 δικαιοσύνη
 
 καὶ κρῖμα ἑτοιμασία τοῦ θρόνου σου, 
 ἔλεος καὶ ἀλήθεια προπορεύσεται πρὸ προσώπου σου. 
 
 
 Καὶ ταῦτα εἰς τὴν τοῦ μονογενοῦς τοῦ θεοῦ δοξολογίαν
 παρείληπται, ἅπερ σαφέστερον ὁ Ἀκύλας ἡρμήνευσε, τοῦτον ἀποδοὺς τὸν τρόπον·
 σὸς ὁ βραχίων μετὰ δυναστείας· ἀήττητος ἡ χείρ σου, ὑψηλὴ ἡ
 δεξιά· δικαιοσύνη καὶ κρῖμα βάσις τοῦ θρόνου σου. καὶ
 ταύτας δὲ ἀναγκαίως τὰς θεοπρεπεῖς ἀρετὰς ἐν τῇ θεολογίᾳ
 παρείληφε διὰ τὰς τοῦ θεοῦ πρὸς τὸν Δαυὶδ ἐπαγγελίας. οὐδὲν
 γὰρ, φησὶν, ἀντιστήσεται σοῦ τῇ βουλῇ· μετὰ γὰρ τοῦ θέλειν
 καὶ τὸ δύνασθαί σοι οἷα θεῷ καὶ δεσπότῃ τῶν ὅλων πάρεστι.
 καὶ γὰρ βραχίων σοί ἐστι μέγας καὶ δυναστεία καὶ ἀρχὴ τῶν
 πάντων, κεκραταιωμένη τε χεὶρ καὶ ὑψηλοτάτη δεξιὰ, ὅτε
 θρόνος τῆς σῆς βασιλείας, ὥσπερ οἱ τῶν ἐπὶ γῆς βασιλευόντων
 θρόνοι ἐξ ὕλης τιμίας πεποίηνται, καὶ αὐτὸς οὗτος ἐκ τῶν
 πρεπόντων σοι τῷ θεῷ κατεσκεύασται. 
 Ἀρεταὶ γοῦν θεοπρεπεῖς, δικαιοσύνη καὶ κρῖμα, τὸν σὸν
 κατακοσμοῦσι θρόνον. διόπερ τοσούτων ὄντων παρὰ σοὶ τῷ θεῷ
 δυνάμεων, ὁμαλῶς καὶ ἀκωλύτως ἡ ἀλήθεια τῶν σῶν ἐπαγγελιῶν
 προτρέχει, μηδενὸς παραποδίζειν δυναμένου τὰς σὰς
 ἀποφάσεις, ἃς ὤμοσας τῷ Δαυὶδ ἐλέῳ καὶ χάριτι τὰς
 ἐκτεθείσας ἐπαγγελίας πρὸς αὐτὸν πεποιημένος. ἀντὶ δὲ τοῦ,
 δικαιοσύνη καὶ κρῖμα ἑτοιμασία τοῦ θρόνου σου, κατὰ τὸν
 Ἀκύλαν , δικαιοσύνη
 καὶ κρῖμα τὸ ἕδρασμα τοῦ θρόνου αὐτοῦ, εἴρηται· ὁ δὲ
 Σύμμαχος τὴν βάσιν
 αὐτὴν εἶναί φησι τὴν δικαιοσύνην καὶ τὸ κρῖμα. 
 Τῆς γε μὴν δικαιοσύνης καὶ τοῦ κρίματος μετὰ δικαιοσύνης
 ἐκφερομένου, προτρέχει ἔλεος καὶ ἡ ἀλήθεια. τῷ γοῦν ἐλέῳ
 τὴν δικαιοσύνην ἀνακιρνὰς, πραοτέρας ποιεῖται τὰς κατὰ τῶν
 ἡμαρτηκότων ἀπειλάς· ἄλλως γὰρ ἄκρατον αὐτοῦ τὴν
 δικαιοσύνην οὐκ ἄν τις ἀνθρώπων ὑπομείνειεν.

Μακάριος ὁ λαὸς ὁ γινώσκων ἀλαλαγμόν· 
 κύριε, ἐν τῷ φωτὶ τοῦ προσώπου σου πορεύσονται 
 καὶ ἐν τῷ ὀνόματί σου ἀγαλλιάσονται ὅλην τὴν ἡμέραν 
 καὶ ἐν τῇ δικαιοσύνῃ σου ὑψωθήσονται. 
 ὅτι καύχημα τῆς δυνάμεως αὐτῶν σὺ εἶ, 
 καὶ ἐν τῇ εὐδοκίᾳ σου ὑψω
 
 θήσεται τὸ κέρας ἡμῶν. 
 ὅτι τοῦ κυρίου ἡ ἀντίληψις 
 καὶ τοῦ ἁγίου Ἰσραὴλ βασιλέως ἡμῶν. 
 
 
 Νοήσεις δὲ καὶ ἄλλως τὸν ἀλαλαγμὸν ἀπὸ τῶν κατὰ τοὺς
 καιροὺς τῶν πολέμων ἀλαλαζόντων στρατιωτῶν καὶ φόβον
 ἐμποιούντων τοῖς ἐχθροῖς διὰ τῆς μείζονος βοῆς καὶ τῆς κατὰ
 ταύτην συμφωνίας. ὁ δὲ θεῖος ἀπόστολος τὰς ἐν ἁγίῳ πνεύματι
 εὐχὰς, τὰς μὴ διὰ γεγωνοῦ βοῆς, ἀλλὰ ἐν δυνάμει πνεύματος
 ἀναπεμπομένας, τοιαύτας εἶναι διδάσκει λέγων· αὐτὸ τὸ
 πνεῦμα ὑπερεντυγχάνει ὑπὲρ ἡμῶν στεναγμοῖς ἀλαλήτοις. οὕτω
 δὲ μέγας τίς ἐστι καὶ σπάνιος ὁ πολλάκις ὑπὸ τῶν θείων
 γραφῶν ὀνομαζόμενος ἀλαλαγμὸς, ὡς μακαρίζεσθαι τὸν
 ἐπιστήμονα τούτου, ὁμοίως τοῖς μακαριζομένοις ἐπὶ τοῖς
 ἄλλοις κατὰ θεὸν κατορθώμασι. διὸ ἐνταῦθα λέλεκται·
 μακάριος ὁ λαὸς ὁ γινώσκων ἀλαλαγμόν. 
 Ἑτέροις
 
 δὲ ὁ θεῖος λόγος θυσίαν εἶναι τὸν τοιοῦτον ἀλαλαγμὸν
 διδάσκει λέγων· ἐκύκλωσα καὶ ἔθυσα ἐν τῇ σκηνῇ αὐτοῦ θυσίαν
 ἀλαλαγμοῦ. δοκεῖ δὴ οὖν μοι ἐνταῦθα τὸ θεῖον πνεῦμα σαφῶς
 μακαρίζειν τὸν Χριστοῦ λαόν· οὗτος γὰρ, γνῶσιν ἀνειληφὼς
 τῆς κατὰ τῶν πολεμίων τοῦ σωτῆρος ἡμῶν νίκης, ἀλαλάζει κατὰ
 τῶν ἐχθρῶν, ὑπὲρ τοῦ οἰκείου βασιλέως τὸν ἀλαλαγμὸν
 ποιούμενος. ἀλλὰ καὶ τὴν θυσίαν τὴν ἄναιμον καὶ λογικὴν
 μόνος οὗτος ὁ λαὸς δι’ ἀλαλαγμοῦ εἴωθε προσφέρειν τῷ θεῷ,
 διὰ τοῦ σύμφωνον ἀναπέμπειν τῷ θεῷ εὐχαριστίαν ἐν ταῖς
 πνευματικαῖς ἱερουργίαις καὶ ταῖς κατὰ τὴν καινὴν διαθήκην
 ἐπιτελουμέναις ἡμῖν λατρείαις, ταῖς τε ἀναίμοις καὶ ἀΰλοις
 καὶ πνευματικαῖς θυσίαις. ἀντὶ δὲ τοῦ, ὁ γινώσκων
 ἀλαλαγμὸν, ὁ γινώσκων σημασίαν, ὁ Σύμμαχος ἡρμήνευσε. διὰ τί
 δὲ μακάριός ἐστιν οὗτος ὁ Χριστοῦ λαὸς ὁ τὸν εἰρημένον
 ἀλαλαγμὸν ἐπιστάμενος, ἀλλ’ ἐπειδήπερ τὴν θεότητα τοῦ
 σωτῆρος ἐπιγινώσκων, ἥτις ὠνόμασται πρόσωπον αὐτοῦ, τῷ φωτὶ
 τοῦ προσώπου αὐτοῦ καταυγαζόμενος, τὴν ἑαυτοῦ ποιεῖται
 πορείαν λέγων, ἐσημειώθη ἐφ’ ἡμᾶς τὸ φῶς τοῦ προσώπου σου,
 κύριε· καὶ, ἐν τῷ φωτί σου ὀψόμεθα τὸ φῶς; καὶ διὰ τοῦτο
 γοῦν μακάριός ἐστιν οὗτος ὁ λαός. 
 Καὶ τρίτον ἐπεὶ μὴ ἀρκούμενος τῷ διὰ τῆς γνώσεως τοῦ
 Χριστοῦ φωτίζεσθαι, ἔτι καὶ τῷ ὀνόματι αὐτοῦ σεμνυνόμενος,
 καὶ Χριστιανὸς ἐξ αὐτοῦ καλούμενος, χαίρει καὶ ἀγαλλιᾷ ὅλην
 τὴν ἡμέραν, μᾶλλον δὲ πᾶσαν ἡμέραν· οὕτω γὰρ ὁ Σύμμαχος ἡρμήνευσε· καὶ διὰ
 τοῦτο γοῦν ἐστι μακάριος.
 
 καὶ τέταρτον ἐπειδὴ εἰς μέγεθος καὶ ὕψος ἐπιδοὺς τῇ τοῦ
 θεοῦ δικαιοσύνῃ ὑψοῦται, δίκαιον εἶναι κρίναντος τοῦ θεοῦ
 εἰς ὕψος ἄγειν καὶ ἐπὶ μέγα δόξης τὸν ἐπιστήμονα τοῦ
 εἰρημένου ἀλαλαγμοῦ λαὸν, καὶ τὸν ὑπὸ τοῦ προσώπου τοῦ
 σωτῆρος φωτιζόμενον, καὶ τὸν ἐν τῷ ὀνόματι αὐτοῦ
 ἀγαλλόμενον, καὶ τὸν ἐγκαυχώμενον, ἀλλ’ οὐκ ἐπὶ τοῖς ἰδίοις
 κατορθώμασιν. ἀναγκαίως δὲ καὶ τοῦ δηλωθέντος μνήμην ὁ
 λόγος ἐποιήσατο, θεσπίζων τὸ κατόρθωμα τῆς εἰς ἀνθρώπους
 τοῦ Χριστοῦ παρουσίας. 
 Μέλλων γοῦν τὴν γένεσιν διδάσκειν τοῦ ἐκ σπέρματος Δαυὶδ
 προελευσομένου, καὶ τὴν καταστροφὴν τῶν παρὰ Ἰουδαίοις
 σεμνῶν προαγορεύειν, δι’ ἣν καὶ ἀπορῶν ἐπιλέγει, ποῦ ἐστι
 τὰ ἐλέη σου τὰ ἀρχαῖα, κύριε; ἀναγκαίως περὶ μὲν τοῦ
 ἐπαληθεύσειν ἐξ ἅπαντος τὰς πρὸς τὸν Δαυὶδ τοῦ θεοῦ
 ἐπαγγελίας τὰς προειρημένας ἐποιήσατο διδασκαλίας. ἐπεὶ δὲ
 ἐχρῆν προμαθεὶν ἡμᾶς καὶ ποίῳ λαῷ ἡ χάρις τῆς τοῦ σωτῆρος
 εὐεργεσίας ἐταμιεύετο, ἀκολούθως ἐμνημόνευσεν οὐ τοῦ
 Ἰσραὴλ, οὐδὲ τοῦ Ἰουδαίων ἔθνους, ἀλλὰ τοῦ λαοῦ τοῦ
 γινώσκοντος ἀλαλαγμόν· καὶ τοῦτον εἰκότως τὸν λαὸν
 ἐμακάρισε, πλεῖστα αὐτῷ ἀγαθὰ εὐαγγελισάμενος. διὰ γὰρ τὸ
 εἰδέναι ἀλαλαγμὸν, πρῶτον μὲν ἐν τῷ φωτὶ τοῦ προσώπου τοῦ
 θεοῦ πορεύσονται, ἔπειτα ἐν τῷ ὀνόματι αὐτοῦ ἀγαλλιάσονται
 καθ’ ἑκάστην ἡμέραν· καὶ τρίτον ἐν τῇ δικαιοσύνῃ αὐτοῦ
 ὑψωθήσονται· καὶ τέταρτον καύχημα τῆς δυνάμεως αὐτῶν ἔσται
 αὐτὸς ὁ κύριος. 
 Ἐπειδὴ
 
 γὰρ κραταιὸς καὶ δυνατὸς τυγχάνει ὁ λαὸς οὗτος, ἅτε ἐπὶ
 τὴν πέτραν ᾠκοδομημένος, ὡς μήτε πύλας ᾅδου κατισχύειν
 αὐτοῦ· εἰκότως καυχήσεται, ἀλλ’ οὐκ ἐπὶ τῇ οἰκείᾳ δυνάμει,
 ἀλλ’ ἐπὶ τῷ τεθεμελιωκότι αὐτὸν ἐπὶ τὴν πέτραν κυρίῳ. διὰ
 δὴ ταῦτα πάντα μακάριος ὁ λαὸς ὁ γινώσκων ἀλαλαγμόν. καὶ
 ἡμῶν δὲ αὐτῶν τῶν ταῦτα θεσπιζόντων διὰ τοῦ πνεύματος
 προφητῶν τὸ κέρας ὑψωθήσεται. ποῖον δὲ κέρας ἢ τὸ μέλλον ἐκ
 σπέρματος Δαυὶδ κατὰ τὴν σὴν, ὦ κύριε, ἐπαγγελίαν
 προελεύσεσθαι; καὶ τοῦτο γὰρ τὸ κέρας ἡμῶν, ἐν ᾧ τοὺς
 ἐχθροὺς ἡμῶν κερατιοῦμεν, ἐν τῇ εὐδοκίᾳ σου ὑψωθήσεται, σοῦ
 τοῦ ἁγίου Ἰσραὴλ, τοῦ βασιλέως ἡμῶν, ἀντιλαμβανομένου τῆς
 τούτου τοῦ κέρως γενέσεως. εἶεν δ’ ἂν αὗται φωναὶ
 προφητικαὶ ἐξ οἰκείου προσώπου τὰ προκείμενα ἀναφωνοῦσαι,
 κέρας τε αὐτῶν ὁμολογοῦσαι εἶναι τὸν κατὰ σάρκα φανησόμενον
 Χριστὸν τοῦ θεοῦ.

Τότε ἐλάλησας ἐν ὁράσει τοῖς υἱοῖς σου 
 καὶ εἶπας· ἐθέμην βοήθειαν ἐπὶ δυνατόν, 
 ὕψωσα ἐκλεκτὸν ἐκ τοῦ λαοῦ. 
 εὗρον Δαυὶδ τὸν δοῦλόν μου, 
 ἐν ἐλαίῳ ἁγίῳ μου ἔχρισα αὐτόν. 
 ἡ γὰρ χείρ μου συναντιλήψεται αὐτῷ, 
 καὶ ὁ βραχίων μου κατισχύσει αὐτόν. 
 οὐκ ὠφελήσει ἐχθρὸς ἐν αὐτῷ, 
 καὶ υἱὸς ἀνομίας οὐ κακώσει αὐτόν. 
 καὶ συγκόψω ἀπὸ προσώπου αὐτοῦ τοὺς ἐχθροὺς αὐτοῦ 
 καὶ τοὺς μισοῦντας αὐτὸν τροπώσομαι. 
 καὶ ἡ ἀλήθειά μου καὶ τὸ ἔλεός μου μετ’ αὐτοῦ, 
 καὶ ἐν τῷ ὀνόματί μου ὑψωθήσεται τὸ κέρας αὐτοῦ. 
 
 
 Ἅπαξ διὰ τῶν ἔμπροσθεν μνημονεύσας ὁ λόγος τοῦ κέρως ἐν οἷς
 ἔφη· ἐν τῇ εὐδοκίᾳ σου ὑψωθήσεται τὸ κέρας ἡμῶν, ἀναγκαίως
 προϊὼν διδάσκει τί ποτε ἦν τοῦτο τὸ κέρας, καὶ πόθεν ἥξει,
 καὶ πῶς ὑψωθήσεται. διό φησιν· ὅτι τοῦ κυρίου ἐστὶν ἡ
 ἀντίληψις, ἡ τοῦ κέρως δηλονότι. κυρίου δὲ ποίου, ἢ τοῦ
 ἅγίου Ἰσραὴλ τοῦ βασιλέως ἡμῶν; αὐτὸς γὰρ ὁ κύριος καὶ ὁ
 ἅγιος τοῦ Ἰσραὴλ βασιλεὺς, ὁ τοῦ θεοῦ λόγος, ἀντίληψις
 ἔσται τοῦ κέρως ἡμῶν καθ’ ἃς πεποίηται ἐπαγγελίας, ὁπηνίκα
 λαλεῖ διὰ τῶν προφητῶν περὶ τοῦ μέλλοντος ἐκ σπέρματος
 Δαυὶδ προελεύσεσθαι. 
 Ὅτε γὰρ, φησὶν, ἐλάλησας ἐν ὁράσει τοῖς υἱοῖς σου, τά τε
 προκείμενα ἐπηγγείλω σὺ, ὁ θεὸς, διὰ τῶν σεαυτοῦ υἱῶν τῶν
 προφητῶν, οἷς τὰς ὁράσεις τῶν μελλόντων ἀπεκάλυπτες· δι’
 αὐτῶν γὰρ καὶ ποιούμενος τὰς ἐπαγγελίας τὰς πρὸς τὸν Δαυὶδ,
 τούτοις ἐχρήσω τοῖς λόγοις· ἐθέμην βοήθειαν ἐπὶ δυνατόν·
 ὕψωσα ἐκλεκτὸν ἐκ τοῦ λαοῦ μου. ἀνθ’ ὧν ὁ Σύμμαχος τοῦτον ἡρμήνευσε
 τὸν τρόπον· ἐπέθηκα ἀντίληψιν ἀνδρῶν, ὕψωσα ἐπίλεκτον ἀπὸ
 τοῦ λαοῦ. εὗρον Δαυὶδ τὸν δοῦλόν μου, καὶ τὰ ἑξῆς τοῖς
 ἑβδομήκοντα παραπλησίως· ὧν ἡ διάνοια τοῦτον ἔχει τὸν
 τρόπον· πολλὰ ζητήσας ἐν ἀνθρώποις ἄξιον εὑρεῖν ἐμαυτοῦ,
 μόλις ποτὲ εὗρον τὸν δοῦλόν μου Δαυὶδ, τὸν δι’ ὑπερβολὴν
 εὐσεβείας οἶκον ἐπὶ γῆς εὐκτήριον ἐμοὶ δείμασθαι μόνον τῶν
 ἐξ αἰῶνος διανενοημένον. 
 Διόπερ ἀμοιβὴν αὐτῷ τῆς ἀγαθῆς καὶ εὐσεβοῦς προαιρέσεως
 δωρούμενος, ἀνθ’ οὗ διανενόηται οἴκου, αὐτὸς ἐμαυτῷ νεὼν
 πανάγιον ἐκ σπέρματος αὐτοῦ κατασκευάσω. νεὼς γὰρ ἦν ὁ ἐκ
 σπέρματος Δαυὶδ γεγονὼς ἄνθρωπος τοῦ
 
 κατασκηνώσαντος ἐν αὐτῷ θεοῦ λόγου. ὃ δὴ καὶ αὐτὸς ὁ σωτὴρ
 ἐδίδασκε περὶ τοῦ ἰδίου σώματος λέγων· λύσατε τὸν ναὸν
 τοῦτον, καὶ ἐν τρισὶν ἡμέραις ἐγερῶ αὐτόν. καὶ σφόδρα γε
 καταλλήλως τῇ τοῦ Δαυὶδ ἐπαγγελίᾳ καὶ ὁ θεὸς τὴν πρὸς αὐτὸν
 ἀμοιβὴν ἐποιήσατο. ἐπειδὴ τοίνυν, φησὶν, ἐπιτήδειον εὗρον
 καὶ ἄξιον τῶν ἐμῶν ἐπαγγελιῶν τὸν Δαυὶδ, διὰ τοῦτο
 κατηξίωσα αὐτὸν τῆς ἐμῆς βοηθείας, ἐκλεκτὸν αὐτὸν ἀποφήνας,
 καὶ ὑπὲρ πάντα τὸν λαὸν ἀνυψώσας. 
 Καὶ ἔτι πρὸς τούτοις ἐπειδὴ πολλὰ ζητήσας, μόνον αὐτὸν
 εὗρον ἄξιον τῶν ἐμῶν ἐπαγγελιῶν, καὶ εὑρὼν κατηξίωσα
 χρίσεως τοῦ ἁγίου μου ἐλαίου, δι’ οὗ καὶ Χριστὸν αὐτὸν
 ἀπειργασάμην, καὶ ταῦτα αὐτῷ δωρήσασθαι ἐπαγγέλλομαι· ἡ
 δεξιά μου βεβαίως συνέσται αὐτῷ, καὶ ὁ βραχίων μου
 στερεώσει αὐτόν. οὐκ ἐξαπατήσει αὐτὸν ἐχθρὸς, οὐδὲ υἱὸς
 ἀδικίας κακώσει αὐτόν. ἀλλὰ καὶ συγκόψω ἀπὸ ἔμπροσθεν αὐτοῦ
 τοὺς μισοῦντας αὐτὸν, καὶ τοὺς κακοποιοῦντας αὐτὸν πατάξω·
 ἡ δὲ βεβαίωσις καὶ ἡ χάρις μοῦ συνέσται αὐτῷ. καὶ ταῦτα μὲν
 αὐτῷ πάντα ἔσται κατὰ τὴν τοῦ Συμμάχου ἑρμηνείαν· κατὰ δὲ τοὺς
 ἑβδομήκοντα· ἡ χείρ μου, φησὶ, συναντιλήψεται αὐτῷ, καὶ ὁ
 βραχίων μου κατισχύσει αὐτόν. οὐκ ὠφελήσει ἐχθρὸς ἐν αὐτῷ,
 καὶ υἱὸς ἀνομίας οὐ κακώσει αὐτόν. καὶ συγκόψω ἀπὸ προσώπου
 αὐτοῦ τοὺς ἐχθροὺς αὐτοῦ, καὶ τοὺς μισοῦντας αὐτὸν
 τροπώσομαι. καὶ ἡ ἀλήθειά μου καὶ τὸ ἔλεός μου μετ’ αὐτοῦ·
 καὶ τέλος μετὰ ταῦτα πάντα, ἐν τῷ ὀνόματί μου ὑψωθήσεται τὸ
 κέρας αὐτοῦ.
 
 τοῦτο δὴ τὸ κέρας αὐτοῦ τὸ μέλλον ἐξ αὐτοῦ προελεύσεσθαι,
 καὶ ὁ νεὼς ὁ ἐκ σπέρματος αὐτοῦ μέλλων μοι κατασκευάζεσθαι·
 ὅπερ κέρας αὐτοῦ ἐν τῷ ὀνόματί μου ὑψωθήσεται·
 καταξιωθήσεται γὰρ τοῦ ἐμοῦ ὀνόματος καὶ τῆς ἐμῆς
 προσηγορίας. χρηματίσει γοῦν καὶ αὐτὸ τοῖς ἐμοῖς
 χρηματισμοῖς, καὶ διὰ τῶν ἐμῶν προσηγοριῶν παρὰ τοῖς πᾶσιν
 ὑψωθήσεται. διὸ καὶ ἐν τοῖς ἔμπροσθεν ἐλέγετο, καὶ ἐν τῇ
 εὐδοκίᾳ σου ὑψωθήσεται τὸ κέρας ἡμῶν.

Ἀλλ’ ὁ μὲν τῶν προφητῶν χορὸς πρὸς τὸν θεὸν ἀνεφώνει
 πρότερον λέγων· 
 
 καὶ ἐν τῇ εὐδοκίᾳ σου ὑψωθήσεται τὸ κέρας ἡμῶν· 
 
 
 αὐτὸς δὲ νῦν ὁ θεὸς τὰς ἐπαγγελίας περὶ τοῦ Δαυὶδ
 ποιούμενος ἐπισφράγισμα πάντων προστίθησι τό· 
 
 καὶ ἐν τῷ ὀνόματί μου ὑψωθήσεται τὸ κέρας αὐτοῦ, 
 
 
 τὸν ἐξ αὐτοῦ προελευσόμενον Χριστὸν δηλώσας, κέρας οὐ μόνον τῶν προφητῶν, ἀλλὰ
 καὶ αὐτοῦ τοῦ Δαυὶδ ὠνομασμένον· περὶ οὗ ἑξῆς ἐπιλέγει· 
 
 καὶ θήσομαι ἐν θαλάσσῃ χεῖρα αὐτοῦ 
 καὶ ἐν ποταμοῖς δεξιὰν αὐτοῦ. 
 αὐτὸς ἐπικαλέσεταί με· πατήρ μου εἶ σύ, 
 θεός μου καὶ ἀντιλήπτωρ τῆς σωτηρίας μου· 
 κἀγὼ πρωτότοκον θήσομαι αὐτόν, 
 ὑψηλὸν παρὰ τοῖς βασιλεῦσιν τῆς γῆς. 
 εἰς τὸν αἰῶνα φυλάξω αὐτῷ τὸ ἔλεός μου, 
 καὶ ἡ διαθήκη μου πιστὴ αὐτῷ. 
 
 
 Εἴ τις ἀκριβῶς ἐπιστήσειε τῇ τῶν λεγομένων διανοίᾳ, εὕροι
 ἂν ταῦτα οὐ περὶ τοῦ Δαυὶδ, ἀλλὰ περὶ τοῦ προελευσομένου ἐξ
 αὐτοῦ κέρως προφητευόμενα. εἰπὼν γὰρ ὁ λόγος, καὶ ἐν τῷ
 ὀνόματί μου ὑψωθήσεται
 
 τὸ κέρας αὐτοῦ, ἐπισυνάπτει περὶ τοῦ κέρως, καὶ λέγει·
 θήσομαι ἐν θαλάσσῃ χεῖρα αὐτοῦ, δῆλον δ’ ὅτι τοῦ κέρως, καὶ
 τὰ ἑξῆς· καὶ ἁρμόζει γε ἐντεῦθεν πάντα ἐπὶ τὸν Χριστὸν τὸν
 ἐκ σπέρματος Δαυὶδ γενησόμενον ἀναφέρεσθαι. 
 Εἰ γοῦν τις μὴ τοῦτον ἐκλάβοι τὸν τρόπον, ἀλλ’ ἐπὶ τὸν
 Δαυὶδ ἀνάγοι τὰ προκείμενα, ἀσύστατος εἴη ἂν αὐτῷ ὁ λόγος.
 πῶς γὰρ τοῦ Δαυὶδ ἐν θαλάσσῃ ἔταξεν ὁ θεὸς τὴν χεῖρα καὶ ἐν
 ποταμοῖς τὴν δεξιὰν, ὁ βουλόμενος ἑρμηνευέτω. οὐδὲ γὰρ
 ἐκράτησεν ὁ Δαυὶδ τῆς παρ´ ἅλου χώρας. ἢ πῶς περὶ τοῦ Δαυὶδ
 λέγοιτ’ ἂν τὸ, αὐτὸς ἐπικαλέσεταί με· πατήρ μου εἶ σύ· κἀγὼ
 πρωτότοκον θήσομαι αὐτόν; ἀντὶ τίνος γὰρ μᾶλλον τοῦ Ἀβραὰμ,
 ἢ τοῦ Ἰσαὰκ, ἢ τοῦ Ἰσραὴλ, ἢ αὐτοῦ Μωσέως, ἢ τοῦ Ἠλία, ἢ
 τῶν ἄλλων δικαίων τε καὶ προφητῶν, πρωτότοκος τοῦ θεοῦ
 νομισθείη ἂν ὁ Δαυΐδ; 
 Πῶς δὲ ἀληθεύσει περὶ αὐτοῦ φάσκων ὁ θεὸς, θήσομαι αὐτὸν
 ὑψηλὸν παρὰ τοῖς βασιλεῦσι τῆς γῆς; ἔσεσθαι αὐτόν φησιν
 ὑψηλόν· πότ’ οὖν ὁ Δαυὶδ παρὰ Πέρσαις φέρε, ἢ Σκύθαις, ἢ
 Ἰνδοῖς, ἢ Αἰθίοψιν, ἢ Μαύροις, ἢ Σπάνοις, ἢ Βρετανοῖς, ἢ
 παρὰ τοῖς λοιποῖς τῶν ἐθνῶν βασιλεῦσιν ὑψώθη; εἰ δὲ
 ἐκλάβοις ταῦτα ἐπὶ τὸν ἐκ σπέρματος αὐτοῦ γεγονέναι,
 βεβαιότατα καὶ κυριώτατα εὕροις ἂν ἐφαρμόζοντα αὐτῷ τὰ
 λεγόμενα. μαρτυρεῖ δὲ τῇ τῆς προφητείας ἐκβάσει καὶ τὸ
 εὐαγγέλιον, ἐν ᾧ κατὰ τὸν Λουκᾶν Ζαχαρίας ὁ τοῦ Ἰωάννου
 πατὴρ προφητικῇ δυνάμει καὶ αὐτὸς κέρας αὐτὸν ὠνόμασε.
 λέγει δ’ οὖν ὁ εὐαγγελιστής· καὶ Ζαχαρίας ἐπλήσθη πνεύματος
 ἁγίου, καὶ ἐπροφήτευσεν λέγων·
 
 εὐλογητὸς ὁ θεὸς τοῦ Ἰσραὴλ, ὅτι ἐπεσκέψατο καὶ ἐποίησε
 λύτρωσιν τῷ λαῷ αὐτοῦ. καὶ ἤγειρε κέρας σωτηρίας ἡμῖν ἐν
 οἴκῳ Δαυὶδ τοῦ παιδὸς αὐτοῦ. καθὼς ἐλάλησε διὰ στόματος τῶν
 ἁγίων ἀπ’ αἰῶνος προφητῶν αὐτοῦ. 
 Κέρας δὲ κυρίως ὠνόμασται ὁ Χριστὸς τοῦ θεοῦ. διὸ καὶ
 μονόκερως εἴρηται κατὰ τὴν φάσκουσαν γραφήν· καὶ ὁ
 ἠγαπημένος ὡς υἱὸς μονοκερώτων· ἐπείπερ δι’ αὐτοῦ πᾶσα ἡ
 ἀντικειμένη καὶ ἐχθρὰ τοῦ θεοῦ δύναμις ἀνετράπη
 κερατισθεῖσα καὶ κεραϊσθεῖσα. μόνος γοῦν ὡς ἀληθῶς τῶν
 γενομένων τοῦ Δαυὶδ διαδόχων Ἰησοῦς Χριστὸς ὁ σωτὴρ καὶ
 κύριος ἡμῶν, ἐκ σπέρματος αὐτοῦ προελθὼν τῷ κέρατι τῆς ἐν
 αὐτῷ θεότητος, πᾶσαν τὴν δαιμονικὴν καὶ εἰδωλικὴν ἀνατρέψας
 καθεῖλε πλάνην. διὸ καὶ κέρας εἰκότως καὶ μονόκερως ἐν τοῖς
 ἱεροῖς ὠνόμασται λόγοις. αὐτοῦ δὲ, καὶ οὐδὲ ἄλλου, ἡ χεὶρ
 καὶ ἡ δεξιὰ κατεκυρίευσε τῆς οἰκουμένης πάσης, ἐν ποταμοῖς
 καὶ θαλάσσαις· ἐπεὶ καὶ τὰς νήσους τῶν ἐθνῶν ἐπλήρωσεν ἡ
 διδασκαλία αὐτοῦ καὶ πανταχοῦ γῆς κύριον αὐτὸν καὶ θεὸν καὶ
 βασιλέα, πᾶν γένος ἀνθρώπων ἀναγορεύει. 
 Ὅμοιον δέ ἐστι τὸ ἐνταῦθα φάσκον, θήσομαι ἐν θαλάσσῃ χεῖρα
 αὐτοῦ καὶ ἐν ποταμοῖς δεξιὰν αὐτοῦ, τῷ ἐν οα 
 ψαλμῷ αὖθις περὶ αὐτοῦ λέγοντι· καὶ κατακυριεύσει ἀπὸ
 θαλάσσης ἕως θαλάσσης, καὶ ἀπὸ ποταμοῦ ἕως τῶν περάτων τῆς
 οἰκουμένης. ἀρξάμενος οὖν ὁ σωτὴρ ἀπὸ τοῦ βαπτίσματος τοῦ
 κατὰ τὸν Ἰορδάνην ποταμοῦ τὴν βασιλείαν τοῦ θεοῦ κηρύττειν,
 τὴν πᾶσαν ἐπλήρωσεν οἰκουμένην. καὶ ἐν Ζαχαρίᾳ δὲ τῷ προ
 
 φήτῃ λέλεκται· χαῖρε καὶ εὐφραίνου, θύγατερ Σιών· ἰδοὺ ὁ
 βασιλεύς σου ἔρχεταί σοι πραῢς καὶ ἐπιβεβηκὼς ἐπὶ ὑποζύγιον
 καὶ πῶλον νέον. καὶ κατάρξει ἀπὸ θαλάσσης ἕως θαλάσσης, καὶ
 ποταμῶν δι’ ἐκβολὰς γῆς. ἀνθ’ οὗ τὸ Ἑβραϊκὸν περιέχει, καὶ
 ἀπὸ ποταμῶν ἕως τῶν περάτων τῆς γῆς. 
 Εἴποι δ’ ἄν τις ἀπορρητότερον καὶ ἄλλως διὰ τούτων, τὴν μὲν
 δεξιὰν αὐτοῦ ἐν ποταμοῖς λέγεσθαι, διὰ τὸ πάντας τοὺς ἐκ
 δεξιῶν αὐτοῦ διὰ λουτροῦ παλιγγενεσίας καθαίρεσθαι, καὶ τῆς
 ἐνθέου ἀναγεννήσεως διὰ τῆς τοῦ ἁγίου πνεύματος ἐπιρροῆς
 καταξιοῦσθαι· δεξιοὺς αὐτοῦ νοεῖν ἐδιδάχθημεν ἐκείνους, οἷς
 ἐπηγγείλατο φήσας· δεῦτε, οἱ εὐλογημένοι τοῦ πατρός μου,
 κληρονομήσατε τὴν ἡτοιμασμένην ὑμῖν βασιλείαν ἀπὸ καταβολῆς
 κόσμου. ἐπείνασα γὰρ, καὶ ἐδώκατέ μοι φαγεῖν, καὶ τὰ ἑξῆς. 
 Τούτους γὰρ, πρόβατα ἑαυτοῦ ὠνόμασε, τοῖς δεξιοῖς στήσειν
 ἐπηγγείλατο· διόπερ κατὰ βαθύτερον λόγον καὶ ἀπορρητότερον,
 ἡ δεξιὰ αὐτοῦ λέλεκται ἐν ποταμοῖς ἔσεσθαι. ποταμοὶ δὲ
 αὐτοῦ εἴρηνται καὶ οἱ λαοὶ αὐτοῦ κατὰ τὸ, ποταμοὶ
 κροτήσουσι χειρὶ ἐπὶ τὸ αὐτό· καὶ πάλιν· ἐπῆραν οἱ ποταμοὶ,
 κύριε, ἐπῆραν οἱ ποταμοὶ φωνὴν αὐτῶν· ἀροῦσιν οἱ ποταμοὶ
 ἐπιτρίψεις αὐτῶν. 
 Καὶ ἐπὶ τούτους γὰρ τοὺς ἑαυτοῦ ποταμοὺς τὴν δεξιὰν αὐτοῦ
 θήσειν ἐπαγγέλλεται. τὴν δὲ ἑτέραν αὐτοῦ χεῖρα, ἣν
 καταλέλοιπεν ἡμῖν νοεῖν ἀριστερὰν οὖσαν, θήσειν ἐν θαλάσσῃ
 φησὶν ἐν τοῖς ἁλμυροῖς τοῦ βίου κύμασιν· ἔνθα καὶ ὁ δράκων
 
 τὰς ἑαυτοῦ ποιεῖται διατριβὰς, κατὰ τὸ, αὕτη ἡ θάλασσα ἡ
 μεγάλη καὶ εὐρύχωρος· ἐκεῖ ἑρπετὰ ὧν οὐκ ἔστιν· δράκων
 οὗτος ὃν ἔπλασας ἐμπαίζειν αὐτῷ. ἐπὶ τούτων γὰρ τῶν
 δρακόντων, καὶ τῆς οὕτω νοηθείσης θαλάσσης, οὐχ ἡ δεξιὰ,
 ἀλλ’ ἡ ἑτέρα παρὰ τὴν δεξιὰν ἐπιτεθήσεται χεὶρ, κολάζουσα
 καὶ τιμωρουμένη τοὺς ἐχθροὺς, καὶ ταπεινοῦσα αὐτούς. αὐτὸς
 δὲ οὗτος ὁ δηλούμενος (δῆλον δ’ ὅτι κέρας Δαυὶδ), ὁ ἐκ
 σπέρματος αὐτοῦ γενηθησόμενος, πατέρα ἐπικαλέσεται τὸν
 θεὸν, ἅτε κατηξιωμένος τῆς ἐν αὐτῷ τοῦ μονογενοῦς υἱοῦ τοῦ
 θεοῦ κατοικήσεως, συναφείας τε καὶ ἑνώσεως τῆς πρὸς αὐτόν.
 διὸ καὶ αὐτὸς ὁ θεὸς λόγος, ὁ πρωτότοκος πάσης κτίσεως,
 προεπαγγειλάμενος καὶ εἰπὼν, ἐν τῷ ὀνόματί μου ὑψωθήσεται
 τὸ κέρας αὐτοῦ, τῆς οἰκείας ὀνομασίας καὶ τοῦ οἰκείου
 ἀξιώματος μεταδοὺς τῷ ἐκ σπέρματος Δαυὶδ προελευσομένῳ,
 πρωτότοκον αὐτὸν θήσεται, ὅπως καὶ αὐτὸς ὁ κατὰ σάρκα ἐκ
 σπέρματος Δαυὶδ γενηθεὶς χρηματίσῃ υἱὸς θεοῦ, καὶ
 ὀνομασθείη πρωτότοκος διὰ τὴν συνάφειαν τὴν πρὸς τὸν
 μονογενῆ τοῦ θεοῦ. 
 Ταῦτα γὰρ ἦν, δι’ ὧν ὑψωθήσεσθαι αὐτὸν ἐπηγγείλατο, εἰπών·
 ἐν τῷ ὀνόματί μου ὑψωθήσεται τὸ κέρας αὐτοῦ. τὸ γὰρ ἴδιον
 ὄνομα ὁ τοῦ θεοῦ μονογενὴς υἱὸς τῷ κατὰ σάρκα υἱῷ Δαυὶδ
 ἐπιτέθεικε, πρωτότοκον καὶ θεοῦ υἱὸν καὶ αὐτὸν ἀναγορεύσας.
 Τοῦτον δὲ καὶ ὑψηλὸν παρὰ τοῖς βασιλεῦσι τῆς γῆς θήσεσθαι
 ἐπηγγείλατο· ἢ κατὰ τὸν Σύμμαχον , ἀνώτατον τῶν βασιλέων τῆς γῆς.
 πάντων γὰρ
 
 τῶν μελλόντων αὐτὸν καταπολεμεῖν ἀνώτερος καὶ κρείττων
 γεγένηται· θραύων μὲν τὰς κατὰ τῆς ἐκκλησίας αὐτοῦ
 ἐπαναστάσεις καὶ τοὺς διωγμοὺς, δοξάζων δὲ καὶ ἰσχυροποιῶν
 τὸν τῆς διδασκαλίας αὐτοῦ λόγον. ἀλλὰ καὶ εἰς τὸν αἰῶνα
 φυλάξειν αὐτῷ φησι τὸ ἔλεος αὐτοῦ, καὶ τὴν διαθήκην αὐτοῦ
 πιστοποιήσειν αὐτῷ· πάντως που τὴν καινὴν διαθήκην, ἣν πᾶσι
 τοῖς καθ’ ὅλης τῆς οἰκουμένης ἔθνεσιν ἐκήρυξεν, ἀντὶ τῆς
 παρὰ Μωσῇ διαθήκης τὸ εὐαγγέλιον παρασχὼν, ὅπερ πιστώσεσθαι
 καὶ βεβαιώσειν ἐπηγγείλατο.

Καὶ θήσομαι εἰς τὸν αἰῶνα τοῦ αἰῶνος τὸ σπέρμα αὐτοῦ 
 καὶ τὸν θρόνον αὐτοῦ ὡς τὰς ἡμέρας τοῦ οὐρανοῦ. 
 ἐὰν ἐγκαταλίπωσιν οἱ υἱοὶ αὐτοῦ τὸν νόμον μου 
 καὶ τοῖς κρίμασίν μου μὴ πορευ θῶσιν 
 καὶ τὰ δικαιώματά μου βεβηλώσωσιν 
 καὶ τὰς ἐντολάς μου μὴ φυλάξωσιν, 
 ἐπισκέ
 
 ψομαι ἐν ῥάβδῳ τὰς ἀνομίας αὐτῶν 
 καὶ ἐν μάστιξιν τὰς ἀδικίας αὐτῶν. 
 τὸ δὲ ἔλεός μου οὐ μὴ διασκεδάσω ἀπ’ αὐτοῦ, 
 οὐδὲ μὴ ἀδικήσω ἐν τῇ ἀληθείᾳ μου, 
 οὐδὲ μὴ βεβηλώσω τὴν διαθήκην μου, 
 καὶ τὰ ἐκπορευόμενα διὰ τῶν χειλέων μου οὐ μὴ ἀθετήσω. 
 
 
 Τὰ μὲν εἰρημένα περὶ τοῦ κέρως διὰ τῶν ἔμπροσθεν
 πεπλήρωται. ἐδείκνυτο δὲ κέρας οὐκ ἀλλότριον τοῦ ἐκ
 σπέρματος Δαυὶδ κατὰ σάρκα γενηθέντος Χριστοῦ. 
 Τούτου δὴ οὖν, ἀκολούθως μετὰ τὰ περὶ αὐτοῦ τεθεσπισμένα,
 τὴν διαδοχὴν διὰ τῶν προκειμένων, ὁποία τίς ἐστι, παρίστησι
 φάσκων· οὐχ ἁπλῶς εἰς ἕνα μόνον τὸν παρόντα αἰῶνα, ἀλλὰ καὶ
 εἰς τὸν μετέπειτα αἰῶνα τοῦ αἰῶνος
 
 τὸ σπέρμα τοῦ δηλωθέντος κέρως θήσομαι· καὶ τὸν θρόνον
 αὐτοῦ οὐ πρὸς ὀλίγας ἡμέρας, οὐδὲ εἰς ἐτῶν περιόδους
 βραχείας φυλάξω, ἀλλὰ ταῖς ἡμέραις τοῦ οὐρανοῦ
 συμπαρεκτείνεσθαι ποιήσω. καὶ ὁ Σύμμαχος δὲ οὕτως ἡρμήνευσεν εἰπών· καὶ
 ποιήσω διηνεκὲς τὸ σπέρμα αὐτοῦ, καὶ τὸν θρόνον αὐτοῦ ἐφ’
 ὅσον αἱ ἡμέραι τοῦ οὐρανοῦ. σπέρμα δὲ τοῦ Χριστοῦ τί χρὴ
 νοεῖν ἢ τὰς καθ’ ὅλης τῆς οἰκουμένης συνεστώσας ἐξ αὐτοῦ
 ἐκκλησίας, καὶ τοὺς ἐν πᾶσι τοῖς ἔθνεσιν ἀναγεννηθέντας
 αὐτῷ λαούς; 
 Θρόνος δὲ αὐτοῦ τυγχάνει ὁ κατὰ τὴν ἐκκλησίαν αὐτοῦ καθ’
 ὅλης τῆς οἰκουμένης διὰ τῶν ἐξ αὐτοῦ κατὰ διαδοχὴν προέδρων
 ἱδρυμένος· ὅντινα θρόνον διαμένειν φησὶν ὡς τὰς ἡμέρας τοῦ
 οὐρανοῦ· οὐχ ὁμοίως τῷ Ἰουδαίων τῷ βασιλικῷ θρόνῳ, ὃς ἐπ’
 ὀλίγῳ διαρκέσας, ἀπέσβη, ἐγγύς που φυλαχθεὶς τετρακοσίοις
 μόνοις ἔτεσι, τοῖς ἀπὸ Δαυὶδ καὶ ἐπὶ τὴν εἰς Βαβυλῶνα
 αἰχμαλωσίαν. οὗτος δὲ ὁ παρὼν θρόνος, ὁ διὰ τῶν προκειμένων
 θεσπιζόμενος τῶν τῆς ἐκκλησίας προέδρων, διαμενεῖ καὶ
 φυλαχθήσεται ὁμοίως ταῖς ἡμέραις τοῦ οὐρανοῦ. εἰ δὲ συμβαίη
 ποτὲ πλημμελεῖν τὸν λαὸν καὶ τοὺς υἱοὺς τοῦ προφητευομένου,
 λέγω δὲ τοὺς διαδόχους αὐτοῦ, πειραθήσεσθαι μὲν αὐτοὺς
 ἐπιστροφῆς τῆς διὰ τῶν διωγμῶν φησι, μὴ μὴν ἐκπεσεῖσθαί
 ποτε τῶν θρόνων, μηδὲ στερηθήσεσθαι τοῦ ἐλέους τοῦ θεοῦ.
 ἐὰν γὰρ τάδε καὶ τάδε πράξωσιν οἱ υἱοὶ αὐτοῦ, δῆλον δ’ ὅτι
 τοῦ Χριστοῦ, τάδε ἔσεσθαι αὐτοῖς φησιν· ἐπισκέψομαι ἐν
 ῥάβδῳ τὰς ἀνομίας αὐτῶν, δηλαδὴ τῶν υἱῶν, καὶ ἐν μάστιξι
 τὰς ἀδικίας αὐτῶν· τὸ δὲ ἔλεός μου οὐ μὴ διασκεδάσω ἀπ’
 αὐτοῦ. 
 Καὶ πρόσχες, ὅτι μὴ εἴρηται, ἀπ’ αὐτῶν, ἀλλ’, ἀπ’ αὐτοῦ,
 δηλονότι τοῦ προφητευομένου, καίτοι τῶν ἀνωτέρω πληθυντικῶς
 εἰρημένων, κατὰ τὸ, ἐπισκέψομαι ἐν ῥάβδῳ τὰς ἀνομίας αὐτῶν,
 καὶ ἐν μάστιξι τὰς ἀδικίας αὐτῶν. τίνων δὲ αὐτῶν, ἢ
 δηλονότι τῶν τοῦ κέρως υἱῶν; ἐν δὲ τῷ, τὸ ἔλεός μου οὐ μὴ
 διασκεδάσω ἀπ’ αὐτοῦ, περὶ ἑνὸς λέλεκται, ἤτοι τοῦ θρόνου ἢ
 τοῦ κέρως τοῦ προφητευομένου. καὶ ἐπιλέγει ἑξῆς· οὐδὲ μὴ
 βεβηλώσω τὴν διαθήκην μου, δηλονότι τὴν νέαν καὶ καινὴν,
 περὶ ἧς ἀνωτέρω ἔφησε τὸ, καὶ ἡ διαθήκη μου πιστὴ αὐτῷ. καὶ
 πάλιν ἐπισφραγίζεται τοῦ λόγου τὴν ἀλήθειαν εἰπών· οὐδὲ μὴ
 ἀδικήσω ἐν τῇ ἀληθείᾳ μου, οὐδὲ τὰ ἐκπορευόμενα διὰ τῶν
 χειλέων μου οὐ μὴ ἀθετήσω· ἀλλὰ πιστὰ καὶ ἀληθῆ, φησὶ,
 ποιήσω τὰ ἐπηγγελμένα, ἐπιθεὶς τοῖς λόγοις ἔργα δι’ αὐτῶν
 τῶν ἀποτελεσμάτων. καὶ τὰ μὲν τῶν πρὸς τὸν Δαυὶδ ἐπαγγελιῶν
 τῶν περὶ τοῦ κέρως καὶ τοῦ θρόνου αὐτοῦ, περί τε τῶν ἐξ
 αὐτοῦ γενησομένων καὶ τῆς καινῆς διαθήκης αὐτοῦ τοσαῦτα.

Ἐπεὶ δὲ ἐχρῆν τὰς τοιαύτας ἐπαγγελίας μὴ ἁπλῷ τινι καὶ
 ψιλῷ λόγῳ προενηνοχέναι νομίζειν, αὖθις ἐπαναλαμβάνει καὶ
 ἐπιδευτεροῖ τὸν λόγον ὅρκῳ ἐπισφραγιζόμενος τὰ εἰρημένα εἰς
 βεβαίωσιν τῶν ἐπηγγελμένων. διό φησιν· 
 
 ἅπαξ ὤμοσα ἐν τῷ ἁγίῳ μου· εἰ τῷ
 
 Δαυὶδ ψεύσομαι· 
 τὸ σπέρμα αὐτοῦ εἰς τὸν αἰῶνα μένει 
 καὶ ὁ θρόνος αὐτοῦ ὡς ὁ ἥλιος ἐναντίον μου 
 καὶ ὡς ἡ σελήνη κατηρτισμένη εἰς τὸν αἰῶνα· 
 καὶ ὁ μάρτυς ἐν οὐρανῷ πιστός. 
 διάψαλμα. 
 
 
 Ἀψευδὴς μέν ἐστιν ὁ θεὸς καὶ ἀνωμότῳ χρώμενος τῇ ἐπαγγελίᾳ·
 ἐπεὶ δὲ ἐχρῆν ὡς πρὸς ἀνθρώπους διαλεγόμενον ἀνθρωπίνῃ
 χρήσασθαι συμπεριφορᾷ κατὰ τοὺς ἐν ἀνθρώποις εὐορκοῦντας,
 καὶ θεοῦ μαρτυρίᾳ χρωμένους εἰς πίστωσιν τῶν οἰκείων λόγων·
 καὶ αὐτός φησιν ὀμωμοκέναι καὶ μὴ διαψεύσασθαι τοὺς ὅρκους,
 ἵνα διὰ δύο, φησὶν ὁ θεῖος ἀπόστολος, πραγμάτων ἀμεταθέτων,
 ἐν οἷς ἀδύνατον ψεύσασθαι τὸν θεὸν, ἰσχυρὰν παράκλησιν
 ἔχωμεν. εἴρηται δὲ καὶ ἄλλη αἰτία, δι’ ἣν ὀμνὺς ὁ θεὸς
 εἰσῆκται, κατὰ ἀμοιβὴν τῆς τοῦ Δαυὶδ μεθ’ ὅρκου ἐπαγγελίας. 
 Ὀμνύει δὲ ὁ θεὸς κατὰ τοῦ ἁγίου αὐτοῦ, ὡς ἂν καὶ πατὴρ
 εὐορκῶν κατὰ σωτηρίας υἱοῦ γνησίου καὶ ἀγαπητοῦ· τὸν αὐτὸν
 τρόπον κἀγὼ, φησὶν, ὤμοσα ἐν τῷ ἁγίῳ μου, τουτέστι κατὰ τοῦ
 ἁγίου μου, εἰ τῷ Δαυὶδ ψεύσομαι. τί δὲ περιεῖχεν ὁ ὅρκος;
 τὸ σπέρμα αὐτοῦ, φησὶν, εἰς τὸν αἰῶνα μένει. τοῦτο πρῶτον,
 καὶ αὕτη μὲν πρώτη ἐπαγγελία ἡ περὶ τοῦ σπέρματος· περὶ οὗ
 καὶ ἀνωτέρω ἐλέγετο· καὶ θήσομαι εἰς τὸν αἰῶνα τοῦ αἰῶνος
 τὸ σπέρμα αὐτοῦ· ἐδήλου δὲ τοῦ Χριστοῦ τὴν διαδοχήν.
 δευτέρα δὲ ἐπαγγελία περὶ τοῦ θρόνου τοῦ προλεχθέντος· διὸ
 καὶ ἐπιλέγει· καὶ ὁ θρόνος αὐτοῦ ὡς ὁ ἥλιος ἐναντίον μου,
 καὶ ὡς σελήνη κατηρτισμένη εἰς τὸν αἰῶνα. τὸ μὲν οὖν
 σπέρμα, τουτέστι τὸν τοῦ Χριστοῦ
 
 κατασπαρέντα λόγον, ἢ τὸν λαὸν αὐτοῦ καὶ τὴν ἐκκλησίαν,
 οὔποτε διαφθαρήσεσθαί φησιν, οὐδὲ διαλείψειν· τὸν δὲ θρόνον
 αὐτοῦ διαμένειν εἰς τὸν αἰῶνα· ἢ κατὰ τὸν Σύμμαχον , ὡς ἡ μήνη ἑδραία
 αἰωνίως μενεῖ· οὕτως ἔσται καὶ ὁ ἐκκλησιαστικὸς τοῦ Χριστοῦ
 θρόνος. 
 Μήποτε δὲ προειπὼν ὁ λόγος, ἅπαξ ὤμοσα ἐν τῷ ἁγίῳ μου, καὶ
 ἐπισυνάψας ἑξῆς, τὸ σπέρμα αὐτοῦ εἰς τὸν αἰῶνα μένει, τοῦ
 ἁγίου αὐτοῦ τὸ σπέρμα κρατήσειν εἰς αἰῶνα θεσπίζει; ὡς
 εἶναι σπέρμα τοῦ ἁγίου τοῦ θεοῦ, δηλαδὴ τοῦ μονογενοῦς τοῦ
 θεοῦ, ἣν ἔσπειρεν ἐπὶ γῆς διδασκαλίαν, αὐτὸς γενόμενος
 αὐτῆς σπορεὺς, κατὰ τὴν λεχθεῖσαν ὑπ’ αὐτοῦ παραβολὴν, δι’
 ἧς εἴρηται· ἐξῆλθεν ὁ σπείρων τοῦ σπεῖραι, καὶ τὰ ἑξῆς. καὶ
 ταῦτα μὲν, φησὶν, οὕτως ἔστω καὶ γενήσεται καὶ
 πιστωθήσεται. ὁ γὰρ τούτων μάρτυς πιστός ἐστιν ὁ ἐν οὐρανῷ
 κατοικῶν θεός. 
 Συνίστησι δὲ τοῦ λόγου τὴν ἀλήθειαν τὸ διὰ τῶν ἔργων
 ἀποτέλεσμα· ὀφθαλμοῖς γὰρ ὁρῶμεν τοῦ κέρως Δαυὶδ, τουτέστι
 τοῦ σωτῆρος ἡμῶν Ἰησοῦ Χριστοῦ, τὸ σπέρμα καὶ τὴν διαδοχήν·
 ἀλλὰ καὶ τοῦ ἁγίου τοῦ θεοῦ τοῦ μονογενοῦς αὐτοῦ λόγου τὸ
 καταβληθὲν ἐπὶ γῆς οὐράνιον σπέρμα τῆς εὐαγγελικῆς
 διδασκαλίας διαιωνίζον· οὐ μὴν ἀλλὰ καὶ καθ’ ὅλης τῆς
 ἀνθρώπων οἰκουμένης, ἐν πᾶσιν ἔθνεσι, πόλεσί τε καὶ κώμαις
 καὶ χώραις ὁρῶμεν τὸν ἐν τῇ ἐκκλησίᾳ αὐτοῦ ἱδρυμένον θρόνον
 πληροῦντα τὸν σύμπαντα κόσμον. 
 Εἰ δέ τις μὴ οὕτως, ἀλλὰ Ἰουδαϊκῶς ἐκλάβοι τὸν θρόνον, τὴν
 σωματικὴν βασιλείαν τοῦ Δαυὶδ
 
 λέγεσθαι νομίζων, ψευδεῖς ἐλεγχθήσονται αἱ προφητεῖαι.
 μετὰ γὰρ τὴν εἰς Βαβυλῶνα αἰχμαλωσίαν τοῦ Ἰουδαίων ἔθνους,
 οὐδεὶς εἰς τὸν θρόνον ἐκαθέσθη Δαυΐδ· ἐξ ἐκείνου δὲ καὶ εἰς
 δεῦρο, ἐγγύς που ἔτη τυγχάνει χίλια, ἐξ οὗ, καθαιρεθείσης
 τῆς βασιλείας αὐτοῦ, καὶ τῆς διαδοχῆς αὐτοῦ παυσαμένης,
 λέλυτο τοῦ Δαυὶδ ὁ θρόνος. διὸ δὴ τὰ ἑξῆς τοῦ ψαλμοῦ αὐτὰ
 ταῦτα ἀποδύρεται, σαφῶς τοῦ σωματικοῦ θρόνου τὴν
 καταστροφὴν σημαίνοντα, καὶ τἀναντία παριστῶντα
 συμβεβηκέναι ταῖς ἐπαγγελίαις, ὅσον ἐπὶ τῷ αἰσθητῷ θρόνῳ
 καὶ τῇ σωματικῇ διαδοχῇ τῆς τοῦ Δαυὶδ βασιλείας· ἃ δὴ καὶ
 αὐτὰ ἐχρῆν μὴ ἀποσιωπηθῆναι, ἀναγκαίως δὲ ἐν τῇ περὶ τοῦ
 Χριστοῦ προφητείᾳ παραληφθῆναι· ὡς ἂν μάθοιμεν, ὅτι, ὁ τοῦ
 καιροῦ τῶν προφητευομένων ἐπιστάντος, τῶν μὲν αἰσθητῶν παρὰ
 Ἰουδαίοις νομιζομένων παντελῶς ἔσται λύσις, ἑτέρων δὲ
 θεοπρεπῶς νοουμένων ἀποτελεσμάτων τῆς τοῦ θεοῦ ἐπαγγελίας
 συμπλήρωσις.

Σὺ δὲ ἀπώσω καὶ καθεῖλες, 
 ἀνεβάλου τὸν χριστόν σου· 
 κατέστρεψας τὴν διαθήκην τοῦ δούλου σου, 
 ἐβεβήλωσας εἰς τὴν γῆν τὸ ἁγίασμα αὐτοῦ. 
 καθεῖλες πάντας τοὺς φραγμοὺς αὐτοῦ, 
 ἔθου τὰ ὀχυρώματα αὐτοῦ δειλίαν. 
 διήρπαζον αὐτὸν πάντες οἱ παραπορευόμενοι ὁδόν, 
 ἐγενήθη ὄνειδος τοῖς γείτοσιν αὐτοῦ. 
 ὕψωσας τὴν δεξιὰν τῶν θλιβόντων αὐτόν, 
 εὔφρανας πάντας τοὺς ἐχθροὺς αὐτοῦ. 
 ἀπέστρεψας τὴν βοήθειαν τῆς ῥομφαίας αὐτοῦ, 
 καὶ
 
 οὐκ ἀντελάβου αὐτοῦ ἐν τῷ πολέμῳ. 
 κατέλυσας ἀπὸ καθαρισμοῦ αὐτόν, 
 τὸν θρόνον αὐτοῦ εἰς τὴν γῆν κατέρραξας· 
 ἐσμίκρυνας τὰς ἡμέρας τοῦ χρόνου αὐτοῦ, 
 κατέχεας αὐτῷ αἰσχύνην· 
 διάψαλμα. 
 
 
 Ἀποδέδεικται ταῦτα τῇ σωματικωτέρᾳ τοῦ Δαυὶδ ἐφαρμόττειν
 διαδοχῇ καὶ τῇ σωματικῇ αὐτοῦ βασιλείᾳ, ἥτις καθῃρέθη κατὰ
 τοὺς χρόνους τῆς εἰς Βαβυλῶνα αἰχμαλωσίας τοῦ Ἰουδαίων
 λαοῦ. ἐξ ἐκείνου γὰρ καὶ ὁ Χριστὸς, τουτέστιν ὁ αἰσθητὸς
 βασιλεὺς, ὁ ἀπὸ γένους Δαυὶδ διαλέλοιπε, καὶ ὁ θρόνος τῆς
 βασιλείας αὐτοῦ κατερράγη, καὶ τὰ λοιπὰ πάντα τὰ
 προπεφητευμένα πεπλήρωται· ἐφ’ οἷς ἐκ προσώπου τοῦ Ἰουδαίων
 ἔθνους ἀπολοφύρεται ὁ λόγος, ὡς ἕτερα μὲν τοῦ θεοῦ
 ἐπαγγειλαμένου, ἑτέρων δὲ ἀποβάντων. 
 Προσήκει δὲ ἡμᾶς ἐπιστῆσαι τὸν νοῦν, ὡς, τοῦ θεοῦ ἀψευδοῦς
 ὄντος, ἀνάγκη πᾶσα ἐπαληθεύσεσθαι τοὺς αὐτοῦ λόγους· εἰ δὲ
 μὴ ἀληθεύοιντο ἐπὶ τῆς αἰσθητῆς τοῦ Δαυὶδ βασιλείας, ὥρα
 ἕτερον τρόπον νοεῖν τὰ ἐπηγγελμένα. τίς οὖν ὁ τρόπος, αὐτὸ
 τὸ θεῖον ἐδίδαξε πνεῦμα διὰ τῶν ἔμπροσθεν, ἐν οἷς εἴρητο·
 ἐν οὐρανῷ ἑτοιμασθήσεται ἡ ἀλήθειά σου· καὶ πάλιν·
 ἐξομολογήσονται οἱ οὐρανοὶ τὰ θαυμάσιά σου, κύριε, καὶ γὰρ
 τὴν ἀλήθειάν σου ἐν ἐκκλησίᾳ ἁγίων· καὶ πάλιν· δυνατὸς εἶ,
 κύριε, καὶ ἡ ἀλήθειά σου κύκλῳ σου· καὶ αὖθις· ἔλεος καὶ
 ἀλήθεια προπορεύσονται πρὸ προσώπου σου. ταῦτα γὰρ πάντα
 
 παραστατικὰ τυγχάνει τοῦ μὴ διαψεύσασθαι τὰς τοῦ θεοῦ
 ἐπαγγελίας, πληροῦσθαι δὲ αὐτὰς, καθ’ οὓς αὐτὸς οἶδε
 λόγους. 
 Ἐν γὰρ τῷ οὐρανῷ, φησὶν, ἑτοιμασθήσεται ἡ ἀλήθειά σου·
 σαφῶς δηλῶν ἐπουρανίους εἶναι καὶ θείας τὰς τοῦ θεοῦ
 ἐπαγγελίας. καὶ παρέστησεν τῶν λόγων τὰ ἀποτελέσματα διὰ
 τοῦ σωτῆρος ἡμῶν Ἰησοῦ Χριστοῦ τοῦ γενομένου ἐκ σπέρματος
 Δαυὶδ πεπληρωμένα· τούτου γὰρ ἡ βασιλεία καὶ ὁ θρόνος οὐκ
 ἀνθρώπινος ἦν, οὐδὲ ἐκ τοῦ κόσμου τούτου. διὸ ἔλεγεν ἐπὶ
 τοῦ Πιλάτου· ἡ βασιλεία ἡ ἐμὴ οὐκ ἔστιν ἐκ τοῦ κόσμου
 τούτου. ἐρωτηθείς τε ὑπ’ αὐτοῦ εἰ βασιλεὺς εἴη, ἀπεκρίνατο,
 εἰς τοῦτο καὶ γεγέννημαι. οὐκοῦν εἰ γεγέννηται, μενεῖ εἰς
 τοῦτο. καὶ μαρτυρεῖ τῷ λόγῳ ὁ τὴν γένεσιν αὐτοῦ τῇ παρθένῳ
 εὐαγγελισάμενος ἄγγελος ὁ Γαβριὴλ εἰπὼν πρὸς αὐτήν· καὶ
 ἰδοὺ συλλήψῃ ἐν γαστρὶ, καὶ τέξῃ, καὶ καλέσεις τὸ ὄνομα
 αὐτοῦ Ἰησοῦν. οὗτος ἔσται μέγας, καὶ υἱὸς ὑψίστου
 κληθήσεται. καὶ δώσει αὐτῷ ὁ θεὸς τὸν θρόνον Δαυὶδ τοῦ
 πατρὸς αὐτοῦ, καὶ βασιλεύσει εἰς τὸν αἰῶνα, καὶ τῆς
 βασιλείας αὐτοῦ οὐκ ἔσται τέλος. 
 Γεγέννηται τοίνυν εἰς τοῦτο, ἀλλ’ οὐκ ἦν ἡ βασιλεία αὐτοῦ
 ἐκ τοῦ κόσμου τούτου· ἡ μὲν γὰρ τοῦ κόσμου τούτου βασιλεία
 οὐχ οἵα τέ ἐστι διαρκεῖν εἰς τὸν αἰῶνα, οὐδ’ ἐστὶν
 ἀτελεύτητος, οὐδ’ εἰς τὸ ἄπειρον ἐκτεινομένη· ἡ δὲ τῷ
 σπέρματι Δαυὶδ ἐπηγγελμένη βασιλεία αἰώνιός τις ἦν καὶ
 ἀθάνατος· καὶ ὁ θρόνος, γάρ φησιν, ἔσται αὐτοῦ ὡς ἥλιος
 ἐνώπιόν μου, καὶ ὡς ἡ σελήνη κατηρτισμένη εἰς τὸν αἰῶνα,
 καὶ ὁ μάρτυς ἐν οὐρανῷ πιστός.
 
 τοιαῦτα δὲ τυγχάνει τὰ καὶ τῇ παρθένῳ ἐπηγγελμένα περὶ τοῦ
 ἐξ αὐτῆς γεννηθησομένου. 
 Χρηματίζων γοῦν αὐτῇ ὁ ἄγγελος εὐηγγελίσατο λέγων· καὶ
 δώσει αὐτῷ ὁ θεὸς τὸν θρόνον Δαυὶδ τοῦ πατρὸς αὐτοῦ. ποῖος
 δὲ οὗτος καὶ ποταπὸς ἦν, ἑξῆς διερμηνεύσει φάσκων· καὶ
 βασιλεύσει εἰς τὸν αἰῶνα, καὶ τῆς βασιλείας αὐτοῦ οὐκ ἔσται
 τέλος. τοιοῦτος δ’ ἦν ὁ τῷ Δαυὶδ μεθ’ ὁρκωμοσίας ὑπὸ τοῦ
 θεοῦ ἐπηγγελμένος. ὃ δὴ παριστὰς ὁ ἄγγελος, διηρμήνευε τὸν
 ἑαυτοῦ χρησμόν· πρότερον μὲν εἰπὼν, καὶ δώσει αὐτῷ ὁ θεὸς
 τὸν θρόνον Δαυὶδ τοῦ πατρὸς αὐτοῦ· εἶθ’ ἑξῆς ἐπαγαγὼν, καὶ
 βασιλεύσει εἰς τὸν αἰῶνα, καὶ τῆς βασιλείας αὐτοῦ οὐκ ἔσται
 τέλος. ταῦτα δὲ αὐτοῖς ἔργοις ἐπληροῦτο, εἰς τὸν ἡμέτερον
 σωτῆρα Ἰησοῦν, τὸν Χριστὸν τοῦ θεοῦ, ὃς ἐκ σπέρματος Δαυὶδ
 γεγονὼς κρατεῖ καὶ νομοθετεῖ καὶ βασιλεύει καθ’ ὅλης τῆς
 ἀνθρώπων οἰκουμένης, οὐκ ἀνθρωπίνως, ἀλλὰ θεϊκῇ δυνάμει· τό
 τε σπέρμα αὐτοῦ ἀληθῶς εἰς τὸν αἰῶνα μένει· ἤτοι τὸ τῆς
 διαδοχῆς αὐτοῦ τῆς διὰ τῶν ἀποστόλων αὐτοῦ καὶ μαθητῶν τὸν
 σύμπαντα κόσμον πληρούσης· ἢ τὸ λογικὸν σπέρμα τῆς οὐρανίου
 διδασκαλίας αὐτοῦ. 
 Ἀλλὰ καὶ ὁ θρόνος αὐτοῦ ὡς ὁ ἥλιος ἐκλάμπει, φωτίζων καὶ
 καταυγάζων τὰς τῶν ἀνθρώπων ψυχάς. ταῦτα δὲ πάντα τέλους
 ἠξιοῦτο, καὶ εἰσέτι νῦν πληροῦται ἀκολούθως οἷς ὤμοσεν ὁ
 θεὸς τῷ Δαυΐδ. ἀλλ’ ἐπειδὴ μὴ ἀνθρωπίνως, μηδὲ συνήθως τοῖς
 κατὰ ἄνθρωπον βασιλεῦσιν εἰς τοὺς διαδόχους τοῦ Δαυὶδ
 ἐπληροῦτο τὰ ἐπηγγελμένα, ἀλλ’ οὐδ’ ἐπ’ αὐτὸν τὸν ἡμέτερον
 σωτῆρα σωμα
 
 τικῶς τέλους ἐτύγχανεν, ἐπεὶ μὴ γέγονεν αὐτοῦ ἡ βασιλεία
 ἐκ τοῦ κόσμου τούτου, μηδ’ ἐπὶ τὸν αἰσθητὸν θρόνον ἐκαθέσθη
 Δαυΐδ· τοὐναντίον δὲ ἀπέβη διὰ τὸ συμβεβηκὸς περὶ αὐτὸν
 πάθος· εἰκότως καὶ ταῦτα αὐτὰ τὸ θεῖον καὶ προφητικὸν
 πνεῦμα παρίστη, διεγεῖρον ἡμᾶς ἐπὶ ζήτησιν τῶν
 ἀποτελεσμάτων τῶν τοῦ θεοῦ λογίων· διό φησι· νυνὶ δὲ ἀπώσω
 καὶ ἐξουδένωσας, κύριε, ἀνεβάλου τὸν χριστόν σου·
 κατέστρεψας τὴν διαθήκην τοῦ δούλου σου, καὶ τὰ τούτοις
 ἑξῆς· δι’ ὧν σαφῶς ὀνομαστὶ μνημονεύσας τοῦ Χριστοῦ ὁ
 λόγος, παρίστη ὅτι μηδὲν αὐτὸν ἔλαθε τῶν καὶ περὶ τὴν
 διαδοχὴν τοῦ Δαυὶδ, καὶ τὴν σωματικὴν αὐτοῦ βασιλείαν, τῶν
 τε περὶ τὸ πάθος τῷ Χριστῷ τοῦ θεοῦ συμβεβηκότων. 
 Ταῦτα γοῦν ἐδίδασκε προσδοκᾷν ἔσεσθαι καὶ περὶ τὴν διαδοχὴν
 αὐτοῦ, καὶ περὶ τὴν βασιλείαν, περί τε τὸν ἐκ σπέρματος
 Δαυὶδ προελευσόμενον. εἰ γὰρ καὶ τὰ μάλιστα πλεῖστα ὅσα διὰ
 τῶν ἀνωτέρω ἔνδοξα περὶ αὐτοῦ λέλεκτο, ὅτι τε ὑψωθήσεται,
 καὶ ἐν θαλάσσῃ καὶ ἐν ποταμοῖς τὴν χεῖρα τὴν ἑαυτοῦ
 ἐκτενεῖ, ἐπικαλέσεταί τε τὸν θεὸν πατέρα, καὶ πρὸς αὐτοῦ
 πάλιν πρωτότοκος ἀναγορευθήσεται, ἔσται τε ἀνώτατος τῶν
 βασιλέων, καὶ διαθήκην ἕξει πιστήν· καὶ σπέρμα διαμένον εἰς
 τὸν αἰῶνα τοῦ αἰῶνος, καὶ θρόνον διαρκοῦντα κατὰ τὰς ἡμέρας
 τοῦ οὐρανοῦ, καὶ κατὰ τὸν ἥλιον καὶ τὴν σελήνην· 
 Ἀλλ’ ὅμως καὶ τάδε τὰ σκυθρωπὰ περὶ αὐτὸν συμβήσεσθαι
 προλέγει, προφητεύει τε ταῦτα καὶ προδιδάσκει ἀναγκαίως
 
 τὸ θεῖον πνεῦμα, ἵν’ εἴ ποτε τοῖς λόγοις ἀκόλουθα
 ἀπαντήσειε τὰ ἔργα περί τε τὸν Χριστὸν τοῦ θεοῦ, καὶ περὶ
 τὴν τοῦ Δαυὶδ διαδοχὴν, μὴ ταράττοιντο οἱ πάλαι ταῦτα καὶ
 ἐκ προγόνων μέλλειν ἔσεσθαι παρειληφότες· εὖ εἰδότες ὅτι
 ταῦτα γενήσεσθαι περὶ αὐτὸν προεφητεύετο, τά τε σκυθρωπὰ
 καὶ χρηστότερα· οἷς γοῦν καὶ ὁ αὐτὸς λόγος τἀναντία περὶ
 ἕνα καὶ τὸν αὐτὸν ἔσεσθαι θεσπίζει, ἃ δὴ καὶ ἔργοις αὐτοῖς
 παρειλήφαμεν. κατὰ μὲν γὰρ τὸν χρόνον τοῦ πάθους τοῦ
 σωτῆρος ἡμῶν ἐπληροῦτο εἰς αὐτὸν τὰ σκυθρωπότερα· κατὰ δὲ
 τὸν μετὰ ταῦτα αἱ τῶν κρειττόνων ἐπαγγελίαι ἔργοις πάλιν
 εἰς αὐτὸν ἐτελειοῦντο. 
 Τὰ μὲν οὖν περὶ τὸ πάθος αὐτῷ συμβάντα ἀκριβῶς ἐδηλοῦτο διὰ
 τοῦ· σὺ δὲ ἀπώσω, καὶ ἐξουδένωσας, ἀνεβάλου τὸν Χριστόν
 σου. ἀνθ’ οὗ ὁ μὲν Ἀκύλας φησὶν, ὑπερηθέτησας μετὰ ἠλειμμένου
 σου· ὁ δὲ Σύμμαχος ,
 ἐχολώθης πρὸς τὸν Χριστόν σου. τηνικαῦτα δὲ καὶ τὰ τῆς
 διαθήκης αὐτοῦ τῆς πρὸς τοὺς ἀποστόλους διεσκεδάσθη, ὅτε
 καὶ ἠρνήσαντο αὐτὸν, καὶ τὸ ἁγίασμα δὲ αὐτοῦ, τουτέστι τὸ
 σῶμα τὸ ἀπὸ τῆς ἁγίας παρθένου, εἰς τὴν γῆν ἐβεβηλώθη· ἀλλὰ
 καὶ πάντας τοὺς φραγμοὺς αὐτοῦ τότε περιεῖλεν ὁ θεός·
 δηλαδὴ τοὺς περιφράττοντας, ὥσπερ καὶ δορυφοροῦντας αὐτὸν
 καὶ περιέποντας ἀγγέλους· οὐ μὴν ἀλλὰ καὶ τὰ ὀχυρώματα
 αὐτοῦ. ἦσαν δὲ οὗτοι οἱ ἀπόστολοι καὶ οἱ μαθηταὶ αὐτοῦ,
 ἐγένοντο εἰς δειλίαν, ὡς καὶ ἀρνήσασθαι αὐτὸν καὶ
 καταλιπόντας φυγεῖν. 
 Τότε δὲ καὶ ἐγενήθη ὄνειδος τοῖς γείτο
 
 σιν αὐτοῦ, καὶ ὑψώθη ἡ δεξιὰ τῶν θλιβόντων αὐτόν· καὶ τὰ
 λοιπὰ δὲ πάντα τότε εἰς τὸν ἐκ σπέρματος Δαυὶδ ἐπληροῦτο.
 ἄλλως γὰρ οὐκ ἄν τις ἔχοι ταῦτα ἐπ’ αὐτὸν τὸν Δαυὶδ
 ἐφαρμόζειν, οὐδ’ ἐπιδεῖξαι εἰς ἐκεῖνον πεπληρωμένα τὰ
 προκείμενα, ὡς οὐδὲ τὰ σεμνότερα καὶ χρηστότερα ἐμφερόμενα
 ταῖς τοῦ θεοῦ ἐπαγγελίαις. οὐ γὰρ δὴ τοῦ Δαυὶδ ὁ θρόνος
 κατηύγασε τὴν σύμπασαν οἰκουμένην, δίκην ἡλίου φωτίσας,
 οὐδ’ ὡς ἡ σελήνη διαρκὴς γέγονεν, οὐδὲ εἰς τὸν αἰῶνα τοῦ
 αἰῶνος διεφυλάχθη· οὐδ’ ἔχει λόγον τὸν Δαυὶδ ἐκεῖνον
 πρωτότοκον χρηματίσαι τοῦ θεοῦ· ἐπεὶ καὶ πρὸ αὐτοῦ μυρίοι
 καλλίους αὐτοῦ καὶ μετ’ αὐτὸν γεγόνασιν. 
 Ἀλλ’ οὐδὲ φαίνεται ὁ Δαυὶδ τὴν δεξιὰν ἐπὶ ποταμοὺς
 ἐκτείνας, καὶ τὴν ἀριστερὰν ἐπὶ θάλασσαν, οὐδὲ
 κατακυριεύσας ἀπὸ θαλάσσης ἕως θαλάσσης, οὐδὲ βασιλείαν
 κτησάμενος τὴν παρεκταθεῖσαν ἕως τῶν περάτων τῆς
 οἰκουμένης. ἀλλ’ οὐδ’ ἐπὶ τὸν ἐξ αὐτοῦ γενόμενον Σολομῶνα
 ταῦτα πάντα ἐφαρμοσθήσεται· οὐ πλέον γὰρ τῆς Ἰουδαίας οὐδ’
 οὗτος κρατήσας ὁμοίως τῷ ἑαυτοῦ ἱστορεῖται πατρί· ἀλλ’ οὐδ’
 ὑπερβὰς χρόνον ἐτῶν μ τῆς βασιλείας ὁμοίως τῷ
 ἑαυτοῦ πατρί· ἀλλ’ οὐδὲ ἀνεπίληπτον βίον διατελέσας. 
 Τοιαῦτα γοῦν ἦν τὰ περὶ αὐτὸν ὡς καὶ γυναιμανίαν καὶ
 εἰδωλολατρείαν διαβάλλεσθαι, ὧν ἕνεκα καὶ Σατανᾶν αὐτῷ
 ἐπιπέμψαι λέγεται ὁ θεός. ἀλλ’ οὐδ’ ἐφ’ ἕτερον τὸν μετὰ
 Σολομῶνα τοῦ Ἰουδαίων ἔθνους ἐκ σπέρματος καὶ διαδοχῆς
 Δαυὶδ βασιλευσάντων ἀνα
 
 φέρεσθαι δύναται τὰ ἐπηγγελμένα· πάντα δὲ ὁμοῦ καὶ κατὰ τὸ
 αὐτὸ τά τε χρηστότερα καὶ τὰ σκυθρωπὰ εἰς ἕνα μόνον τὸν ἐκ
 σπέρματος Δαυὶδ λεγόμενον Ἰησοῦν Χριστὸν τὸν ἡμέτερον
 σωτῆρα συνίσταται πεπληρωμένα· ἃ δὴ καὶ προείληφε τὸ θεῖον
 πνεῦμα, προτάξαν μὲν τὰς ἐνθέους ἐπαγγελίας, διδάξαν δὲ
 χρῆναι προσδοκᾷν περὶ ἕνα καὶ τὸν αὐτὸν συμβήσεσθαι τὰ
 σκυθρωπότερα· μάλιστα ὅτε καὶ πάσης τῆς τοῦ Δαυὶδ διαδοχῆς,
 τὸν αἰσθητὸν τῆς βασιλείας θρόνον καταλυθησόμενον
 προθεωρεῖ. μέχρι γοῦν τῆς εἰς Βαβυλῶνα αἰχμαλωσίας τοῦ λαοῦ
 διήρκεσαν οἱ ἐκ σπέρματος Δαυὶδ βεβασιλευκότες· καὶ οὐδὲ
 ὅλου τοῦ Ἰουδαίων ἔθνους βασιλεύσαντες ἀλλὰ μόνων τριῶν
 φυλῶν, καὶ οὐδὲ τούτων ὅλων· ἀλλὰ καὶ σύμπας ὁ χρόνος τῆς
 τούτων ἀρχῆς ἀμφὶ τὰ τετρακόσια ἔτη μόνα συντείνει, μεθ’ ἃ,
 Ἰεχονίου ὑστάτου τῆς τοῦ Δαυὶδ διαδοχῆς γενομένου,
 οὐδέτερος βασιλεὺς Ἰουδαίων ἐκ σπέρματος Δαυὶδ γεγονὼς
 μνημονεύεται· ὡς καὶ κατὰ τοῦτον τὸν τρόπον πεπληρῶσθαι τὰ
 προκείμενα τοῦ θείου πνεύματος λόγια, δι’ ὧν εἴρηται· νυνὶ
 δὲ ἀπώσω καὶ ἐξουδένωσας, ἀνεβάλου τὸν χριστόν σου.
 κατέστρεψας τὴν διαθήκην τοῦ δούλου σου, ἐβεβήλωσας εἰς τὴν
 γῆν τὸ ἁγίασμα αὐτοῦ· καὶ τὰ τούτοις ἐπιφερόμενα. 
 Εἶτ’ ἐπειδήπερ τὰ μὲν τῶν τοῦ θεοῦ πρὸς τὸν Δαυὶδ
 ἐπαγγελιῶν ἀγαθάς τινας καὶ μεγάλας ἐλπίδας τῷ σπέρματι
 Δαυὶδ ὑπέγραφε, τὰ δὲ περὶ τὴν διαδοχὴν αὐτοῦ συμβεβηκότα
 τἀναντία πάντα περιεῖχεν, ὅ τε θρόνος τῆς κατὰ ἄνθρωπον
 
 βασιλείας αὐτοῦ λέλυτο πεπαυμένος καὶ καθῃρημένος ἀπὸ τῶν
 Ἰεχονίου χρόνων· εἰκότως ταῦτα προθεωρῆσαν τὸ προφητικὸν
 πνεῦμα, ἐπὶ ζήτησιν ἡμᾶς παρορμᾷ τῆς τῶν λόγων τοῦ θεοῦ
 ἀληθείας, καὶ παρ’ αὐτοῦ τοῦ θεοῦ ζητεῖν καὶ μανθάνειν
 διδάσκει ἐρωτῶντας αὐτὸν καὶ λέγοντας· ποῦ ἐστι τὰ ἐλέη σου
 τὰ ἀρχαῖα, κύριε, ἃ ὤμοσας τῷ Δαυΐδ; ἥ τε γὰρ τῆς βασιλείας
 αὐτοῦ τῆς αἰσθητῆς καὶ κατὰ ἄνθρωπον διαδοχῆς λέλυτο, ἐκ
 μακροῦ καθῃρημένη, ὅ τε ἐκ σπέρματος αὐτοῦ γεγονὼς Ἰησοῦς ὁ
 Χριστὸς, προσδοκηθεὶς αὐτὸς εἶναι ὁ τῶν πρὸς τὸν Δαυὶδ
 ἐπαγγελιῶν κληρονόμος, αἰσθητὴν μὲν οὐκ ἐκτήσατο, οὐδ’
 ἀνθρωπίνην βασιλείαν.

Τἀναντία δὲ πάντα καὶ αὐτὸς οἷς προσεδόκησαν ἄνθρωποι
 πέπονθε, μέχρι καὶ θανάτου φθάσας καὶ πάντα ὑπομείνας, ἃ δὴ
 προγνωστικῇ δυνάμει τὸ θεῖον ἀνεφθέγξατο πνεῦμα. ὧν ἕνεκα
 εἰκότως ἀνερωτᾶν καὶ πυνθάνεσθαι διδάσκει λέγοντας· 
 
 ποῦ ἐστι τὰ ἐλέη σου τὰ ἀρχαῖα, κύριε, 
 
 
 καὶ τὰ ἑξῆς· μεθ’ ἃ ἐπιλέγει· 
 
 ἕως πότε, κύριε, ἀποστρέψεις εἰς τέλος, 
 ἐκκαυθήσεται ὡς πῦρ ἡ ὀργή σου; 
 μνήσθητι τίς μου ἡ ὑπόστασις· 
 μὴ γὰρ ματαίως ἔκτισας πάντας τοὺς υἱοὺς τῶν ἀνθρώπων; 
 τίς ἐστιν ἄνθρωπος, ὃς ζήσεται καὶ οὐκ ὄψεται θάνατον, 
 ῥύσεται τὴν ψυχὴν αὐτοῦ ἐκ χειρὸς ᾅδου; 
 διάψαλμα. 
 
 
 Ἀντὶ τοῦ· ἀποστρέψεις, ὁ μὲν
 Ἀκύλας φησὶν, ἕως
 πότε, κύριε, ἀποκρυβήσῃ εἰς νεῖκος; ὁ δὲ Σύμμαχος , ἕως τίνος, κύριε,
 ἀποκρυβήσῃ εἰς τέλος; καί μοι δοκεῖ ὁ λόγος τὸ ἀπόρρητον
 τῆς ἐπελθούσης ὀργῆς
 
 τῇ σωματικωτέρᾳ βασιλείᾳ Δαυὶδ, καὶ παντὶ τῷ Ἰουδαίων
 ἔθνει αἰνίττεσθαι. 
 Ἐναντίων γοῦν ἀποβάντων ταῖς ἐπαγγελίαις, ὅσον ἐπὶ τῇ
 προχείρῳ προσδοκίᾳ, ὁ τὰς ἀγαθὰς ἐπαγγελίας πρὸς τὸν Δαυὶδ
 πεποιημένος θεὸς ἀνεκηρύττετο. διὸ ἱκετεύει ὁ λόγος μὴ εἰς
 μακρὸν παρεκτεῖναι τὴν γενομένην κατ’ αὐτῶν ὀργὴν, ταχὺ δὲ
 παρελθεῖν μὲν τὰ σκυθρωπὰ, ἐπιστῆναι δὲ τὰς ἐπαγγελίας τοῦ
 θεοῦ. εἶτα ἐκ προσώπου τῆς ἀνθρωπίνης ἀσθενείας ἐπιλέγει,
 μνήσθητι τίς μου ἡ ὑπόστασις, καὶ τὰ ἑξῆς. διδάσκει δὲ τὸν
 λαὸν ταῦτα λέγειν ὁ προφητικὸς λόγος, εἰς τὸ παρακαλεῖν τὸν
 θεὸν καὶ δυσωπεῖν καταπαῦσαι μὲν τὴν ὀργὴν τὴν κατὰ τοῦ
 ἔθνους, παύσασθαι δὲ καὶ αὐτὸν ἀποκρυπτόμενον· καταξιῶσαι
 δὲ ἤδη ποτὲ παρασχεῖν ἀνθρώποις τὰ τῷ Δαυὶδ ἐπηγγελμένα. 
 Ἐπειδήπερ, φησὶν, ἡ ἀνθρωπίνη φύσις ἀσθενὴς μέν ἐστι καὶ
 πτωχὴ, πλὴν ἀλλὰ πλείστης ἠξίωται παρὰ σοὶ τιμῆς· οὐ γὰρ
 ματαίως ἔκτισας τοὺς υἱοὺς τῶν ἀνθρώπων, οὓς κατ’ εἰκόνα
 τὴν σὴν ἐδημιούργησας· δι’ ὃ ἵνα μὴ τὸ σὸν κτίσμα καὶ ἡ σὴ
 εἰκὼν παραπόληται διὰ τῆς ἐπελθούσης ὀργῆς, καὶ τῆς τῶν
 ἐπηγγελμένων ὑπερθέσεως, τάχυνον ἀνακτήσασθαι τὰ σκυθρωπὰ,
 καὶ θεραπεῦσαι τὰ νοσήσαντα διὰ τῆς τῶν ἀγαθῶν ἐπαγγελιῶν
 ἐκβάσεως. εἰ μὲν γὰρ ἦσαν οἱ ἄνθρωποι εἰς μάταιον
 ἐκτισμένοι ὁμοίως τοῖς ἐπὶ γῆς ἀλόγοις ζῴοις, κἂν οὐδὲν
 αὐτοῖς χρῆν μέγα ἐπαγγέλλεσθαι· ὅτε δὲ τοιαῦτα φθάνουσιν
 ἀνθρώποις εὐαγγελιζόμεναι αἱ πρὸς τὸν Δαυὶδ ὁρκωμοσίαι,
 
 παντί που δῆλον ποιοῦσιν, ὅτι μὴ ἐπὶ ματαίῳ ἔκτισας τοὺς
 υἱοὺς τῶν ἀνθρώπων. 
 Ἐπεὶ τοίνυν τοιαύτης ἠξίωται παρὰ σοὶ τιμῆς ἡ ἀνθρωπεία
 φύσις, εἰκότως φημὶ, μνήσθητι τίς μου ἡ ὑπόστασις· καὶ
 μνήσθητι, ὅτι μὴ ματαίως ἔκτισας τοὺς υἱοὺς τῶν ἀνθρώπων.
 ἀλλὰ καὶ τοῦτο μνησθῆναι ἀξιῶ, ὅτι οὐδείς ἐστιν ἄνθρωπος,
 ὃς ἄγευστος τυγχάνει θανάτου, οὐδὲ οἷός τέ τίς ἐστιν αὐτὸς
 ἑαυτοῦ τὴν ψυχὴν ἐκ θανάτου ῥύσασθαι, οὐδὲ καὶ τοῦτο
 τυγχάνει τῆς εὐεργεσίας. ὥστ´ εἰ καὶ τοιαῦτα ἡμάρτανον οἱ
 τοῦ Ἰουδαίων ἔθνους, ὡς τὰς ἐπαναστάσεις τὰς πρὸς τὸν Δαυὶδ
 εἰς τοὐναντίον αὐτὰς περιτραπῆναι, καὶ τὴν ἐκ σπέρματος
 αὐτοῦ διαδοχὴν σὺν τῷ τῆς βασιλείας θρόνῳ καταλυθῆναι· οὐ
 μὴν ἀλλὰ καὶ αὐτὸν τὸν Χριστόν σου τοιαῦτα παθεῖν ὑπὸ τῶν
 αὐτῶν, ὁποῖα προλαβόντες οἱ σοὶ λόγοι περὶ αὐτὸν γενήσεσθαι
 προεφήτευσαν· ἀλλὰ μὴ εἰς τέλος ἀποστραφῆναι ἀξιοῦμεν, μηδὲ
 ὥσπερ ἐκκαυθῆναι τὴν ὀργήν σου, μνησθῆναι δὲ τίς μου ἐστὶν
 ἡ ὑπόστασις, τοῦ ταῦτα ὑπὲρ αὐτῶν πρεσβεύοντος, καὶ τίς ἡ
 τῶν ἀνθρώπων ἀσθένεια, τῶν θνητὴν φύσιν καὶ θανάτῳ
 δεδουλωμένην εἰληχότων· μνησθῆναι δὲ καὶ σαυτοῦ μὴ ἐπὶ
 ματαίῳ κτίσαντος τοὺς υἱοὺς τῶν ἀνθρώπων, ἀλλ’ ἐπὶ μεγάλαις
 ἐλπίσι ταῖς παρὰ σοί. καὶ τούτων εἰς μνήμην ἐλθόντα
 ἱκετεύομεν ἤδη ποτὲ τὸν καὶ θανάτου ῥυόμενον, καὶ ἐξ ᾅδου
 ἀνακαλούμενον καταπέμψαι ἡμῖν, καὶ παύσασθαι μὲν
 ἀποστρέφοντα ἑαυτὸν ἐξ ἡμῶν, καταπαῦσαι δὲ καὶ τὴν πυρὸς
 δίκην
 
 ἐπελθοῦσαν ἐπὶ τὸν λαόν σου ὀργὴν, ἔργοις δὲ ἐπιτελέσαι ἃς
 ὤμοσας πρὸς Δαυὶδ ἐπαγγελίας.

Ποῦ ἐστιν τὰ ἐλέη σου τὰ ἀρχαῖα, κύριε, 
 ἃ ὤμοσας τῷ Δαυὶδ ἐν τῇ ἀληθείᾳ σου; 
 
 
 Ὅτι μὴ ματαίως, φησὶν, ἔκτισας πάντας τοὺς υἱοὺς τῶν
 ἀνθρώπων, τετίμηνται δὲ παρὰ σοὶ, οὐχ οἷοί τε δέ εἰσιν
 ἑαυτοὺς ῥύσασθαι ἐκ θανάτου· τούτου χάριν δέομαι καὶ
 ἀντιβολῶ σπεῦσαι καὶ τῶν ἐπαγγελιῶν σου τῶν ἀγαθῶν δεῖξαι
 ἡμῖν τὰ ἀποτελέσματα, μετὰ τὰ συνενεχθέντα κατὰ τοῦ Χριστοῦ
 σου καὶ μετὰ τὴν τῆς βασιλείας τοῦ Δαυὶδ καθαίρεσιν. 
 Δέομαι δὲ ἐπιταχῦναι πρὶν κατάπτωσιν παντελῆ τὸ τῶν
 ἀνθρώπων ὑποστῆναι γένος. τίς γάρ ἐστιν ἀνθρώπων ὁ
 δυνάμενος αὐτὸς ἑαυτὸν ἐκ χειρὸς ᾅδου ῥύσασθαι, εἰ μὴ εἷς
 μόνος ὁ πρῶτος μὲν αὐτὸς ἑαυτὸν, εἶτα δὲ καὶ πάντας τοὺς
 εἰς αὐτὸν πεπιστευκότας ἐκ τῶν τοῦ θανάτου πυλῶν ῥυσάμενος;
 εἰ καὶ τοιαῦτα πείσεται, οἷα διείληφεν ἡ προφητεία τὰ ἀπὸ
 τοῦ, νυνὶ δὲ ἀπώσω καὶ ἐξουδένωσας, ἀνεβάλου τὸν Χριστόν
 σου, φήσασα· ὅμως καὶ τῶν σῶν πρὸς τὸν Δαυὶδ ἐπαγγελιῶν
 τεύξεται. τὰ γὰρ ἐλέη σου, κύριε, καὶ ἡ ἀλήθειά σου εἰς τὸν
 αἰῶνα μένει καὶ οὐδὲ εἷς λόγος τῶν σῶν ἐπαγγελιῶν
 διαπεσεῖται. 
 Εἰ δὲ καί φημι νῦν εἰς ὑπόμνησιν ἐλθὼν τῶν συμβησομένων
 σκυθρωπῶν, ποῦ ἐστι τὰ ἐλέη σου τὰ ἀρχαῖα, κύριε, ἃ ὤμοσας
 τῷ Δαυὶδ ἐν τῇ ἀληθείᾳ σου; ἀλλ’ οὐκ ἀγνοῶ, ὅτι ἐν τῇ
 ἀληθείᾳ ὤμοσας· διόπερ καὶ ἐν ἀρχῇ τοῦ παντὸς λόγου εἰς τὸ
 χρηστὸν τέλος ἀποβλέπων ἔλεγον· τὰ ἐλέη τοῦ κυρίου εἰς τὸν
 αἰῶνα ᾄσομαι· εἰς γε
 
 νεὰν καὶ γενεὰν ἀπαγγελῶ τὴν ἀλήθειάν σου ἐν τῷ στόματί
 μου· καὶ πάλιν ἔλεγον· εἰς τὸν αἰῶνα ἔλεος οἰκοδομηθήσεται,
 ἐν τῷ οὐρανῷ ἑτοιμασθήσεται ἡ ἀλήθειά σου. 
 Αὐτὰ δὴ οὖν ἐκεῖνα τὰ ἐλέη σου, κύριε, ποῦ ἐστι μαθεῖν
 ἀξιῶ, καὶ ποῦ λανθάνει κρυπτόμενα, καὶ πότε ἥξει. ἀλλὰ γὰρ
 ἱκετεύω, σπευσάτω νῦν καὶ ἡκέτω, καὶ καταλαβέτω τὴν
 ἡμετέραν ἀσθένειαν. εἰ γὰρ μὴ ἐπιδείξειάς σου τὰ ἐλέη τὰ
 ἀρχαῖα, ἅπερ οὐχ ἁπλῶς ἐπηγγείλω, ἀλλὰ καὶ ὤμοσας τῷ Δαυὶδ
 ἐν τῇ ἀληθείᾳ σου, οὐδεμία λείπεται ἀνθρώποις ἐλπὶς
 σωτηρίας. ὡς οὖν ἐπηλήθευσεν ὁ λόγος ἐπὶ τῶν σκυθρωπῶν, καὶ
 γέγονε καὶ ἀπήντησεν ἅπαντα, οὕτως ἀκόλουθόν ἐστι καὶ τὰ
 κρείττονα τῶν ἐπαγγελιῶν μὴ διαψεύσασθαι, δι’ ὧν ὁ λόγος
 ἡμῖν εὐηγγελίσατο αἰώνιον σπέρμα Δαυὶδ καὶ θρόνον αὐτοῦ
 δίκην ἡλίου φωτὸς καταλάμψαντα πᾶσαν τὴν τῶν ἀνθρώπων
 οἰκουμένην. ταῦτα μὲν οὖν ἐν εὐχαῖς ἔκειτο τοῖς παλαιοῖς,
 καὶ προσεδοκᾶτο τοῖς τὰς προφητικὰς φωνὰς μεμελετηκόσιν·
 ἡμῖν δὲ αὐτοῖς ἔργοις ὁρᾶται πεπληρωμένα, διὰ τῶν εἰς τὸν
 σωτῆρα καὶ κύριον ἡμῶν Ἰησοῦν Χριστὸν ἀποτελεσμάτων.

Μνήσθητι, κύριε, τοῦ ὀνειδισμοῦ τῶν δούλων σου, 
 οὗ ὑπέσχον ἐν τῷ κόλπῳ μου, πολλῶν ἐθνῶν, 
 οὗ ὠνείδισαν οἱ ἐχθροί σου, κύριε, 
 οὗ ὠνείδισαν τὸ ἀντάλλαγμα τοῦ χριστοῦ σου. 
 εὐλογητὸς κύριος εἰς τὸν αἰῶνα· 
 γένοιτο, γένοιτο. 
 
 
 Ἀπὸ τοῦ προτεταγμένου διαψάλματος δοκεῖ μοι μεταβολὴ
 γεγονέναι τῆς διανοίας. τὸ γοῦν θεῖον πνεῦμα, εὐξάμενον
 ὑπὲρ τοῦ λαοῦ διὰ τῶν ἔμπροσθεν,
 
 τὰς ἐπαγγελίας τοῦ θεοῦ προκαλεῖται ἀπὸ τοῦ, ποῦ ἐστι τὰ
 ἐλέη σου τὰ ἀρχαῖα, κύριε; ἀξιοῖ δὲ ἤδη ποτὲ ἐπιστῆναι τῶν
 χρηστοτέρων τὰ ἀποτελέσματα, ἃ ὤμοσεν ὁ θεὸς τῷ Δαυὶδ ἐν τῇ
 ἀληθείᾳ αὐτοῦ. 
 Εἶτα παρακαλεῖ μνησθῆναι τοῦ ὀνειδισμοῦ τῶν δούλων αὐτοῦ.
 ὡς γὰρ ἤδη λοιπὸν, κατὰ τὸ σεσιωπημένον, χωρησάντων εἰς
 ἔργα τῶν προηγορευμένων σκυθρωπῶν, πολλῶν τε ἐχθρῶν καὶ
 ἐθνῶν ἐπικειμένων καὶ ὀνειδιζόντων τοὺς δούλους τοῦ θεοῦ
 διὰ τὰ συμβεβηκότα, τὴν ὑπὲρ τούτων εὐχὴν ἀναπέμπει λέγον·
 μνήσθητι, κύριε, τοῦ ὀνειδισμοῦ τῶν δούλων σου. ἀντὶ δὲ
 τοῦ, οὗ ὑπέσχον ἐν τῷ κόλπῳ μου πολλῶν ἐθνῶν, σαφέστερον ὁ
 Ἀκύλας ἐξέδωκεν
 εἰπὼν, αἴροντός μου ἐν κόλπῳ πάσας ἀδικίας λαῶν· ὁ δὲ
 Σύμμαχος , ἐβάστασα
 ἐν τῷ κόλπῳ μου πάντων τῶν ἐθνῶν. 
 Οἱ μὲν οὖν ὀνειδιζόμενοι οἱ δοῦλοί εἰσι τοῦ θεοῦ· διὸ
 ἔφασκε· μνήσθητι, κύριε, τοῦ ὀνειδισμοῦ τῶν δούλων σου· οἱ
 δὲ ὀνειδίζοντες οἱ ἐχθροὶ τοῦ θεοῦ· διὸ ἐπιλέγει ἑξῆς, οὗ
 ὠνείδισαν οἱ ἐχθροί σου, κύριε, οὗ ὠνείδισαν τὸ ἀντάλλαγμα
 τοῦ Χριστοῦ σου. ὁ δὲ ταῦτα πρὸς τὸν θεὸν λέγων εἴη ἂν ὁ
 σωτήριος λόγος, ὁ αἴρων ἐν τῷ ἑαυτοῦ κόλπῳ τὰς ἀδικίας τῶν
 λαῶν. 
 Ἀντάλλαγμα δὲ τοῦ Χριστοῦ ὅπως εἴρηται, νοήσεις ἀπὸ τῆς τοῦ
 Συμμάχου 
 ἑρμηνείας, δι’ ἧς εἴρηται, οὗ ὠνείδισαν τὰ ἴχνη τοῦ Χριστοῦ
 σου. τὴν γὰρ πορείαν τοῦ Χριστοῦ τοῦ θεοῦ καὶ τὴν ὁδὸν
 αὐτοῦ τὴν κατὰ τὸ πάθος, τά τε ἴχνη
 
 τῆς κατὰ τὸν ἀνθρώπινον βίον οἰκονομίας, τοῦτον ᾐνίξατο
 τὸν τρόπον. ταῦτα γὰρ εἰώθασιν ὀνειδίζειν ἡμῖν οἱ ἐχθροὶ
 τοῦ θεοῦ. ἀλλὰ γὰρ ὡς ἐπακουσθεὶς καὶ πιστεύσας τεύξεσθαι
 τῶν εὐχῶν, ἐλπίσας τε ᾗ τάχος ἐπιστήσεσθαι τὰς πρὸς τὸν
 Δαυὶδ ἐπαγγελίας τοῦ θεοῦ, τὸ τέλος τοῦ παντὸς λόγου διὰ
 τῆς εὐχαριστίας καὶ εὐλογίας ἐπισφραγίζεται λέγων·
 εὐλογητὸς κύριος εἰς τὸν αἰῶνα· ἡμᾶς τε διδάσκει
 προσυπακούειν τὸ, γένοιτο, γένοιτο, ὅπερ ἐστὶν Ἑβραϊκὴ
 φωνὴ, ἀμὴν, ἀμήν. 
 Περὶ δὲ τοῦ διαψάλματος, πολλάκις μεταξὺ παρεμβεβλημένου,
 ταῦτα λεκτέον. ἡ πρώτη ἐπαγγελία τοῦ θεοῦ ἐν ἀρχῇ λεχθεῖσα
 περιεῖχε, διεθέμην διαθήκην, καὶ, ὤμοσα Δαυὶδ, καὶ τὰ ἑξῆς·
 εἶτα τοῦ διαψάλματος παρατεθέντος, μεταβαλὼν ὁ λόγος τὸ
 πρόσωπον, ἐπιλέγει· ἐξομολογήσονται οἱ οὐρανοὶ τὰ θαυμάσιά
 σου· καὶ πάλιν, ἐπαγγελίας λεχθείσης ἐκ προσώπου τοῦ θεοῦ
 τῆς ἀπὸ τοῦ, ἐθέμην βοήθειαν ἐπὶ δυνατὸν, μέχρι τοῦ, καὶ ὁ
 μάρτυς ἐν οὐρανῷ πιστὸς, πάλιν τοῦ διαψάλματος
 παρεμβληθέντος, μεταβάλλει τὴν διάνοιαν ὁ λόγος, καί φησι·
 σὺ δὲ ἀπώσω καὶ καθεῖλες, ἀνεβάλου τὸν Χριστόν σου. 
 Εἶτα, διεξελθὼν τὰ σκυθρωπότερα, πάλιν ἐντίθησι τὸ
 διάψαλμα, καὶ ἐναλλάττει τὴν διδασκαλίαν φάσκων· ἕως πότε,
 κύριε, ἀποστρέψεις εἰς τέλος; καὶ τὴν εὐχὴν ἀναπέμψας,
 πάλιν τῷ διαψάλματι μεταξὺ κέχρηται, καὶ ἐπιλέγει· ποῦ ἐστι
 τὰ ἐλέη σου τὰ ἀρχαῖα, κύριε; μεταβαλὼν τὴν διά
 
 νοιαν καὶ ἀνακαλούμενος τὰς πρώτας τοῦ θεοῦ ἐπαγγελίας,
 τὰς ἐν ἀρχῇ λεχθείσας· ὥστε λόγον ἔχειν τινὰ καὶ τὰ
 διαψάλματα μεταβολῆς διανοίας ἢ προσώπου ἐναλλαγῆς δι’
 αὐτῶν σημαινομένης. τοῦτο δὲ καὶ ἐπὶ πάντων ἐρεῖς τῶν
 ψαλμῶν ἐν οἷς φέρεται τὸ διάψαλμα· ἢ γὰρ τοῦ προσώπου
 παρίστησιν ἐναλλαγὴν ἢ τῆς διανοίας· ἔστι δ’ ὅτε καὶ
 μεταβολὴ τῆς κατὰ τὸ Ἑβραϊκὸν μελῳδίας. ὅ γε μὴν Ἀκύλας οὐδαμοῦ κέχρηται τῷ
 διαψάλματι· ἀντὶ δὲ τούτου ἐν πᾶσι τοῖς τόποις εἴωθεν
 ἑρμηνεύειν τὸ, ἀεί. ὅπερ ἐχρῆν ἡμᾶς μὴ ἀγνοεῖν. 
 Τὸ δ’ ἐπισφράγισμα παντὸς τοῦ λόγου τό· 
 
 εὐλογητὸς κύριος εἰς τὸν αἰῶνα, 
 γένοιτο, γένοιτο, 
 
 
 κατὰ μὲν τὸν Ἀκύλαν 
 ἀντὶ τοῦ· γένοιτο, 
 πεπιστωμένως, περιέχει,
 κατὰ δὲ τὸν Σύμμαχον 
 ὁμοίως τῷ Ἑβραϊκῷ· ἀμὴν καὶ
 ἀμήν.

Προσευχὴ τῷ Μωσῇ. 
 Κύριε, καταφυγὴ ἐγενήθης ἡμῖν ἐν γενεᾷ καὶ γενεᾷ· 
 πρὸ τοῦ ὄρη ἑδρασθῆναι 
 καὶ πλασθῆναι τὴν γῆν καὶ τὴν οἰκουμένην 
 καὶ ἀπὸ τοῦ αἰῶνος ἕως τοῦ αἰῶνος σὺ εἶ, ὁ θεός. 
 
 
 Δόγμα παιδεύει ὁ λόγος διδάσκων τὸ μὲν θεῖον διαρκὲς
 ὑπάρχειν καὶ ἀίδιον. ὁ γὰρ εἰπὼν θεός· ἐγώ εἰμι ὁ
 ὤν , ἀεὶ ὢν καὶ ὁ αὐτὸς ὢν καὶ εἰς τοὺς ἀπείρους
 αἰῶνας διαμένων οὔποτε
 μεταβάλλει τὴν αὑτοῦ φύσιν. ἡμεῖς δὲ κατὰ καιροὺς παριόντες
 εἰς τὸν βίον χειμάρρου τρόπον ἀπορρέομεν, ἐπεὶ καὶ κατὰ τὸν
 Σολομῶνα· γενεὰ πορεύεται καὶ γενεὰ ἔρχεται,
 καὶ τὰ ἀνθρώπινα πράγματα οὐδὲ πώποτε ἐν ταὐτῷ
 μένει, ἄλλοτε δ’ ἄλλως μεταβάλλοι. ὁ δὲ διαρκὴς καθ’
 ἑκάστην γε
 
 νεὰν κύριος τῶν εἰς αὐτὸν ἐλπιζόντων καταφυγὴ γίνεται . 
 Πρὸ μὲν γὰρ τοῦ κατακλυσμοῦ Ἐνώχ, καὶ εἴ τις ἄλλος τῆς τότε
 γενεᾶς, καταφυγὴν αὐτὸν
 ἔσχηκεν. ἀπολλυμένου δὲ τοῦ τῶν ἀνθρώπων γένους ἐν τῷ
 κατακλυσμῷ πάλιν Νῶε καταφυγὴν 
 αὐτόν, ἀλλ’ οὔ τινα ἕτερον ἐκτήσατο. καὶ μετὰ ταῦτα πάλιν ὁ
 Λὼτ ἐπὶ τῆς Σοδομιτῶν γενεᾶς 
 Ἀβραάμ τε καὶ Ἰσαὰκ καὶ Ἰακὼβ ἐπὶ τῆς ἑαυτῶν ἕκαστος· οὐ
 μὴν ἀλλὰ καὶ Ἰωσὴφ ἐπὶ τῆς κατ’ αὐτὸν γενεᾶς , καὶ Μωσῆς πάλιν ἐπὶ ἄλλης, καὶ
 ἁπαξαπλῶς καθ’ ἑκάστην γενεὰν 
 τὸν ἀεὶ ὄντα κύριον καταφυγὴν 
 ἐσχήκασιν οἱ εἰς αὐτὸν ἠλπικότες. 
 Προτρέπει δὲ διὰ τούτων καὶ ἡμᾶς ὁ λόγος μὴ ἐπί τινα ἕτερον
 παρὰ τὸν θεὸν ἐλπίζειν, παντὶ δὲ καιρῷ καὶ ἡμέρᾳ πάσῃ καὶ
 ὥρᾳ ἐν ἑκάστῃ τε πράξει καὶ μάλιστα ἐν τοῖς περιστατικοῖς
 καιροῖς ἐπ’ αὐτὸν καταφυγεῖν .
 καὶ ἐπειδήπερ οἱ μὲν χειμαζόμενοι στέγης, οἱ δὲ κατὰ τὴν
 θάλασσαν κλυδωνιζόμενοι λιμένος οἵ τε ὑπὸ ἐχθρῶν καὶ
 πολεμίων ἢ καὶ θηρῶν ἀγρίων διωκόμενοι τείχους εἰς
 καταφυγὴν δέονται, πᾶσι δὲ τούτοις ὁ τοῦ θεοῦ ἄνθρωπος κατὰ
 τὸν παρόντα βίον παλαίει, ἀναγκαίως διδάσκεται καταφυγὴν
 ἑαυτοῦ καὶ τεῖχος λιμένα τε σωτήριον ἡγεῖσθαι τὸν ἑαυτοῦ
 κύριον, ἵν’, εἴτε ἐν καιροῖς διωγμῶν ὑπ’ ἐχθρῶν ἐλαυνώμεθα,
 εἴτε ὑπὸ ἀοράτων πολέμων πολεμούμεθα, εἴτε ὑπὸ τῶν
 συσκευάζεσθαι ἡμᾶς πει
 
 ρωμένων ἐπιβουλευοίμεθα, νηφόντως ἐπὶ τὸν κύριον ἡμῶν καὶ
 τὸν θεὸν καταφύγοιμεν τὸν κατὰ γενεὰν
 καὶ γενεὰν ὑπέρμαχον γιγνόμενον
 
 καὶ ὑπερασπιστὴν τῶν ἐπικαλουμένων αὐτόν. 
 Ἀντὶ δὲ τοῦ· ἐν γενεᾷ καὶ
 γενεᾷ, σαφέστερον ὁ Σύμμαχος ἐξέδωκεν εἰπών· ἐν ἑκάστῃ
 γενεᾷ. καὶ πάλιν· 
 
 πρὸ τοῦ ὄρη γενηθῆναι 
 καὶ πλασθῆναι τὴν γῆν καὶ τὴν οἰκουμένην, 
 
 
 συμφώνως ὁμοῦ Ἀκύλας 
 καὶ Σύμμαχός φασιν· 
 
 πρὶν ὄρη τεχθῆναι 
 καὶ ὠδινηθῆναι γῆν καὶ τὴν οἰκουμένην. 
 
 
 Καί μοι δοκεῖ ἡ Ἑβραϊκὴ λέξις φυσικὸν ἀποδεδωκέναι λόγον,
 ἐν αὐτοῖς διδάσκουσα μὴ ἀρχῆθεν συνυπάρξαι τῇ γῇ τὰ ἐν αὐτῇ
 ὄρη, ἀλλ’ ἀναφυῆναι δίκην τῶν τικτομένων. διὸ εἴρηται·
 πρὸ τοῦ ὄρη γενηθῆναι, ἤ·
 πρὶν ὄρη τεχθῆναι. καὶ
 εἰκὸς ἅμα τὸ τεχθῆναι τὰ
 ὄρη καὶ προβληθῆναι ἀπὸ
 τῆς γῆς καταλλήλως τοῖς βρέφεσιν, μὴ ὁποῖα νῦν τὸ μέγεθος
 ὑποστῆναι, ἀλλ’ ἄρτι μὲν γεννηθέντα καὶ τεχθέντα ὥσπερ τὰ ἀρτιγενῆ τῶν βρεφῶν μικρὰ καὶ
 ἐλάχιστα ὑπάρξαι, τῷ δὲ μακρῷ αἰῶνι αὔξην καὶ μέγεθος
 ἐπιδοῦναι. 
 Φασὶ γοῦν εἰς ἔτι δεῦρό τινες τῶν φυσιολόγων αὔξειν τὰ ὄρη
 καὶ τὰς πέτρας μείζους ἑαυτῶν γίνεσθαι κατά τινας
 λανθανούσας ἡμᾶς διὰ μακρῶν περιόδων βραχυτάτας προσθήκας.
 ἐπεὶ δὲ καὶ ὠδινηθῆναι τὴν γῆν καὶ
 τὴν οἰκουμένην εἰρήκασιν οἱ ἑρμηνεύσαντες
 ἐξακολουθήσαντες τῷ Ἑβραϊκῷ, μήποτε καὶ ἐπὶ τῆς γῆς τὸ παραπλήσιον τοῖς ὄρεσι νοῆσαι προσήκει, ὡς ἐξ
 ἑτέρου στοιχείου προελθούσης καὶ αὐτῆς καὶ πρότερον μὲν
 ὠδινηθείσης δίκην τῶν
 κυοφορουσῶν καὶ ἐν τῷ τίκτειν ὑπομενουσῶν ὠδῖνας; 
 Εἰ δ’ οὖν συνέστηκεν ὁ τῶν
 
 φυσικῶν λόγος ὁ φάσκων πρῶτον στοιχεῖον γεγονέναι τὸ ὕδωρ,
 εἴθ’ ἐξ ὕδατος καὶ τῆς ὑγρᾶς οὐσίας ὑποστῆναι τὰ λοιπὰ
 στοιχεῖα, εἴποι ἄν τις τοῦτο καὶ ἐπὶ τῆς παρούσης γραφῆς
 σημαίνεσθαι δηλούσης, ὅτι ἦν ὅτε ἐν ἑτέρῳ οὖσα ἡ γῆ
 στοιχείῳ ἀφανὴς ἦν κυουμένη καὶ συλλαμβανομένη ἐν τῇ φύσει
 τῆς ὑγρᾶς οὐσίας. διὸ καὶ ἐν τῇ κοσμοποιίᾳ εἴρηται·
 ἡ δὲ γῆ ἦν ἀόρατος καὶ ἀκατασκεύαστος, καὶ σκότος
 ἐπάνω τῆς ἀβύσσου. ἀλλ’ ὕστερον ὥσπερ
 ἀπογεννηθεῖσα προῆλθεν ἐκ τῆς τῶν ὑδάτων οὐσίας, οὐκ ἄνευ
 θείας δυνάμεως καὶ κρείττονος ἀνάγκης ἐπιτεθείσης αὐτῇ.
 αὕτη δὲ ἦν ἡ τοῦ δημιουργοῦ βούλησις. 
 Ὡς γὰρ ἐπὶ τῶν κυοφορουσῶν γυναικῶν βίας καὶ ἀνάγκης
 ἐπελθούσης αὐταῖς τὸ κατὰ γαστρὸς προάγεται τοῦ ὁρισμένου
 χρόνου τῆς ἀποτέξεως ἐπιστάντος, καθ’ ὃν ὠδίνουσαι
 τίκτουσιν, τὸν αὐτὸν τρόπον δυνάμει καὶ σοφίᾳ τοῦ τῶν ὅλων
 δημιουργοῦ τὴν γῆν καὶ τὴν τῶν
 ἀνθρώπων οἰκουμένην τὰ ὕδατα
 προηνέγκατο. καὶ τοῦτ’ ἐπληροῦτο, ὁπηνίκα εἶπεν ὁ
 θεός· συναχθήτω τὰ ὕδατα ὑποκάτω τοῦ οὐρανοῦ εἰς
 συναγωγὴν μίαν, καὶ ὀφθήτω ἡ ξηρά· καὶ ἐγένετο οὕτως.
 θέα γάρ μοι τῇ διανοίᾳ τὴν γῆν ἔνδον ἐν τοῖς ὕδασι
 πάλαι πρότερον ἐγκεκρυμμένην τρόπον τε ἰλύος ἀναλελυμένην
 καὶ τῷ πλήθει τῶν ὑδάτων ἀνακεκραμένην, ὡς ἀφανῆ εἶναι καὶ
 ἀόρατον, διὸ λέγεσθαι· ἡ δὲ γῆ ἦν ἀόρατος καὶ
 ἀκατασκεύαστος, εἶθ’ ὕστερον βουλήσει θεοῦ
 αὐτὴν συναγομένην πιλοῦσθαι πρότερον καὶ συμπήγνυσθαι καὶ
 
 μετὰ ταῦτα ἀθρόως ἀναδοθεῖσαν
 
 εἰς φῶς προελθεῖν καὶ ἀνακύψαι εἰς καθαρὸν ἀέρα. 
 Καὶ ἰδέ, ὡς οὐδὲν τῶν γεννωμένων ἀπὸ γαστρὸς διαφέρειν
 ἐδόκει τότε. ὅτε μὲν οὖν προβέβλητο τῶν ὑδάτων ἀνακύψασα,
 τικτομένη καὶ γεννωμένη ἐῴκει· πρὸ δὲ τῆς γεννήσεως ἔνδον
 ἐν τοῖς ὕδασι συμπηλουμένη πηγνυμένη τε καὶ δίκην ἰλύος ἐπὶ
 τὸ οἰκεῖον βάρος ὑφισταμένη καὶ συνιζάνουσα τὸ τηνικαῦτα
 συνελαμβάνετο, ὡς ὕστερον δὲ καὶ ὠδινηθεῖσα ἀπετέχθη καὶ
 γέγονεν οἰκητήριον τῶν ἐπὶ γῆς ζώων. 
 Ἀλλὰ πρὸ τοῦ ταῦθ’ οὕτω γενέσθαι καὶ πρό γε τῆς τοῦ κόσμου
 συστάσεως σύ, φησίν, αὐτὸς
 εἶ, ὁ θεός. καὶ καλῶς γε οὐ·
 σὺ ἦσθα , φησίν, ἀλλά· σὺ εἶ . ὁ γὰρ αὐτὸς καὶ ἦς, καὶ
 εἶ, καὶ ἔσῃ· μᾶλλον δὲ ὁ
 αὐτὸς ἀεὶ ὢν τυγχάνεις, καὶ ὁ
 αὐτὸς εἶ κατὰ τὴν φάσκουσαν θεολογίαν· 
 
 σὺ δὲ ὁ αὐτὸς εἶ, καὶ τὰ ἔτη σου οὐκ ἐκλείψουσιν. 
 
 
 Οὐδὲ γὰρ θέμις ἐπ’ αὐτοῦ φάναι τό· ἦς, ἢ τό· ἦν, ἢ τό· ἔσται. τὰ μὲν γὰρ τοῦ παρῳχηκότος, τὰ
 δὲ τοῦ μέλλοντος ἔσεσθαι χρόνου δηλωτικὰ τυγχάνει, ὧν οὐδὲν
 ἁρμόζει τῇ θείᾳ προσηγορίᾳ. μόνον γὰρ αὐτῇ τὸ ἀεὶ εἶναι
 ἁρμόττει. διὸ σφόδρα ἀκριβῶς ἐνταῦθά τε εἴρηται· 
 
 ἀπὸ τοῦ αἰῶνος ἕως τοῦ αἰῶνος σὺ εἶ, ὁ θεός, 
 
 
 καὶ ἐν ἑτέροις τό· 
 
 σὺ δὲ ὁ αὐτὸς εἶ, καὶ τὰ ἔτη σου οὐκ ἐκλείψουσιν. 
 
 
 Τηρητέον δέ, ὅτι ἐν τῷ· κύριε, καταφυγὴ
 ἐγενήθης ἡμῖν, τό· κύριε, οὐ διὰ τοῦ τετραγράμμου φέρεται παρ’
 Ἑβραίοις, ἀλλὰ διὰ τῶν κοινῶν καὶ συνήθων γραφόμενον
 στοιχείων τῶν καὶ ἐπὶ τῆς ἀνθρωπίνης προσηγορίας
 ταττομένων, εἴποτε τὸν ἐν ἀνθρώποις δεσπότην κύριον καλοῖμεν. κατὰ τὰ αὐτὰ γὰρ
 
 καὶ ἐπὶ τοῦ παρόντος τό· Ἀδωναΐ, ἡρμήνευται εἰς τὸν κύριον
 τοῦ τετραγράμμου ὀνόματος· ὃ τὴν ἀπόρρητον τοῦ θεοῦ
 θεολογίαν σημαίνει, μὴ κειμένου κατὰ τὴν παροῦσαν λέξιν,
 ἀλλὰ τοῦ δεσπότου μάλιστα εὐκαίρως ὠνομασμένου εἰς
 παράστασιν τοῦ κήδεσθαι αὐτὸν καὶ φροντίζειν τῶν αὑτοῦ
 οἰκετῶν, ὧν καὶ καταφυγὴ 
 τυγχάνει. 
 Καὶ ὅρα, μήποτε ἐπὶ τὸν θεὸν λόγον ἀναφέρεται ἡ παροῦσα
 διδασκαλία. οὐδὲ γὰρ μακρὰν ἀπᾴδει ἡ ἐνταῦθα φήσασα λέξις·
 πρὸ τοῦ ὄρη γενηθῆναι καὶ πλασθῆναι
 τὴν γῆν καὶ τὴν οἰκουμένην σὺ εἶ, ὁ θεός, τῆς
 παρὰ Σολομῶνι ἐκ προσώπου τῆς σοφίας φασκούσης· πρὸ
 τοῦ ὄρη ἑδρασθῆναι, πρὸ δὲ πάντων βουνῶν γεννᾷ με,
 δι’ ὧν ἔοικεν αἰνίττεσθαι τὰς ἀσωμάτους καὶ
 ἀγγελικὰς δυνάμεις, ὧν προϋπάρχειν τὸν τοῦ θεοῦ λόγον καὶ
 τὴν σοφίαν τοῦ θεοῦ αὕτη ἡ σοφία διδάσκει.

Μὴ ἀποστρέψῃς ἄνθρωπον εἰς ταπείνωσιν. 
 καὶ εἶπας· ἐπιστρέψατε, οἱ υἱοὶ τῶν ἀνθρώπων. 
 ὅτι χίλια ἔτη ἐν ὀφθαλμοῖς σου, 
 ὡς ἡ ἡμέρα ἡ ἐχθὲς, ἥτις διῆλθεν, 
 καὶ φυλακὴ ἐν νυκτί. 
 τὰ ἐξουδενώματα αὐτῶν ἔτη ἔσονται. 
 τὸ πρωὶ ὡς ἡ χλόη παρέλθοι, 
 τὸ πρωὶ ἀνθήσαι καὶ παρέλθοι, 
 τὸ ἑσπέρας ἀποπέσοι, σκληρυνθείη καὶ ξηρανθείη. 
 ὅτι ἐξελίπομεν ἐν τῇ ὀργῇ σου 
 καὶ ἐν τῷ θυμῷ σου ἐταράχθημεν. 
 
 
 Ἐπειδὴ Μωσέως ὑπάρχειν τὰς παρούσας φωνὰς ἡ προγραφὴ
 διδάσκει, πειρώμενος αὐτὰς ἐφαρμόσαι τῷ Μωσέως προσώπῳ
 ἐφίστημι, μήποτε λανθάνουσαν διὰ τούτων ὁ λόγος παραδίδωσι
 προφητείαν Μωσέως. οὐδὲ γὰρ ψαλμὸς εἶναί μοι δοκεῖ, ἀλλ’ ὡς
 ἡ προγραφὴ διδάσκει,
 
 προσευχὴ τοῦ 
 
 Μωσῆ. ζητῶ δέ, κατὰ ποῖον ἄρα
 καιρὸν ταύτῃ κέχρηται τῇ προσευχῇ Μωσῆς, καὶ εἴπερ αὐτῷ ἢ μᾶλλον τῷ λαῷ
 κατάλληλος τυγχάνει, πότερον τῇ γενεᾷ τῇ κατ’ αὐτὸν καὶ τῷ
 συνόντι αὐτῷ λαῷ ἢ τῇ μετ’ ἐκείνους διαδοχῇ ἐφαρμοστέον
 αὐτήν. ὅτι μὲν οὖν οὐκ εἰς αὐτὸν προσήκει τὰ προκείμενα
 ἀναφέρειν, οἶμαι πάνθ’ ὁντινοῦν ὁμολογήσειν. πῶς γὰρ
 δύναται Μωσῆς, ὁ ἄνθρωπος τοῦ
 θεοῦ , περὶ ἑαυτοῦ λέγειν· 
 
 ὅτι ἐξελίπομεν ἐν τῇ ὀργῇ σου, 
 
 
 ἢ κατὰ τὸν Σύμμαχον · 
 
 ὅτι ἀνηλώθημεν ἐν τῇ ὀργῇ σου, 
 καὶ ἐν τῷ θυμῷ σου ἐταράχθημεν· 
 ἔθου τὰς ἀνομίας ἡμῶν ἐναντίον σου· 
 
 
 καὶ πάλιν· αἱ ἡμέραι ἡμῶν ἐξέλιπον ἐν
 τῇ ὀργῇ σου, καὶ πάλιν· 
 
 τίς γινώσκει τὸ κράτος τῆς ὀργῆς σου 
 καὶ ἀπὸ τοῦ φόβου σου τὸν θυμόν σου; 
 
 
 Ἀλλ’ ὅτι μὲν ταῦτα οὐκ ἂν εἰς τὸν Μωσέα ἀναφέροιτο, οὐ
 μόνον ἀπὸ τοῦ πάντα περὶ ὀργῆς 
 θεοῦ εἰρῆσθαι, ἀλλὰ καὶ ἀπὸ τοῦ πληθυντικῶς προενηνέχθαι τὰ
 εἰρημένα, δῆλόν ἐστιν. εἰκὸς οὖν τινα ἐπὶ τὸν συνόντα αὐτῷ
 κατὰ τὴν ἔρημον λαὸν ταῦτα ἀναφέρειν· ἀλλ’ οὐδὲ τοῦτο
 συγχωρεῖ νοεῖν ὁ λόγος. τί γὰρ καί φησιν· 
 
 τὸ πρωὶ ὡς ἡ χλόη παρέλθοι, 
 τὸ πρωὶ ἀνθήσαι καὶ παρέλθοι· 
 τὸ ἑσπέρας ἀποπέσοι, σκληρυνθείη καὶ ξηρανθείη· 
 ὅτι ἐξελίπομεν ἐν τῇ ὀργῇ σου; 
 
 
 Οὐκοῦν οὐ τῷ πρωί φησιν ἐκλελοιπέναι , ἀλλὰ τὸ μὲν πρωὶ ὡς ἡ χλόη
 παρέλθοι, καὶ πάλιν οὐ· κατὰ τὸ
 πρωὶ ἀποπέσοι, οὐδέ· κατὰ τὸ πρωὶ
 σκληρυνθείη καὶ ξηρανθείη, ἀλλ’· ἀνθήσαι, φησὶν ὁ λόγος, κατὰ τὸ πρωὶ καὶ παρέλθοι. τὸ δὲ ἀποπεσεῖν 
 
 καὶ σκληρυνθῆναι καὶ ξηρανθῆναι ἑσπέρας ἔσεσθαί φησι
 λέγων· 
 
 τὸ ἑσπέρας ἀποπέσοι, σκληρυνθείη καὶ
 ξηρανθείη, 
 
 καὶ τό· 
 
 ὅτι ἐξελίπομεν ἐν τῇ ὀργῇ σου, 
 
 
 κατὰ τὸ ἑσπέρας ἔσεσθαι εἴρηται. ἐν τούτῳ γὰρ, φησίν,
 ἐξελίπομεν· ἐπειδήπερ τὸ πρωὶ 
 ἄνθης γενομένης καὶ χλόης καὶ
 προσκαίρου τινὸς ὡραϊσμοῦ κατὰ τὴν
 ἑσπέραν σκληρυνθεῖσα ἡ χλόη καὶ ἀποξηρανθεῖσα ἡ ἄνθη ἐξέλιπεν. 
 
 Καὶ τὰ μὲν τῆς λέξεως τῆς παρούσης προσευχῆς τοῦτον ἔχει τὸν τρόπον. τὰ δὲ τῆς
 διανοίας οὐκ ἐπιτρέπει ἐπὶ τοὺς Μωσέως χρόνους καὶ τὴν κατ’
 αὐτὸν γενεὰν συνάγειν τὰ εἰρημένα. οὐ γὰρ ἑσπέρα ἦν τότε, οὐδὲ τὰ ὕστατα τοῦ
 ἐκ περιτομῆς λαοῦ· ἀρχαὶ δὲ ἦσαν αὐτῶν, καὶ τότε πρῶτον
 αὐτοῖς ἀνατετάλκει τὸ ἐκ θεοῦ φέγγος. διὸ καὶ τὸ πρωὶ ὠνομάσθη ἡ τοῦ τότε καιροῦ
 κατάστασις καὶ ἡ τοῦ θεοῦ εἰς αὐτοὺς ἐπισκοπή. ἑσπέρα δὲ τότε αὐτοῖς γέγονεν ἡ ἐπὶ
 συντελείᾳ τοῦ αἰῶνος, καθ’ ἣν ἔδυ αὐτοῖς ὁ τότε ἀνατείλας
 λόγος. ἀλλὰ τότε μὲν ἀνατετάλκει καὶ πρωίαν αὐτοῖς
 εἰργάζετο, ὅτε καὶ ἤνθει τὰ κατ’ αὐτοὺς πράγματα, οὐ
 παρέμεινε δὲ ἐν τῇ ἀληθείᾳ. ἀλλὰ γὰρ ἀνθήσαντα παρῆλθε καὶ σκιᾶς δίκην παρέδραμε.
 διὸ λέλεκται· 
 
 τὸ πρωὶ ὡς ἡ χλόη παρέλθοι. 
 
 
 Μετὰ δὲ τὴν Μωσέως τελευτὴν πάλιν ἐν τοῖς μετὰ ταῦτα
 χρόνοις ἐπιδόντες εἰς αὔξησιν καὶ μείζονα φυὴν οὐδὲ οὕτως
 διέμειναν, ἀλλὰ παρῆλθον · διὸ
 καὶ δεύτερον λέλεκται· 
 
 τὸ πρωὶ ἀνθήσαι καὶ παρέλθοι. 
 
 
 Τὰ δέ γε τε
 
 λευταῖα αὐτῶν μετὰ ταῦτα σημαίνεται διὰ τοῦτο· 
 
 ἑσπέρας ἀποπέσοι καὶ σκληρυνθείη καὶ ξηρανθείη. 
 
 
 Tὸ γὰρ
 
 παλαιούμενον καὶ γηράσκον ἐγγὺς ἀφανισμοῦ. ὃ δὴ καὶ περὶ
 αὐτοῖς γέγονεν ἐπιδύντος αὐτοῖς τοῦ τῆς δικαιοσύνης ἡλίου,
 κατὰ τὴν φήσασαν προφητείαν· καὶ δύσεται ὁ ἥλιος ἐπὶ
 τοὺς προφήτας τοὺς πλανῶντας τὸν λαόν μου. 
 ὥσπερ γὰρ περὶ τῶν δικαίων ἐλέχθη τό· ἀνατελεῖ τοῖς
 φοβουμένοις αὐτὸν ἥλιος δικαιοσύνης, οὕτω καὶ
 περὶ τῶν ἀσεβῶν εἴρηται τό· δύσεται ὁ ἥλιος
 ἐπὶ τούσδε, καὶ πάλιν ἀλλαχοῦ· καὶ
 δύσεται ὁ ἥλιος μεσημβρίας, καὶ ἡ σελήνη οὐ δώσει τὸ
 φέγγος αὐτῆς. 
 
 Ἐπὶ συντελείᾳ τοίνυν τοῦ αἰῶνος μετὰ τὴν τοῦ σωτῆρος ἡμῶν
 παρουσίαν, ὅτε αὐτοῖς ἡ ἑσπέρα 
 ἐπῆλθε δύντος αὐτοῖς ὡς ἀληθῶς τοῦ τῆς ἀληθείας φωτός, ἡ
 ἔκπτωσις αὐτῶν καὶ ἡ ἀποβολὴ τέλους ἔτυχε καὶ τὸ παρὸν
 ἐπληρώθη λόγιον φῆσαν· 
 
 τὸ ἑσπέρας ἀποπέσοι, σκληρυνθείη καὶ ξηρανθείη, 
 ὅτι ἐξελίπομεν ἐν τῇ ὀργῇ σου, 
 καὶ ἐν τῷ θυμῷ σου ἐταράχθημεν. 
 
 
 Καί μοι δοκεῖ διὰ τούτων ὁ Μωσῆς προσευχὴν συντάξαι ἁρμόζουσαν τῇ καταστάσει τοῦ
 λαοῦ τῇ μετὰ τὴν παρουσίαν τοῦ σωτῆρος ἡμῶν. προφήτης γὰρ
 ὢν προγνώσει τε θείᾳ τὸ τέλος αὐτῶν τῆς ἀποβολῆς καὶ τὴν
 ἐσχάτην ἀπόπτωσιν συνορῶν φάρμακον αὐτοῖς σωτήριον καὶ
 θεραπευτικὸν ὑπετίθετο τὴν παροῦσαν προσευχὴν ἐν ἀπορρήτοις, ὡς εἰκός, παραδοὺς
 αὐτὴν ἔξωθεν τῆς ἄλλης αὐτοῦ γραφῆς τοῖς δυναμένοις τὰ
 ἀπόρρητα παρ’ ἑαυτοῖς κατέχειν· παρ’ οἷς καὶ εἰκὸς
 φυλάττεσθαι αὐτήν, ἧν ἰδιαζόντως καὶ λεληθότως μέχρι
 
 πολλοῦ ὕστερόν γε μὴν ἐγκαταλεχθῆναι ἀναγκαίως τῇ βίβλῳ
 τῶν Ψαλμῶν, ὡς ἂν μὴ τῷ μακρῷ χρόνῳ διαπέσοι λαθοῦσα τοὺς
 πολλοὺς καὶ ἀμεληθεῖσα. 
 Ἵν’ οὖν σώζοιτο καὶ παραμένοι γινωσκομένη ὑπὸ πάντων, τῇ
 βίβλῳ τῶν Ψαλμῶν παρενεβλήθη, μὴ οὖσα ψαλμός. οὐδὲ γὰρ
 ψαλμοῦ τι περιέχει. θυμηδίας γὰρ ὁ ψαλμός, ἡ δὲ παροῦσα
 προσευχὴ ὀργῆς μνημονεύει
 καὶ θυμοῦ θεοῦ καὶ ἑτέρων σκυθρωπῶν· ἱλάσκεται τὸ θεῖον
 ὑπὲρ τῶν ἀποπεπτωκότων, τὸν ἱλασμὸν τοῦτον Μωσέως διὰ τῆς
 προσευχῆς διδάσκοντος λέγειν τὸν ἀποπεσόντα τοῦ θεοῦ λαὸν
 μετὰ τὴν τοῦ σωτῆρος ἡμῶν παρουσίαν. 
 Καί μοι δοκεῖ οὐκ ἀσκόπως μετὰ τὸν πη ψαλμὸν καὶ
 τὰ δι’ αὐτοῦ περὶ τοῦ σπέρματος Δαυὶδ καὶ τοῦ ἐπηγγελμένου
 αὐτῷ θρόνου θεσπισθέντος ἡ παροῦσα προσευχὴ Μωσέως συνῆφθαι, μετά τινος δὲ
 βαθυτέρας θεωρίας αἰνιττομένου τοῦ λόγου ἀπόπτωσιν ἔσεσθαι
 καὶ ἀποβολὴν τοῦ Ἰουδαίων ἔθνους μετὰ τὴν παρουσίαν τοῦ ἐκ
 σπέρματος Δαυὶδ προελευσομένου· ὃ δὴ καὶ ἐπισφραγίζεται ἡ
 τῶν πραγμάτων ἔκβασις. 
 Ἀλλὰ γὰρ προσευχὴν αὐτοῖς
 παραδίδωσιν ὁ Μωσῆς προφητικῇ δυνάμει ἐφαρμόσας τοὺς ἐν τῇ
 προσευχῇ λόγους τῷ προσώπῳ τοῦ ἐκπεσόντος καὶ ἀποβληθέντος
 λαοῦ. ἐπὰν οὖν λέγῃ· 
 
 μὴ ἀποστρέψῃς ἄνθρωπον εἰς ταπείνωσιν· 
 καὶ εἶπας· ἐπιστρέψατε, οἱ υἱοὶ τῶν ἀνθρώπων, 
 
 
 τοῦτόν μοι δοκεῖ διδάσκειν αὐτοὺς τὸν νοῦν προσευχομένους
 λέγειν· ὦ κύριε, σὺ κατὰ χρόνους ἡμῖν γέγονας καταφυγὴ καὶ καθ’ ἑκάστην γενεάν.
 πρῶτον μὲν γὰρ ἐν Αἰγύπτῳ τυγχάνουσιν
 
 ἡμῖν καὶ ὑπὸ τοῦ Φαραῶ καὶ τῶν Αἰγυπτίων καταπονουμένοις
 καταφυγὴ γέγονας· πάλιν δ᾿
 ἐπὶ τῆς ἐρήμου πολεμούμενοι, τοτὲ μὲν ὑπὸ τοῦ Ἀμαλήκ, τοτὲ
 δὲ ὑπὸ τοῦ Χαναναίου, σὲ καταφυγὴν ἐσχήκαμεν· οὐ μὴν ἀλλὰ καὶ
 εἰσελθόντες εἰς τὴν γῆν τῆς ἐπαγγελίας ὑπὸ ἀλλοφύλοις τε
 γενόμενοι πολλάκις τε καὶ μετὰ ταῦτα ἐπὶ τῶν βασιλέων ἡμῶν
 καὶ τέλος ἐπὶ τῆς εἰς Βαβυλῶνα αἰχμαλωσίας σὲ
 
 καταφυγὴν ἔσχομεν· καὶ νῦν
 τοιγαροῦν ἱκετεύομεν τῶν ὁμοίων παρὰ σοῦ τυχεῖν καί σε
 κτήσασθαι καταφυγήν · διὸ
 δεόμεθα· 
 
 μὴ ἀποστρέψῃς ἄνθρωπον εἰς ταπείνωσιν, 
 
 
 τουτέστιν· μὴ ἀποστρέψῃς ἡμᾶς
 εἰς τελείαν ἀπόπτωσιν καὶ
 ταπείνωσιν . σὺ γὰρ τῇ σῇ
 φιλανθρωπίᾳ εἶπας καὶ κηρύγματα
 πᾶσιν ἀνθρώποις ἐξενήνοχας λέγων· ἐπιστρέψατε, οἱ υἱοὶ τῶν ἀνθρώπων. εἰ δὴ οὖν
 πάντα τὰ ἔθνη καὶ πάντας τοὺς υἱοὺς τῶν
 ἀνθρώπων προσκέκληταί σου ἡ φιλανθρωπία, καὶ
 τοὺς πάλαι ἀποστραφέντας ἀπὸ
 σοῦ, καὶ δαίμοσι καὶ πνεύμασι πονηροῖς καταδουλωθέντας
 ἐπιστραφῆναι ἐπὶ σὲ
 κελεύσεις, μηδὲ ἡμᾶς ἀποστραφῇς , μηδὲ εἰς παντελῆ ἐρήμωσιν καταλείπῃς
 ἐλθεῖν τοὺς πάλαι σου γενομένους οἰκείους, οἵτινες πρὸς
 ὀλίγον ἀνθήσαντες χειμάρρου δίκην παρεδράμομεν. 
 Τὰ γοῦν χίλια ἡμῶν ἔτη, ἐν οἷς ἠκμάσαμεν, ταῦτα παρῆλθεν ὡς ἡ
 ἡμέρα ἡ ἐχθές, ἥτις διῆλθεν. γενόμενος δὲ ἐν
 τούτοις ἐφίστημι πῶς εἴρηται τὰ χίλια ταῦτα ἔτη· εἰ
 μὲν γὰρ ἕνεκεν δοξολογίας τοῦ θεοῦ καὶ εἰς παράστασιν τῆς
 ἀϊδίου ζωῆς τοῦ θεοῦ, οὐδὲν
 
 οἶμαι τὸν λόγον μεγαλοπρεπὲς περιέχειν. οὐδὲ γὰρ τὸν
 σύμπαντα αἰῶνα, οὐδὲ τὸν ἀπὸ πρώτης κτίσεως τοῦ κόσμου καὶ
 μέχρι τῆς συντελείας παρατείνοντα χρόνον τὸ ἀκαρὲς ἡγοῦμαι
 εἶναι, οὐχ ὅτι τῆς ἡμέρας, ἀλλ’ οὐδὲ τῆς βραχυτάτης ὥρας
 παραθέσει τῆς ἀνάρχου καὶ ἀγεννήτου ζωῆς τοῦ θεοῦ πρὸ
 πάντων ὑπάρχοντος αἰώνων καὶ πρὸ παντὸς ἐπινοουμένου καὶ
 εἰς ἄπειρον ἐκτεινομένου λογισμοῦ ὑπέρ τε τοὺς μετὰ ταῦτα
 ἀπεράντους καὶ ἀτελευτήτους αἰῶνας διαρκοῦντος. 
 Διόπερ ἕτερόν μοι δοκεῖ νοῦν ὑποβάλλειν ἡ παροῦσα προσευχὴ διδάσκουσα τὸν λαὸν
 λέγειν· 
 
 ὅτι χίλια ἔτη ἐν ὀφθαλμοῖς σου 
 
 
 ὡς ἡ ἡμέρα ἡ ἐχθές, ἥτις διῆλθεν,
 
 
 
 καὶ φυλακὴ ἐν νυκτί. 
 
 Τὰ γοῦν σεμνὰ τῆς Ἱερουσαλήμ, ἐν οἷς τὸ πᾶν ἔθνος αὐτῶν
 ἤκμασέν τε καὶ ἤνθησεν ἐν ἡμέραις, ὥσπερ καὶ ἐν φωτὶ
 γέγονεν, ταῦτ’ ἦν τὰ χίλια ἔτη .
 ἐπὶ μόνοις γὰρ χιλίοις ἔτεσι συνέστηκε καὶ διήρκεσε τὰ τῆς
 ἐν τῷ τόπῳ λατρείας, ἃ δὴ καὶ ἀριθμεῖται τοῦτον τὸν τρόπον.
 ἀπὸ μὲν τῆς πρώτης τοῦ ἱεροῦ κατασκευῆς καὶ τῶν Σολομῶνος
 χρόνων μέχρις τῆς ὑπὸ Βαβυλωνίων πολιορκίας ἔτη συνάγεται
 υλβ · μετὰ δὲ ταῦτα εἰς ἔρημον περιστάντος τοῦ
 τόπου αὖθις Ἰησοῦς καὶ Ζοροβάβελ ὁ τοῦ Σαλαθιὴλ κατὰ τὸ
 δεύτερον ἔτος Δαρείου τοῦ Πέρσου ἀνανεοῦσι τὸν οἶκον· ἐξ
 ἐκείνου τε καὶ ἐπὶ τὸ πεντεκαιδέκατον ἔτος Τιβερίου
 καίσαρος ἔτη συνάγεται φμη , ὥστε εἶναι τὰ πάντα
 ϡπ · διέμεινέν τε χειμαζομένη καὶ ἀστατοῦσα ἡ
 πόλις μετὰ τὴν κατὰ τοῦ σωτῆρος ἡμῶν
 
 ἐπιβουλὴν αὐτῶν ἑτέροις ἔτεσι μ , μεθ’ ἃ ὁ
 παντελὴς αὐτοὺς μετῆλθεν ὄλεθρος καὶ ἡ ὑστάτη πολιορκία, ἡ
 ὑπὸ Ῥωμαίων γενομένη κατὰ Τίτον καὶ Οὐεσπασιανὸν
 αὐτοκράτορας. ταῦτ’ οὖν ἦν τὰ χίλια
 ἔτη περὶ ὧν εἴρηται· 
 
 ὡς ἡ ἡμέρα ἡ ἐχθὲς, ἥτις διῆλθεν. 
 
 
 
 Διελθόντα γὰρ ταῦτα καὶ μηκέτι
 ὄντα ἀποκλαίονται οἱ διὰ τῆς προσευχῆς τὸν θεὸν ἱλεούμενοι. ἀλλὰ καὶ ὡς
 φυλακὴν νυκτερινὴν ταῦτά
 φασι τὰ χίλια ἔτη
 παρεληλυθέναι . λύχνος γὰρ ἦν ὁ Μωσέως νόμος ἐν
 νυκτὶ φαίνων αὐτοῖς, ἀλλὰ καὶ οἱ προφῆται οἱ μετὰ Μωσέα
 λύχνοι ἦσαν ἢ καὶ ἀστέρες ἐν νυκτὶ φαίνοντες, οὔπω τοῦ
 φωτὸς
 
 τοῦ ἡλιακοῦ, τουτέστι τοῦ σωτηρίου λόγου, τὴν οἰκείαν
 ἡμέραν τε καὶ μεσημβρίαν πᾶσι τοῖς ἔθνεσιν ἐπιλάμψαντος. 
 
 Φυλακὴ δὲ νυκτερινὴ καιρός τις ὠνόμασται τῆς νυκτός·
 τοῦτο δὲ νοήσεις ἀπὸ τοῦ εὐαγγελίου, ἐν ᾧ εἴρηται·
 τετάρτῃ δὲ φυλακῇ τῆς νυκτὸς ἦλθεν ὁ Ἰησοῦς
 περιπατῶν ἐπὶ τῆς θαλάσσης, καὶ πάλιν·
 εἰ ᾔδει ὁ οἰκοδεσπότης ποίᾳ φυλακῇ ὁ κλέπτης
 ἔρχεται. δηλοῦται τοίνυν τὰ χίλια ἔτη οὐχ ὡς
 ἡμέρα ἡ παρελθοῦσα καὶ μηκέτ’ οὖσα μόνον, ἀλλὰ
 καὶ ὡς βραχύ τι μόριον νυκτός, ὡς μηδὲ ὅλην νύκτα νοῆσαι,
 ἀλλὰ μέρος τι ταύτης, ἐν ᾧ τὴν φυλακὴν τῆς σωματικῆς τοῦ νόμου λατρείας
 περιεῖπον. τούτοις ἑξῆς εἴρηται· 
 
 τὰ ἐξουδενώματα αὐτῶν ἔτη ἔσονται. 
 
 
 Δοκεῖ δὲ μοι καὶ ἡ τούτου διάνοια τοιαύτη τις εἶναι· τὰ
 ἔτη αὐτῶν 
 ἐξουδενώματα ἔσονται . οὐκ ἔτι
 γὰρ ἔντιμα ἔτη , οὐδὲ σπουδαῖα
 καὶ ἀναγκαῖα, ἀλλ’ ἐξουθενη 
 
 μένα καὶ εἰς τὸ μηδὲν
 λελογισμένα γενήσεται. πῶς δὲ εἰς οὐδὲν λελογισμένα
 γενήσεται αὐτῶν τὰ ἔτη , διασαφεῖ λέγων ἑξῆς· 
 
 τὸ πρωὶ ὡς ἡ χλόη παρέλθοι, 
 
 τὸ πρωὶ ἀνθήσαι καὶ παρέλθοι, 
 
 τὸ ἑσπέρας ἀποπέσοι, σκληρυνθείη καὶ ξηρανθείη, 
 ὅτι ἐξελίπομεν ἐν τῇ ὀργῇ σου. 
 
 
 Πάλαι μὲν οὖν, φησίν, ὅτε ἀρχὰς εἶχε τὰ καθ’ ἡμᾶς καὶ ἐν
 πρωίᾳ ἦμεν, γεγόναμεν ὡς ἡ
 χλόη · ἀλλὰ παρελθούσης ἐκείνης τῆς γενεᾶς παρῆλθεν ἡ χλόη· ἢ μετὰ ταῦτα δὲ
 ἠνθήσαμεν μεῖζόν τε καὶ
 πλέον τῆς χλόης ἐσχήκαμεν, ὥστε καὶ ἄνθος ἐν ἡμῖν
 εὑρεθῆναι· καὶ τοῦτο δὲ παρῆλθε 
 τὸ ἄνθος. ἐπ’ ἐσχάτων δὲ τῶν καιρῶν δύντος ἡμῖν παντελῶς
 τοῦ φωτὸς καὶ ἑσπέρας ἡμᾶς
 καταλαβούσης ἀποπεπτώκαμεν 
 σκληρυνθέντες καὶ ξηρανθέντες. 
 καὶ ταῦτα πεπόνθαμεν, 
 
 ὅτι ἐξελίπομεν ἐν τῇ ὀργῇ σου 
 καὶ ἐν τῷ θυμῷ σου ἐταράχθημεν. 
 
 
 Δύναται δὲ καὶ καθ’ ἑτέραν διάνοιαν φυσικὸν λόγον
 ἀποδιδόναι διὰ τούτων ἡ λέξις, ὡς τῆς ἀνθρωπίνης φύσεως ἐν
 μὲν τῇ νεότητι δίκην ἁπαλῆς χλόης βλαστώσης, μετὰ δὲ ταῦτα ἐν τῇ ἀκμῇ τῆς
 ἡλικίας ἀνθούσης , εἶθ’ ὕστερον
 ἐπὶ γήραος οὐδῷ ἀποπιπτούσης ,
 οὐκ ἄλλως ἢ πρῶτον σκληρυνομένης κατὰ τὸ γῆρας, ἔπειτα παντελῶς
 ξηραινομένης, 
 ἑσπέραν δὲ σημαίνεσθαι τὰ
 τελευταῖα τῆς τῶν ἀνθρώπων ζωῆς.

Ἔθου τὰς ἀνομίας ἡμῶν ἐναντίον σου· 
 ὁ αἰὼν ἡμῶν εἰς φωτισμὸν τοῦ προσώπου σου. 
 ὅτι πᾶσαι αἱ ἡμέραι ἡμῶν ἐξέλιπον, 
 καὶ ἐν τῇ ὀργῇ σου ἐξελίπομεν. 
 
 
 Ὁ Σύμμαχος · 
 
 προσέθηκας τὰς ἀνομίας ἡμῶν ἄντικρύς σου, 
 τὰς
 
 ἀμελείας ἡμῶν φαίνεσθαι τῷ προσώπῳ σου. 
 πᾶσαι γὰρ αἱ ἡμέραι ἡμῶν διέδρασαν, 
 ἐν τῷ χόλῳ σου ἀνηλώθημεν. 
 
 
 Καὶ ταῦτα λέγειν ἁρμόζει τῇ παρούσῃ καταστάσει τοῦ λαοῦ τοῦ
 ἐκ περιτομῆς. νῦν γὰρ ὡς ἀληθῶς πᾶσαι
 αἱ πρότεραι ἡμέραι 
 αὐτῶν ἐξέλιπον , ὅτε ἡ ἑσπέρα αὐτοὺς κατέλαβε, καὶ ὅτε
 ἐξέλιπον ἐν τῇ ὀργῇ τοῦ
 θεοῦ. ἐπειδὴ πάλαι μὲν παρῄει καὶ ὑπερέβαινε τὰς ἀνομίας
 αὐτῶν, μετὰ δὲ τὴν κατὰ τοῦ σωτῆρος ἐπιβουλὴν ἐπληροῦτο εἰς
 αὐτοὺς τό· οὐκ ἔτι ἀνήσω τὰς ἁμαρτίας ὑμῶν. 
 διό φασιν· 
 
 ἔθου τὰς ἀνομίας ἡμῶν ἐναντίον σου, 
 
 
 καί· 
 
 ὁ αἰὼν ἡμῶν εἰς φωτισμὸν τοῦ προσώπου σου, 
 
 
 ἀνθ’ οὗ σαφέστε
 
 ρον ὁ Σύμμαχος 
 ἀπέδωκεν εἰπών· 
 
 τὰς ἀμελείας ἡμῶν φαίνεσθαι τῷ προσώπῳ σου.

Τὰ ἔτη ἡμῶν ὡσεὶ ἀράχνη ἐμελέτων. 
 αἱ ἡμέραι τῶν ἐτῶν ἡμῶν, ἐν αὐτοῖς ο ἔτη, 
 ἐὰν δὲ ἐν δυναστείαις, ὀγδοήκοντα ἔτη, 
 καὶ τὸ πλεῖον αὐτῶν κόπος καὶ πόνος. 
 
 
 Ἐνταῦθα κατὰ καιρὸν παραθετέον τὴν Ἡσαΐου προφητείαν, δι’
 ἧς φησιν· ᾠὰ ἀσπίδων ἔρρηξαν καὶ ἱστὸν ἀράχνης
 ὑφαίνουσιν. ταῦτα δὲ ἐθέσπιζεν ὁ προφήτης
 ἀναπέμπων τὸν λόγον ἐπὶ τὴν κατάστασιν τοῦ λαοῦ τὴν μετὰ
 τὴν παρουσίαν τοῦ σωτῆρος ἡμῶν, καθ’ ἣν οἱ ἄρχοντες αὐτῶν
 δίκην ὄρνιθος τικτούσης τὰ ἐξ αὐτῶν ἀπογεννώμενα τοσαῦτα
 προβάλλονται, ὡς ἀσπίδος ὁμοιοῦσθαι γεννήμασι διὰ τὸν
 ἐνιέμενον ὑπ’ αὐτῶν τῆς κατὰ τοῦ σωτῆρος ἡμῶν βλασφημίας
 ἰὸν καὶ τῆς ἄλλης εἰς αὐτὸν ἀπιστίας. 
 Πάλαι μὲν οὖν ὕφαινον χιτῶνας τῷ ἀρχιερεῖ καὶ στολὰς ἁγίας,
 νῦν δὲ
 
 πᾶσαν τὴν ὑφὴν αὐτῶν καὶ τὴν διὰ τοῦ λόγου
 κατασκευαζομένην διδασκαλίαν, ἣν διὰ τῆς τῶν θείων γραφῶν
 συμπλοκῆς τε καὶ ὑφάνσεως προβάλλονται, ἀράχνης ὑφάσματι
 παρείκασεν ὁ προφητικὸς λόγος. διό φησιν· ἱστὸν
 ἀράχνης ὑφαίνουσι. καὶ ὁ παρὼν δὲ ψαλμὸς τὴν ἐκ
 προσώπου αὐτῶν περιέχων ἐξομολόγησὶν φησί· 
 
 τὰ ἔτη ἡμῶν ὡσεὶ ἀράχνη ἐμελέτων. 
 
 
 Ἄντικρυς γὰρ τὰς μελέτας τῶν γραφῶν, ἐν αἷς κατατρίβονται,
 καὶ τὰς δευτερώσεις, δι’ ὧν ὑφάσματά τινα διδασκαλίας
 δοκοῦσιν ἀπεργάζεσθαι, ἀράχνης 
 ἀπείκασεν ἔργοις. 
 Ἀλλὰ καὶ τὴν ζωὴν αὐτῶν μόνην φασὶν εἶναι τὴν πρόσκαιρον ἐν
 ο καὶ π ἔτεσι συμπεραιουμένην.
 τοῦτο δέ φασι τὴν αἰώνιον καὶ μέλλουσαν ζωὴν τὴν τοῖς
 θεοφιλέσιν ἐπαγγελλομένην ἀπογινώσκοντες.

Ὅτι ἐπῆλθεν πραΰτης καὶ παιδευθησόμεθα. 
 τίς γινώσκει τὸ κράτος τῆς ὀργῆς σου 
 καὶ ἀπὸ τοῦ φόβου σου τὸν θυμόν σου; 
 ἐξαριθμήσασθαι τὴν δεξιάν σου οὕτω γνώρισον, 
 καὶ τοὺς πεπαιδευμένους τῇ καρδίᾳ ἐν σοφίᾳ. 
 
 
 Ἀντὶ τοῦ· 
 
 ὅτι ἐπῆλθεν πραΰτης καὶ παιδευθησόμεθα, 
 
 
 ὁ Σύμμαχός φησιν· 
 
 τμηθέντες γὰρ ἄφνω ἐκπεταννύμεθα. 
 
 
 Ἔχεται δὲ τῆς προδηλωθείσης διανοίας καὶ ὁ παρὼν λόγος. τὰ
 γὰρ ἔτη ἡμῶν, φησίν, τὰ τῆς προσκαίρου ζωῆς εἰς
 ο καὶ π ἀριθμὸν ἐτῶν συντείνει·
 καὶ αὕτη ἐστὶν ἡ ἡμῶν ἐλπίς, μεθ’ ἣν οὐδεμία ἄλλη ἡμᾶς
 διαδέξεται. τμηθέντες γὰρ
 ἄφνω κατὰ τὴν τελευτὴν ἐκπεταννύμεθα. μετὰ δὲ ταῦτα, τί ποτε ἡμᾶς
 διαδέξεται,
 
 τίς οἶδεν; τίς γὰρ ἑρμηνεῦσαι δύναται ἢ καὶ ἀκριβῶς γνῶναί
 τε καὶ ἐξειπεῖν, ὁποία τίς ἐστιν ἡ μετὰ ταῦτα τοὺς
 ἁμαρτωλοὺς καταληψομένη ὀργή; διό φησι· 
 
 τίς γινώσκει τὸ κράτος τῆς ὀργῆς σου 
 καὶ ἀπὸ τοῦ φόβου σου τὸν θυμόν σου; 
 
 
 Tίς δὲ οἷός τέ ἐστιν ἐξαριθμήσασθαι τὴν
 δεξιάν σου; ἀλλὰ σύ γε ἡμῖν ὁ θεὸς ἐντεῦθεν ἤδη
 γνώρισον τὴν δεξιάν σου εἰς τὸ
 δύνασθαι ἡμᾶς νοεῖν τε αὐτὴν καὶ τὰς δυνάμεις αὐτῆς ἀπαριθμεῖσθαι . 
 
 Δεξιὰν δὲ θεοῦ τὸν Χριστὸν
 αὐτοῦ πολλάκις ἐδίδαξαν οἱ ἱεροὶ λόγοι. 
 
 Παιδεύονται τοίνυν οἱ
 δηλούμενοι μετὰ τὴν ἐξομολόγησιν εὔχεσθαι καταξιωθῆναι
 πρῶτον μὲν τῆς τοῦ θεοῦ πραΰτητος , ὡς ἂν παιδευθεῖεν δι’ αὐτῆς, ἔπειτα τῆς δεξιᾶς αὐτοῦ, δηλαδὴ τῆς
 γνώσεως τοῦ Χριστοῦ αὐτοῦ
 
 τῶν τε παραδόξων αὐτοῦ δυνάμεων, ὡς ἂν βελτίους αὐτῶν
 γένοιντο ἀπὸ τῆς τούτων γνώσεως, καὶ ὡς ἂν παιδευθέντες τὴν
 διάνοιαν μετάσχοιεν τῆς τοῦ θεοῦ σοφίας. Χριστὸς δὲ
 θεοῦ δύναμις καὶ θεοῦ σοφία .

Ἐπίστρεψον, κύριε· ἕως πότε; 
 καὶ παρακλήθητι ἐπὶ τοῖς δούλοις σου. 
 ἐνεπλήσθημεν τῷ πρωὶ τοῦ ἐλέους σου, 
 καὶ ἠγαλλιασάμεθα καὶ εὐφράνθημεν 
 ἐν πάσαις ταῖς ἡμέραις ἡμῶν. 
 εὐφράνθημεν ἀνθ’ ὧν ἡμερῶν ἐταπείνωσας ἡμᾶς, 
 ἐτῶν, ὧν εἴδομεν κακά. 
 καὶ ἴδε ἐπὶ τοὺς δούλους σου καὶ ἐπὶ τὰ ἔργα σου 
 καὶ ὁδήγησον τοὺς υἱοὺς αὐτῶν· 
 καὶ ἔστω ἡ λαμπρότης κυρίου τοῦ θεοῦ ἡμῶν ἐφ’ ἡμᾶς, 
 καὶ τὰ ἔργα τῶν χειρῶν ἡμῶν κατεύθυνον ἐφ’ ἡμᾶς, 
 καὶ τὸ ἔργον τῶν χειρῶν ἡμῶν κατεύθυνον. 
 
 
 Ἀκολούθως μετὰ τὴν ἐξομολόγησιν τὴν
 
 διὰ τῶν προτεινομένων παραδοθεῖσαν ἔτι τὴν προσευχὴν ὁ Μωσῆς διδάσκει τοὺς
 μετὰ τὴν τοῦ σωτῆρος ἡμῶν παρουσίαν ἀποπεπτωκότας τοῦ
 Ἰσραὴλ εἰς τὸ λέγειν αὐτοὺς προσευχομένους μετὰ τῶν
 ἀποδοθέντων καὶ τὰ προκείμενα, ὧν τὴν διάνοιαν σαφέστερον
 ἑρμήνευσεν ὁ Σύμμαχος 
 τοῦτον ἀποδοὺς τὸν τρόπον· 
 
 ἐπιστράφηθι, κύριε, ἕως πότε; 
 παρακλήθητι ὑπὲρ τῶν δούλων σου. 
 χόρτασον ἡμᾶς ὀρθρινοῦ ἐλέους σου, 
 ἵνα ὑπνώσωμεν καὶ εὐφρανώμεθα 
 ἐν πάσαις ταῖς ἡμέραις ἡμῶν. 
 εὔφρανον ἡμᾶς πάσας ἡμέρας ἃς ἐκάκωσας ἡμᾶς, 
 ἔτη, ἐν οἷς εἴδομεν κακά. 
 φανήτω παρὰ τοῖς δούλοις σου τὰ ἔργα σου, 
 καὶ τὸ ἀξιοπρεπὲς ἐπὶ τὰ τέκνα ἡμῶν· 
 καὶ ἔστω τὸ κάλλος κυρίου τοῦ θεοῦ ἡμῶν ἐπάνω ἡμῶν, 
 καὶ τὰ ἔργα τῶν χειρῶν ἡμῶν ἑδραῖα ποίησον ὑπὲρ ἡμῶν, 
 καὶ τὴν πρᾶξιν τῶν χειρῶν ἡμῶν ἐπιτέλεσον. 
 
 
 Διδάσκει δὲ διὰ τούτων αἰτεῖσθαι τυχεῖν τοῦ ὀρθρινοῦ ἐλέους , ὡς ἂν
 καταξιωθεῖεν τῆς ἀνατολῆς τοῦ σωτῆρος. τὸ ὀρθρινὸν γὰρ ἔλεος Χριστοῦ τὴν τὸ ἐπὶ
 πάντας ἀνατεῖλαν ἀνθρώποις. ὡς γὰρ πάλαι γέγονε πρωία τῷ
 προτέρῳ λαῷ κατὰ τὴν πρώτην ἐπισκοπήν, ἧς κατηξιώθησαν ἐν
 Αἰγύπτῳ διατρίβοντες, οὕτως ἐπ’ ἐσχάτου τῶν ἡμερῶν τὸ
 ὀρθρινὸν ἔλεος τοῖς
 πᾶσιν ἐξέλαμψε τοῖς ἔθνεσι διὰ τῆς σωτηρίου ἀνατολῆς, ἧς
 καταξιωθῆναι διδάσκονται οἱ δηλωθέντες διὰ τῆς προσευχῆς
 αἰτεῖν, ἀλλὰ καὶ λέγειν μετὰ τῶν ἄλλων· 
 
 καὶ ἔστω ἡ λαμπρότης κυρίου τοῦ θεοῦ ἡμῶν ἐφ’ ἡμᾶς, 
 
 
 καί· 
 
 φανήτω παρὰ τοῖς δούλοις σου τὰ ἔργα σου 
 
 
 
 καὶ τὸ ἀξιοπρε 
 
 πές σου καί· τὸ κάλλος κυρίου τοῦ θεοῦ ἡμῶν,
 ὡς ἂν καὶ αὐτοὶ καταξιωθεῖεν τῆς σωτηρίου
 θεοφανείας καὶ τῆς ἐνθέου δόξης αὐτοῦ τοῦ τε κάλλους, περὶ οὗ εἴρηται·
 ὡραῖος κάλλει παρὰ τοὺς υἱοὺς τῶν ἀνθρώπων,
 καὶ τῶν λοιπῶν ἁπάντων τῶν κατὰ τὸν Χριστὸν τοῦ
 θεοῦ ἐπινοουμένων ἀγαθῶν.

Ὁ κατοικῶν ἐν βοηθείᾳ τοῦ ὑψίστου 
 ἐν σκέπῃ τοῦ θεοῦ τοῦ οὐρανοῦ αὐλισθήσεται. 
 
 
 Ἀνεπίγραφος ὁ ψαλμός. μήποτε δὲ οὔτε ψαλμὸς τυγχάνει, ἀλλά
 τις προφητεία βαθυτέρους περιέχουσα λόγους περὶ Χριστοῦ καὶ
 τῶν ἐν αὐτῷ τελειουμένων; πολλὴν δὲ ἀσυμφωνίαν ἔχει τὰ
 προκείμενα πρὸς τὸν ἀνωτέρω ψαλμὸν τὴν ἀκολουθίαν. ὁ μὲν
 γὰρ τὴν ἐσχάτην ἀποβολὴν τοῦ Ἰουδαίων ἔθνους διὰ τῆς
 Μωϋσέως προσευχῆς ἐθέσπιζεν· ὁ δὲ παρὼν τοὺς ἀγῶνας καὶ τὰ
 πειρατήρια τοῦ κατὰ κύριον τελειουμένου περιέχει· ἀλλὰ καὶ
 αὐτοῦ τοῦ σωτῆρος ἡμῶν τὸν ἐν τῇ ἐρήμῳ πειρασμὸν
 προφητεύει, ὅτε ἀνήχθη ὑπὸ τοῦ πνεύματος εἰς τὴν ἔρημον
 πειρασθῆναι ὑπὸ τοῦ διαβόλου, καὶ τὴν ἐπὶ πᾶσι νίκην αὐτοῦ. 
 Τί δὴ οὖν φησιν ὁ προφητικὸς λόγος; ὁ μὲν πρότερος λαὸς ὁ
 διὰ τῆς προηγουμένης Μωϋσέως προσευχῆς ἀποκλαυσάμενος
 ὁμολογεῖ φάσκων, ὅτι ἐξελίπομεν ἐν τῇ ὀργῇ σου, καὶ τὰ
 λοιπὰ, ὅσα ἐδηλοῦτο διὰ τῶν ἐμφερομένων ὁ δὲ μέλλων
 συστήσεσθαι μετ’ ἐκεῖνον τῷ θεῷ διὰ τοῦ Χριστοῦ λαὸς, ἐπὶ
 τῇ βοηθείᾳ τοῦ ὑψίστου πεποιθὼς, καὶ ἀεὶ ἐν αὐτῇ κατοικῶν,
 ἀτάραχος καὶ ἀσάλευτος διαμένει· ὡς ἂν, ὑπὸ τὴν σκέπην τοῦ
 θεοῦ αὐλιζόμενος, οὐδένα τε τῶν πειρασμῶν ἐπιστραφήσεται,
 ἀλλ’ ἐφ’ ἑκάστῳ ἐρεῖ τῷ κυρίῳ· ἀντιλήπτωρ μου εἶ καὶ
 καταφυγή μου, ὁ θεός μου, ἐλπιῶ ἐπ’ αὐτόν. 
 Ἀντὶ δὲ τοῦ, ὁ κατοικῶν ἐν βοηθείᾳ τοῦ ὑψίστου, ὁ μὲν
 Σύμμαχος , ὁ
 κατοικῶν ὑπὸ σκέπην τοῦ ὑψίστου· ὁ δὲ Ἀκύλας , καὶ ἡ πέμπτη
 ἔκδοσις, ὁ καθήμενος ἐν ἀποκρύφῳ ὑψίστου, ἐκδεδώκασι·
 σημαίνοντος τοῦ λόγου τοῦ κατὰ θεὸν ἐν Χριστῷ ἀγωνιζομένου
 τὸ ἑδραῖον καὶ ἀπτόητον τῆς διανοίας, καὶ ὡς ἐν ἀποκρύφῳ
 τῆς αὐτοῦ ψυχῆς ἔνοικος ἐγκαθέζεται καὶ βοηθὸς αὐτὸς ὁ
 ὕψιστος. πάλιν δὲ ἀντὶ τοῦ, ἐν σκέπῃ τοῦ θεοῦ τοῦ οὐρανοῦ
 αὐλισθήσεται, ὁ μὲν Ἀκύλας , ἐν σκέπῃ ἱκανοῦ αὐλισθήσεται· ὁ δὲ
 Σύμμαχος , ὑπὸ
 σκιὰν τοῦ ἱκανοῦ νυκτερεύων, εἰρήκασιν. 
 Ἀλλὰ ταῦτα μὲν ὡς ἐν προοιμίοις τὸ ἅγιον πνεῦμα διελάλησε·
 τὰ δ’ ἑξῆς αὐτῷ προσφωνεῖ, καὶ τὸν πάντα λόγον εἰς αὐτοῦ
 πρόσωπον ἀποτείνεται, ἤτοι τοῦ τῷ Χριστῷ ἀγωνιζομένου καὶ
 νικῶντος, ἢ καὶ τοῦ κατὰ τὸν σωτῆρα νοουμένου ἀνθρώπου, ᾧ
 δίκην ὀργάνου κέχρητο ὁ προὼν τοῦ θεοῦ λόγος· καὶ γὰρ
 οὗτος, ἐν βοηθείᾳ κατοικῶν τοῦ ὑψίστου, ὑπὸ τὴν σκέπην
 ηὐλίζετο τοῦ ἐνοικοῦντος αὐτῷ θεοῦ λόγου, ἐπισκιάζοντος
 αὐτῷ τῇ αὐτοῦ θεότητι, εἶχέ τε ἀντιλήπτορα καὶ καταφυγὴν
 καὶ ἐλπίδας αὐτοῦ τὴν πληροῦσαν αὐτὸν τοῦ θεοῦ λόγου
 δύναμιν. ὥσπερ δὲ σῶμα Χριστοῦ τὸ ἀνθρώπειον αὐτοῦ ὄργανον
 ἐχρημάτισεν, οὕτω καὶ ὁ λαὸς αὐτοῦ Χριστοῦ σῶμα
 προσηγόρευται ὑπὸ τοῦ ἱεροῦ ἀποστόλου λέγοντος· ὑμεῖς δέ
 ἐστε σῶμα Χριστοῦ, καὶ μέλη ἐκ μέρους.

Εἰκότως τοιγαροῦν τὰ ἐν τοῖς προκειμένοις λεγόμενα ὡς περὶ
 τοῦ σώματος Χριστοῦ ἀναφέροιτ’ ἂν καὶ εἰς τὸ ἀνθρώπειον τοῦ
 σωτῆρος ἡμῶν καὶ εἰς τὸν ἐν αὐτῷ τελειούμενον. ὧν οὕτως
 εἰρημένων, ἑξῆς ὁ λόγος διεξέρχεται ὅσα παρὰ τοῦ θεοῦ
 ὑπάρξει τῷ κατοικοῦντι ἐν βοηθείᾳ τοῦ ὑψίστου καὶ
 αὐλιζομένῳ ὑπὸ τὴν σκέπην τοῦ θεοῦ, λέγοντί τε τῷ κυρίῳ· 
 
 ἀντιλήπτωρ μου εἶ καὶ καταφυγή μου, 
 ὁ θεός μου, καὶ ἐλπιῶ ἐπ’ αὐτόν. 
 
 
 Τίνα δέ ἐστι τὰ περὶ αὐτὸν γενησόμενα, καταλέγει διὰ τῶν
 ἑπομένων· 
 
 ὅτι αὐτὸς ῥύσεταί με ἐκ παγίδος θηρευτῶν, 
 ἀπὸ λόγου ταραχώδους. 
 ἐν τοῖς μεταφρένοις αὐτοῦ ἐπισκιάσει σοι, 
 καὶ ὑπὸ τὰς πτέρυγας αὐτοῦ ἐλπιεῖς. 
 ὅπλῳ κυκλώσει σε ἡ ἀλήθεια αὐτοῦ. 
 οὐ φοβηθήσῃ ἀπὸ φόβου νυκτερινοῦ, 
 ἀπὸ βέλους πετομένου ἡμέρας, 
 ἀπὸ πράγματος ἐν σκότει διαπορευομένου, 
 ἀπὸ συμπτώματος καὶ δαιμονίου μεσημβρινοῦ. 
 πεσεῖται ἐκ τοῦ κλίτους σου χιλιὰς 
 καὶ μυριὰς ἐκ δεξιῶν σου, 
 πρὸς σὲ δὲ οὐκ ἐγγιεῖ. 
 πλὴν τοῖς ὀφθαλμοῖς σου κατανοήσεις, 
 καὶ ἀνταπόδοσιν ἁμαρτωλῶν ὄψει. 
 ὅτι σὺ ἡ ἐλπίς μου, 
 τὸν ὕψιστον ἔθου καταφυγήν σου. 
 
 
 Πολλὰς ἐπαναστάσεις ὁ λόγος προαγορεύει γενήσεσθαι τῷ
 προφητευομένῳ. οὗτος δὲ ἦν σπάνιός τις καὶ θαυμαστὸς, ἐν
 ἀποκρύφῳ τοῦ ὑψίστου καθήμενος, ὑπὸ τὴν σκιὰν τοῦ ἱκανοῦ
 αὐλιζόμενος, καὶ λέγων τῷ κυρίῳ· ἀντιλήπτωρ μου καὶ
 καταφυγή μου, ὁ θεός μου, καὶ ἐλπιῶ ἐπ’ αὐτόν· ἢ κατὰ τὸν
 Ἀκύλαν , ὁ θεός
 μου, πεποιθήσω ἐν αὐτῷ· ἢ, ὁ Θεός μου, καὶ εὐθαρσήσω ἐν
 αὐτῷ, κατὰ τὸν Σύμμαχον . 
 Τούτῳ δὴ οὖν τῷ τῶν εἰρημένων τρόπῳ ἀνακειμένῳ τῇ τοῦ θεοῦ
 βοηθείᾳ ἐπιβουλαί τινες καὶ συσκευαὶ μυρίων κατ’ αὐτοῦ
 στρατευομένων ἐπανέστησαν· παγίδες γοῦν θηρευτῶν
 ὠνομάσθησαν, καὶ λόγοι ταραχώδεις, καὶ φόβος νυκτερινὸς,
 καὶ βέλος πετόμενον ἡμέρας, καὶ πρᾶγμα ἐν σκότει
 διαπορευόμενον, καὶ σύμπτωμα δαιμονίου μεσημβρινοῦ· καὶ
 πρὸς τούτοις ἅπασι χιλιάδες καὶ μυριάδες· αἱ μὲν χιλιάδες
 τὰ ἀριστερὰ αὐτοῦ ἀπολαμβάνουσαι, αἱ δὲ τὰ δεξιὰ μυριάδες.
 αὐταὶ γὰρ τοῖς δεξιοῖς ὡς ἂν κραταιοτέροις καὶ ἰσχυροτέροις
 μέρεσιν ἐπεβούλευον. τούτων δὲ πάντων οὐδὲν προσψαύειν τῷ
 περὶ οὗ ὁ λόγος προφητεύει. 
 Ἔτι δὲ πρὸς τούτοις ἐπιβήσεσθαι λέγεται, ὅτι καὶ ἐπάνω
 ὄφεων καὶ σκορπίων· μικρὰ γὰρ ἦν ταῦτα· ἀλλ’ ἐπ’ ἀσπίδα καὶ
 βασιλίσκον, καταπατήσειν τε λέοντα καὶ δράκοντα· ἃ δὴ
 βασιλικώτατα καὶ ἀρχικώτατα τῶν ἐν θηρίοις καὶ ἑρπετοῖς
 τυγχάνει. 
 Οἶμαι γοῦν διὰ τούτων τοὺς ἄρχοντας τοῦ αἰῶνος τούτου
 σημαίνεσθαι, καὶ τὰς ἀοράτους καὶ ἀρχοντικὰς δυνάμεις. πλὴν
 ὅμως ὁ προφητευόμενος καταπατήσειν ἀθρόως λέγεται τὰς
 πάσας. ἐπιβήσῃ γὰρ, φησὶν, ἐπὶ ἀσπίδα καὶ βασιλίσκον, καὶ
 καταπατήσεις λέοντα καὶ δράκοντα. τίς οὖν γένοιτ’ ἂν
 τοιοῦτος, ὡς ἐφαρμόζειν αὐτῷ δύνασθαι τὰ τοιαῦτα, καὶ ὃς ὁ
 λαὸς μὲν ἐχθρῶν μὲν μυριάδας ἐπιστρατεύεται αὐτοῦ τοῖς
 δεξιοῖς, τοῖς δὲ κατὰ θάτερον μέρος χιλιάδας, μὴ τολμᾷν δὲ
 αὐτοῦ προσψαύειν, καταπίπτειν δὲ ἔμπροσθεν αὐτοῦ, φέρε
 κατανοήσωμεν. φημὶ δὲ καθ’ ἕνα τρόπον ἀναφέρεσθαι ταῦτα ἐπὶ
 τὸν ἐν Χριστῷ τετελειωμένον ἄνθρωπον· οἷος ἦν ὁ Παῦλος
 λέγων· οἶδα ἄνθρωπον ἐν Χριστῷ· ἐπὶ πάντα τε τὸν ὁμοίως
 ἐκείνῳ λέγειν δυνάμενον· τίς ἡμᾶς χωρίσει ἀπὸ τῆς ἀγάπης
 τοῦ θεοῦ; θλίψις, ἢ στενοχωρία, ἢ διωγμὸς, ἢ λιμὸς, ἢ
 γυμνότης, ἢ κίνδυνος, ἢ μάχαιρα; καὶ πάλιν· πέπεισμαι γὰρ,
 ὅτι οὔτε θάνατος, οὔτε ζωὴ, οὔτε ἐνεστῶτα, οὔτε μέλλοντα,
 οὔτε δυνάμεις, οὔτε ὕψωμα, οὔτε βάθος, οὔτε τις κτίσις
 ἑτέρα δυνήσεται ἡμᾶς χωρίσαι ἀπὸ τῆς ἀγάπης τοῦ θεοῦ τῆς ἐν
 Χριστῷ Ἰησοῦ· ὁ δὲ πρὸς τούτοις οἷός τε ὢν λέγειν· ἀλλ’ ἐν
 τούτοις πᾶσιν ὑπερνικῶμεν, ἄξιος ἂν γένοιτο τοῦ καὶ ἐπ’
 αὐτῷ λεχθῆναι τὰς προκειμένας φωνάς. 
 Ὁ γὰρ τοιοῦτος, κατοικῶν ἐν βοηθείᾳ τοῦ ὑψίστου, καὶ ἐν
 σκέπῃ τοῦ θεοῦ αὐλιζόμενος, ἐρεῖ τῷ Κυρίῳ· ἀντιλήπτωρ μου
 εἶ καὶ καταφυγή μου, ὁ θεὸς, καὶ ἐλπιῶ ἐπ’ αὐτόν. ταῦτα δὲ
 αὐτοῦ διαθέσει τελείᾳ εἰρηκότος, θεσπίζει αὐτῷ τὸ θεῖον
 πνεῦμα, ὅτι δὴ ἀσφαλῆ εἵλατο φύλακα, καὶ καλὴν ἐκτήσατο
 καταφυγὴν τὸν κύριον· τοιοῦτον γὰρ ἔχων βοηθὸν καὶ πρόμαχον
 καὶ ὑπερασπιστὴν, οὐδένα τῶν ἐχθρῶν φοβηθήσεται, ἅτε αὐτοῦ
 τοῦ κυρίου ῥυομένου αὐτὸν ἐξ ἁπάντων. καὶ γὰρ ἐκ παγίδος
 θηρευτῶν ἐξελεῖται αὐτὸν, καὶ ἀπὸ λόγου ταραχώδους τοῖς
 μεταφρένοις αὐτοῦ ἐπισκιάσει αὐτῷ· καὶ πάντα δὲ τὰ ἑξῆς
 κατηριθμημένα ἐπὶ πάντα τὸν ἐν Χριστῷ τέλειον ἄνθρωπον
 ἀνενεχθήσεται, καὶ ἐπὶ τὸ σῶμα δὲ Χριστοῦ, ἤτοι τὸν ἐκ
 τελείων ψυχῶν κατεσκευασμένον μαρτύρων χορόν· ἢ τὴν τελείαν
 ἐκκλησίαν αὐτοῦ, ἣν αὐτὸς ἑαυτῷ παρεστήσατο, μὴ ἔχουσαν
 σπῖλον ἢ ῥυτίδα, ἤ τι τῶν τοιούτων. 
 Ὁ γοῦν ἐπὶ τὴν πέτραν οἰκοδομήσειν ἐπηγγελμένος τὴν
 ἐκκλησίαν αὐτοῦ, ὡς μὴ πύλας ᾅδου κατισχύσειν αὐτῆς, αὐτὸς
 αὐτῆς καὶ φύλαξ καὶ φρουρὸς ἔσται, περιφράττων αὐτὴν καὶ
 ἀσφαλιζόμενος, πρὸς τὸ μὴ τὰς πύλας τοῦ ᾅδου κατισχύειν
 αὐτῆς. διὸ τῇ τοιαύτῃ ἐκκλησίᾳ, καὶ τῷ τοιούτῳ δὴ Χριστοῦ
 μαρτύρων χορῷ, τῷ κατοικίαν μὲν μηδαμῶς ἔχοντι ἐπὶ γῆς,
 δυναμένῳ δὲ λέγειν, ἡμῶν δὲ τὸ πολίτευμα ἐν οὐρανοῖς
 ὑπάρχει, λεχθήσεται· ὁ κατοικῶν ἐν βοηθείᾳ τοῦ ὑψίστου, ἐν
 σκέπῃ τοῦ θεοῦ τοῦ οὐρανοῦ αὐλισθήσεται. εἶτ’ ἐρεῖ μὲν
 αὐτὸς τῷ κυρίῳ, οὗ εἵλατο κατοικεῖν ὑπὸ τὴν σκέπην·
 ἀντιλήπτωρ μου εἶ καὶ καταφυγή μου, ὁ θεός μου, καὶ ἐλπιῶ
 ἐπ’ αὐτόν. κτησαμένῳ δὲ αὐτῷ τοιοῦτον φύλακα καὶ τοιοῦτον
 σωτῆρα καὶ βοηθὸν ἐπιγραψαμένῳ λεχθήσεται ὑπὸ τοῦ θείου
 πνεύματος, ὡς ἄρα εἴη καλὴν εὑράμενος ἑαυτῷ μερίδα καὶ
 τεῖχος ὀχυρὸν, ὅπλον τε ἄμαχον τὸν ἑαυτοῦ κύριον. 
 Τοῦτον γὰρ ἔχων ἐν ἀσφαλεῖ καὶ ἀμερίμνως οἰκήσει, ἅτε
 κατοικῶν ἐν βοηθείᾳ τοῦ ὑψίστου, καὶ ἐν σκέπῃ τοῦ ἱκανοῦ
 αὐλιζόμενος. εἰ γοῦν ποτε, φησὶν, οἱ τῶν ἀνθρωπείων ψυχῶν
 θηρευταὶ, ἀφανεῖς καὶ ἀόρατοι δυνάμεις κατὰ τὸ σύνηθες
 αὐτοῖς παγίδας λαθραίως ἐγκρύπτοντες, προβάλλεσθαι κατὰ σοῦ
 πειρῷντο, οὐδὲν αὐτοῖς ἔσται πλέον· ὅτι αὐτὸς κύριος
 ῥύσεταί σε ἐκ παγίδος θηρευτῶν, ἡ παγὶς συνετρίβη, καὶ
 ἡμεῖς ἐρρύσθημεν. εἰ δὲ καὶ λόγοις θορυβεῖν ἐπιχειροῖεν
 ἱέντες ἑαυτῶν τὸν τῆς ἀσεβείας ἰὸν διὰ τῆς ἑαυτῶν γλώσσης,
 ἀλλὰ καὶ τούτων αὐτῶν πάλιν ὁ κύριος ἀβλαβῆ τὸν ἑαυτοῦ
 ἄνθρωπον φυλάξει. ἵνα μὴ ὁ φλογμὸς τοῦ τῶν ἀνθρώπων βίου
 καὶ ὁ τῆς κακίας καύσων, ἐπὶ πλεῖον ἐκκαυθεὶς, ἐξάψῃ τὰ
 κακὰ κατὰ τοῦ τῆς εὐσεβείας ἀθλητοῦ, θεσπίζει φάσκων ὁ
 λόγος αὐτῷ· ἐν τοῖς μεταφρένοις αὐτοῦ ἐπισκιάσει σοι, καὶ
 ὑπὸ τὰς πτέρυγας αὐτοῦ ἐλπιεῖς. 
 Εἰ δὲ καὶ πολεμίων στίφη πεπυρωμένα καὶ θανατηφόρα βέλη
 λόγων ψευδῶν καὶ τῆς ἀληθείας ἐναντίων ἀκοντίζοι κατὰ τοῦ
 δηλουμένου, αὐτὸς μὲν ἡσυχάσει νόμῳ θείῳ πειθαρχῶν λέγοντι·
 κύριος πολεμήσει ὑπὲρ ὑμῶν, καὶ ὑμεῖς σιγήσεσθε· λεχθήσεται
 δὲ αὐτῷ κατὰ καιρὸν τὸ, ὅπλῳ κυκλώσει σε ἡ ἀλήθεια αὐτοῦ.
 αὕτη γὰρ ἡ ἀλήθεια τῶν Χριστοῦ δογμάτων, μεγάλην κεκτημένη
 δύναμιν, τὸν ἔχοντα αὐτὴν περιφράξει, κυκλοῦσα αὐτὸν, καὶ
 περιβάλλουσα τῷ ἑαυτῆς ὅπλῳ, πρὸς τὸ μήτε νυκτὸς
 ἐπελθούσης, μήτε σκοτίας καταλαβούσης δεδιέναι, μηδ’ ὑπὸ
 φόβων ταράττεσθαι, μήτε τῶν ἐν ἡμέρᾳ πεμπομένων βελῶν
 φροντίζειν. δηλοῖ δὲ διὰ μὲν τῆς νυκτὸς καὶ τῆς σκοτίας
 τοὺς περιστατικοὺς καιροὺς, καθ’ οὕς φησι μηδὲν
 φοβηθήσεσθαι τὸν ὑπὸ τοῦ τῆς ἀληθείας ὅπλου
 περιπεφραγμένον· διὰ δὲ τῆς ἡμέρας τοὺς ἐν γαλήνῃ καὶ εὐδίᾳ
 καὶ εἰρηνικῇ καταστάσει, καθ’ οὓς πόρρωθεν βέλη πετόμενα
 καθ’ ἡμῶν πέμπειν εἰώθασιν οἱ ἐχθροὶ, τοὺς βλασφήμους καὶ
 ἀσεβεῖς ἑαυτῶν λόγους. κατὰ γὰρ τοὺς τῶν διωγμῶν καιροὺς,
 οὐ πόρρωθεν ἑστῶτες βέλη πέμπουσιν, ἀλλ’ ἐγγύθεν ὁρμῶντες,
 καταπιεῖν ἡμᾶς ὅλους οἷα θανάτου φίλοι πειρῶνται· ὃς
 κατέπιε τότε ἰσχύσας. ἀλλ’ ἡμεῖς γε, τῷ δηλωθέντι ὅπλῳ
 πεφυλαγμένοι, ἐροῦμεν· εἰ μὴ ὅτι κύριος ἦν ἐν ἡμῖν, ἐν τῷ
 ἐπαναστῆναι ἀνθρώπους ἐφ’ ἡμᾶς, ἄρα ζῶντας ἂν κατέπιον
 ἡμᾶς.

Οὔτ’ οὖν ἡμέρας οὔτε νυκτὸς δυνήσονταί τι καθ’ ἡμῶν οἱ
 ἐχθροὶ διὰ τὸν ὑπερμαχοῦντα ἡμῶν κύριον. διὸ λέλεκται· οὐ
 φοβηθήσῃ ἀπὸ φόβου νυκτερινοῦ, ἀπὸ βέλους πετομένου ἡμέρας,
 ἀπὸ πράγματος ἐν σκότει διαπορευομένου· ἀλλ’ οὐδὲ ἀπὸ
 συμπτώματος καὶ δαιμονίου μεσημβρινοῦ φοβηθησόμεθα. εἰ δὲ
 καὶ χιλιάδες καὶ μυριάδες ἀοράτων ἢ καὶ ὁρατῶν ἐχθρῶν καὶ
 πολεμίων κατὰ τοῦ λαοῦ τοῦ Χριστοῦ καὶ κατὰ τῆς ἐκκλησίας
 αὐτοῦ ἐπανασταῖεν, ἀλλὰ καὶ πάντας ἀθρόως ὁμοῦ καὶ πάσας ἡ
 αὐτοῦ δύναμις ἐν μιᾷ ῥοπῇ καθελεῖ, ὡς αὐτοῖς ὀφθαλμοῖς
 παραλαβεῖν ἡμᾶς τὴν ἐκδίκησιν. διὸ λέλεκται· 
 
 πλὴν τοῖς ὀφθαλμοῖς σου κατανοήσεις 
 καὶ ἀνταπόδοσιν ἁμαρτωλῶν ὄψει. 
 
 
 Ἡμεῖς δὲ τοῦ λόγου τὴν ἀλήθειαν ἐξ αὐτῆς τῆς ἑρμηνείας
 παρειλήφαμεν, κατὰ καιροὺς τὰ τέλη συνορῶντες τῶν τὴν
 ἐκκλησίαν τοῦ θεοῦ πολεμησάντων, παραχρῆμά τε καὶ οὐκ εἰς
 μακρὸν ὑπὸ τοῦ θεοῦ πολεμηθέντων. πάντα δὲ ταῦτα καὶ τὰ
 τούτοις ἑξῆς ἐπιλεγόμενα ἐπὶ τὸν ἐν Χριστῷ ἄνθρωπον
 ἀνενεχθήσεται, καὶ ἐπὶ πάντα τὸν οἷόν τε λέγειν· πάντα
 ἰσχύω ἐν τῷ ἐνδυναμοῦντί με Χριστῷ Ἰησοῦ. οὗτος δ’ ἂν εἴη ὁ
 Χριστοῦ χορὸς, ὁ ἐξ ἁγίων καὶ τελείων θεοῦ μαρτύρων
 συνεστὼς, ὁ μέχρις αἵματος ἀγωνιζόμενος ὑπὲρ ἀληθείας, καὶ
 τὰ βραβεῖα τῆς ἐν θεῷ νίκης κατὰ τῶν ἀντιπάλων αἰρόμενος. 
 Καὶ ἐπὶ τὸν ἄνθρωπον δὲ τοῦ Χριστοῦ ἁρμοσθήσεται τὰ
 λεγόμενα· τοῦτο γοῦν παρίστησιν αὕτη ἡ τῶν ἐμφερομένων
 ἀκολουθία. εἰπὼν γὰρ ὁ λόγος πρὸς ἕνα τινὰ, ὅτι αὐτὸς
 ῥύσεται ἐκ παγίδος θηρευτῶν καὶ ἀπὸ λόγου ταραχώδους, καὶ,
 ἐν τοῖς μεταφρένοις αὐτοῦ ἐπισκιάσει σοι, καὶ ὑπὸ τὰς
 πτέρυγας αὐτοῦ ἐλπιεῖς· καὶ πρὸς τὸν αὐτὸν ἐπάγων τὸ, ὅπλῳ
 κυκλώσει σε ἡ ἀλήθεια αὐτοῦ· καὶ τὸ, οὐ φοβηθήσῃ ἀπὸ φόβου
 νυκτερινοῦ· καὶ τὸ, πεσεῖται ἐκ τοῦ κλίτους σου χιλιὰς, καὶ
 μυριὰς ἐκ δεξιῶν σου, πρὸς σὲ δὲ οὐκ ἐγγιεῖ· καὶ τούτοις
 προστιθεὶς τό· 
 
 πλὴν τοῖς ὀφθαλμοῖς σου κατανοήσεις 
 καὶ ἀνταπόδοσιν ἁμαρτωλῶν ὄψει. 
 
 
 Πάντα δὲ τὰ ἑνικῶς εἰπὼν ὡς πρὸς ἕνα τινὰ, ἐπισυνάπτει
 λέγων, ὅτι σὺ, κύριε, ἐλπίς μου, τὸν ὕψιστον ἔθου καταφυγήν
 σου· σαφέστατα παρίσταται, ὅτι κύριος ἦν πρὸς ὃν ταῦτα
 πάντα ἐλέγετο. μηδεμιᾶς γὰρ διαμέσου ἐναλλαγῆς προσώπου
 γενομένης, συνῆψεν ὁ λόγος ὑπὸ μίαν διάνοιαν ὡς πρὸς ἕνα τὰ
 πάντα· παρέστησέ τε τίς ποτε ἦν οὗτος, διασαφῶν ἑξῆς καὶ
 λέγων· ὅτι σὺ, κύριε, ἐλπίς μου, τὸν ὕψιστον ἔθου καταφυγήν
 σου. ἐπειδὴ γὰρ σὺ, φησὶν, ὦ κύριε, ἐφ’ ὃν ἐγὼ ἤλπισα, τὸν
 ὕψιστον, δηλαδὴ τὸν ἀνωτάτω θεὸν, καὶ σαυτοῦ πατέρα,
 καταφυγὴν ἔθου σεαυτοῦ, διὰ τοῦτο οὐ προσελεύσεταί σοι οὔτε
 χιλιὰς, οὔτε μυριὰς, οὔτε παγίδες θηρευτῶν, οὔτε τι ἕτερον
 τῶν κατηριθμημένων· καὶ ἐπειδήπερ σὺ, ὦ κύριε, εἶ μου τοῦ
 ταῦτα λέγοντος ἐλπὶς, τὸν ὕψιστον ἔθου καταφυγήν σου· διὰ
 τοῦτο καὶ ἀρχόμενος ἔλεγον περὶ σοῦ, ὁ κατοικῶν ἐν βοηθείᾳ
 τοῦ ὑψίστου, ἢ, ὁ καθήμενος ἐν ἀποκρύφῳ ὑψίστου· ἐπειδήπερ
 ἐν ἀποῤῥήτοις καὶ ἀποκρύφοις σύνεδρόν σε καὶ σύνθρονον ὁ
 ὕψιστος ἐποιήσατο, φήσας πρὸς σέ· κάθου ἐκ τῶν δεξιῶν μου,
 ἕως ἂν θῶ τοὺς ἐχθρούς σου ὑποπόδιον τῶν ποδῶν σου. 
 Ὑψίστου δὲ νοουμένου ἐν τούτοις τοῦ ἀνωτάτου θεοῦ τῶν ὅλων·
 κυρίου δὲ υἱοῦ τοῦ θεοῦ, ὃς τὸν ὕψιστον ἔθετο καταφυγὴν
 αὐτοῦ, εἰκότως καὶ Μωσῆς τῷ αὐτῷ θείῳ πνεύματι
 θεοφορούμενος ἐδίδασκεν ἐν μεγάλῃ ᾠδῇ λέγων· ὅτε διεμέριζεν
 ὁ ὕψιστος ἔθνη, ὡς διέσπειρεν υἱοὺς Ἀδὰμ, ἔστησεν ὅρια
 ἐθνῶν κατὰ ἀριθμὸν ἀγγέλων θεοῦ. καὶ ἐγενήθη μέρος κυρίου
 λαὸς αὐτοῦ Ἰακὼβ, σχοίνισμα κληρονομίας αὐτοῦ Ἰσραήλ. 
 Διὰ τούτων γοῦν καὶ ὁ Μωσῆς ὕψιστον σαφῶς προσεῖπε τὸν
 ἀγέννητον θεὸν, διανέμοντα τὰ ἐπὶ γῆς ἔθνη τοῖς ἑαυτοῦ
 ἀγγέλοις· κύριον δὲ τὸν υἱὸν τοῦ θεοῦ, τὸν παρὰ τοῦ πατρὸς
 τὸν Ἰσραὴλ ὑποδεδεγμένον. αὐτὸς δ’ οὖν οὗτος ὁ κύριος καὶ
 διὰ τῶν προκειμένων ἐν βοηθείᾳ τοῦ ὑψίστου κατοικεῖν
 ἐλέγετο, καταφυγήν τε ἑαυτοῦ τὸν ὕψιστον τεθεῖσθαι, δηλαδὴ
 τὸν ἑαυτοῦ πατέρα. διὸ λέλεκται πρὸς αὐτόν· ὅτι σὺ, κύριε,
 ἐλπίς μου, τὸν ὕψιστον ἔθου καταφυγήν σου. ἐπεὶ δὲ
 Ἰουδαϊκώτερον ὁ Ἀκύλας καὶ ὁ Σύμμαχος τὴν ἑρμηνείαν ἐκτεθείκασι,
 ὑφορώμενοι τὸ περὶ τοῦ ὑψίστου καὶ περὶ τοῦ κυρίου
 ἀποδεδομένον ἡμῖν δόγμα· καὶ ὁ μὲν Ἀκύλας ἡρμήνευσεν εἰπών· ὅτι
 σὺ, κύριε, ἐλπίς μου, ὕψιστον ἔθηκα κατοικητήριόν σου· ὁ δὲ
 Σύμμαχος · σὺ γὰρ,
 θεὲ, ἀφοβία μου, ὑψίστην ἔθου τὴν κατοίκησίν σου· τηρητέον
 πρῶτον μὲν, ὡς ἡ πέμπτη ἔκδοσις συνᾴδει τοῖς ἑβδομήκοντα,
 φήσασα καὶ αὐτή· ὅτι σὺ, κύριε, ἐλπίς μου, τὸν ὕψιστον ἔθου
 καταφυγήν σου. 
 Δεύτερον, ὡς ἡ Ἑβραϊκὴ φωνὴ, ἐλίων περιέχουσα τὸν ὕψιστον
 δηλοῖ. εὕρομεν γοῦν ἐν νς ψαλμῷ κείμενον τὸ,
 κεκράξομαι πρὸς τὸν θεὸν τὸν ὕψιστον· ἔνθα ἀντὶ τοῦ, τὸν
 ὕψιστον, τὸ Ἑβραϊκὸν ἐλίων περιέχει, ὡς καὶ ἐπὶ τοῦ
 παρόντος. οὐκ ἄρα χρὴ βιαζομένους τὴν ἀλήθειαν διαστρέφειν. 
 Καὶ ἄλλως δὲ, εἴπερ κατὰ τὸν Ἀκύλαν πρὸς αὐτὸν τὸν κύριον λέλεκται, ὅτι
 σὺ, κύριε, ἐλπίς μου, ὕψιστον ἔθηκα οἰκητήριόν σου· ἢ κατὰ
 τὸν Σύμμαχον , σὺ γὰρ,
 κύριε, ἀφοβία μου, ὑψίστην ἔθου τὴν οἴκησίν σου· ἀναφέρεταί
 τε ὁ λόγος, ὡς ἂν οἰηθεῖεν Ἰουδαίων παῖδες, ἐπὶ τὸν τῶν
 ὅλων θεὸν, πῶς συνῆπται ἑξῆς κατὰ μὲν τὸν Ἀκύλαν τὸ, οὐ μεταχθήσεται
 πρὸς σὲ κακία, καὶ ἁφὴ οὐκ ἐγγιεῖ ἐν σκέπῃ σου· ὅτι
 ἀγγέλοις αὐτοῦ ἐντελεῖταί σε φυλάξαι ἐν πάσαις ὁδοῖς σου.
 ἐπὶ ταρσῶν ἀροῦσι, μήποτε προσκόψῃ ἐν λίθῳ ὁ ποῦς σου· κατὰ
 δὲ τὸν Σύμμαχον , μετὰ
 τὸ, σὺ, κύριε, ἀφοβία μου, ὑψίστην ἔθου τὴν οἴκησίν σου·
 πῶς ἐπιλέγεται τὸ, οὐ κατισχύσει σου κακὸν, οὐδὲ ἁφὴ
 ἐγγίσει τῇ σκηνῇ σου. ὅτι τοῖς ἀγγέλοις ἐντελεῖται περὶ σοῦ
 φυλάσσειν σε ἐν πάσαις ταῖς ὁδοῖς σου. ἐπὶ χειρῶν
 βαστάσουσί σε, ἵνα μὴ προσπαίσῃ ἐν λίθῳ ποδί σου; 
 Ταῦτα γὰρ πρὸς τὸν τῶν ὅλων θεὸν λέγεσθαι πῶς οὐκ ἂν εἴη
 πάντων ἀσεβέστατον; τίς γὰρ ὁ τοῖς ἀγγέλοις αὐτοῦ
 ἐντελλόμενος περὶ τοῦ θεοῦ τῶν ὅλων, ὥστε φυλάττειν αὐτὸν
 ἐν πάσαις ταῖς ὁδοῖς αὐτοῦ; ἢ πῶς τὸν ἐπὶ πάντων θεὸν ἐπὶ
 χειρῶν βαστάσουσιν, ἵνα μὴ προσπαίσῃ λίθῳ ὁ ποῦς αὐτοῦ; 
 Ἀλλ’ ὁρᾷς, ὡς ὁ λόγος οὐκ ἐπιτρέπει εἰς πρόσωπον τοῦ ἐπὶ
 πάντων θεοῦ ταῦτα ἀναφέρεσθαι· ἐπεὶ μηδὲ τὰ ἀνωτέρω ἀπὸ
 τοῦ, ὅτι αὐτὸς ῥύσεταί σε ἐκ παγίδος θηρευτῶν, ἀπὸ λόγου
 ταραχώδους. ἐν τοῖς μεταφρένοις αὐτοῦ ἐπισκιάσει σοι, καὶ
 ὑπὸ τὰς πτέρυγας αὐτοῦ ἐλπιεῖς, καὶ τὰ τούτοις ἑπόμενα. εἰ
 δέ τις ταῦτα ἐκλάβοι ἐπὶ τὸν Χριστὸν τοῦ θεοῦ, καὶ ἐνταῦθα
 κύριον, ὥσπερ οὖν καὶ ἐν ἄλλοις ὠνομασμένον, οὐκ ἂν
 διαμάρτοι τῆς ἀληθείας· ἐπεὶ καὶ ὁ ἀπόστολος, εἷς θεὸς, ἐξ
 οὗ τὰ πάντα, καὶ εἷς κύριος, δι’ οὗ τὰ πάντα· καὶ πάλιν,
 εἷς κύριος, φησὶ, μία πίστις, ἓν βάπτισμα. εἷς θεὸς ὁ ἐπὶ
 πάντων καὶ διὰ πάντων καὶ ἐν πᾶσι. κύριοί τε δύο ἄντικρυς
 καὶ ὑπὸ τοῦ Δαυῒδ ὠνομάσθησαν κατὰ τὸ, εἶπεν ὁ κύριος τῷ
 κυρίῳ μου· κάθου ἐκ δεξιῶν μου, ἕως ἂν θῶ τοὺς ἐχθρούς σου
 ὑποπόδιον τῶν ποδῶν σου· ἀλλὰ καὶ Μωσῆς λέγων, ἔβρεξε
 κύριος παρὰ κυρίου ἐπὶ Σόδομα καὶ Γόμογγα θεῖον καὶ πῦρ,
 τῆς αὐτῆς ἂν γένοιτο δόξης· ὥσπερ οὖν καὶ ἐν οἷς ἔφασκε τὸ,
 ὅτε διεμέριζεν ὁ ὕψιστος ἔθνη, ἐγενήθη μερὶς κυρίου λαὸς
 αὐτοῦ Ἰακώβ· ἄντικρυς γὰρ διὰ τοῦ, τὸν ὕψιστον καὶ κύριον
 εἰδὼς φαίνεται· ὕψιστον μὲν τὸν διανέμοντα καὶ
 κληροδοτοῦντα τοῖς ἑαυτοῦ ἀγγέλοις, κύριον δὲ τὸν μετὰ τῶν
 ἀγγέλων κληρούμενον τὴν πάντων τῶν ἐθνῶν διαφέρουσαν
 μερίδα.

Ἐπεὶ τοίνυν ὁ δηλούμενος ἐν τούτοις κύριος μορφὴν δούλου
 λαβὼν ἐν ὁμοιώματι ἀνθρώπων γέγονε, καὶ σχήματι εὑρέθη ὡς
 ἄνθρωπος, ὑπέμεινέ τε πάντα πειρασμὸν μετὰ τὸ βάπτισμα τὸ
 ἐν Ἰορδάνῃ, ὅτε ἀνήχθη ὑπὸ τοῦ πνεύματος εἰς τὴν ἔρημον
 πειρασθῆναι ὑπὸ τοῦ διαβόλου, καὶ ἐν τῇ ἐρήμῳ μ 
 ἡμέρας καὶ μ νύκτας πειραζόμενος, καὶ ἦν μετὰ
 τῶν θηρίων, ὥς φησιν ὁ εὐαγγελιστής· εἰκότως ταῦτα πάντα τὸ
 πνεῦμα τὸ ἅγιον προλαβὸν θεσπίζει, σημαῖνον ὅσα τε ἐν ταῖς
 τεσσαράκοντα ἡμέραις πειραζόμενος ὑπέμεινε, καὶ ὅσα κατὰ
 τὰς ἰσαρίθμους ταῖς ἡμέραις νύκτας. 
 Μέλλων γὰρ ἐπὶ τὸ εὐαγγέλιον τῆς τοῦ θεοῦ βασιλείας
 παριέναι, πρὶν ἄρξασθαι τοῦ κηρύγματος, καὶ πρὸ τῆς εἰς
 ἀνθρώπους εὐεργεσίας, ἐπὶ τὰς ἐχθρὰς καὶ πολεμίας τοῦ τῶν
 ἀνθρώπων γένους δυνάμεις ἀνήγετο· ὅπως, ἐκείνας πρώτας
 καταγωνισάμενος καὶ καθελὼν, οὕτως ἐπὶ τὴν τῶν πάλαι
 καταπονουμένων λύτρωσίν τε καὶ ἐλευθερίαν παρέλθοι. ἐχρῆν
 γὰρ αὐτοὺς δὴ μάλιστα πρώτους τοὺς παρὰ πᾶσι τοῖς ἔθνεσι
 θεοὺς εἶναι νομίσαντας, καὶ τὰς τῶν ἀνθρώπων ψυχὰς
 αἰχμαλώτους, ἀπὸ τῆς τοῦ τῶν ὅλων θεοῦ γνώσεώς τε καὶ
 εὐσεβείας ἀφαρπάσαντας, καθυποτάξαι καὶ τῆς τυραννίδος
 καθελεῖν· εἶθ’ οὕτως ἅπασιν ἀνθρώποις τὸ εὐαγγέλιον τῆς τοῦ
 θεοῦ βασιλείας παραδοῦναι. διὸ δὴ πρὸ πάσης ἱστορουμένης
 αὐτοῦ πράξεως ἀνήγετο εἰς τὴν ἔρημον πειρασθῆναι ὑπὸ τοῦ
 διαβόλου· καὶ ἦν μετὰ τῶν θηρίων, ὥς φησιν ὁ εὐαγγελιστὴς,
 θηρία προσειπὼν τὰς ἀπηγριωμένας καὶ θηριώδεις πονηρὰς
 δυνάμεις. 
 Αὐτὰ δὴ οὖν ταῦτα καὶ ὁ παρὼν ψαλμὸς προαναφωνεῖ προφητικῷ
 πνεύματι ἀναγκαίως. χρὴ γὰρ, διὰ τῶν ἔμπροσθεν διδαχθέντας
 τὰ περὶ τῆς εἰς ἀνθρώπους παρουσίας τοῦ προφητευομένου, καὶ
 τὰ περὶ τῆς ἐνσάρκου γεννήσεως αὐτοῦ, τά τε περὶ τοῦ
 θανάτου, ὅπως τε ἐκ σπέρματος Δαυῒδ προελεύσεσθαι
 προκεκήρυκτο, ἀκολούθως καὶ τὸν ἀγῶνα μαθεῖν ἡμᾶς ὃν ἤρατο
 κατὰ τῶν ἀντικειμένων δυνάμεων. ταῦτα οὖν ἡ παροῦσα
 παρίστησι προφητεία προλέγουσα, ὅσα κατὰ τὴν ἔρημον
 ὑπέμεινεν ἐφ’ ὅλαις ἡμέραις μ καὶ νυξὶ ταῖς
 ἴσαις πειραζόμενος ὑπὸ τοῦ διαβόλου. 
 Θηρευταὶ γὰρ ἦσαν περὶ αὐτὸν ἀόρατοι δυνάμεις, παγίδας αὐτῷ
 κατασκευάζουσαι. καὶ αἱ μὲν λόγοις ταραχώδεσιν αὐτὸν
 θορυβεῖν πειρώμεναι, αἱ δὲ φοβεῖν κατὰ τὰς νύκτας, καὶ
 πάλιν ἄλλα δι’ ἡμέρας βέλη νοητὰ πέμπουσαι κατ’ αὐτοῦ· καὶ
 αὖθις ἕτεραι οὐκ ὠνομάσθαι ἡμῖν, οὐδὲ λεχθῆναι δυνάμεναι
 θνηταῖς ἀκοαῖς, τὸν κατ’ αὐτοῦ πειρασμὸν πραγματευόμεναι· ὃ
 δὴ σημαίνει φάσκων ὁ λόγος, ἀπὸ πράγματος ἐν σκότει
 διαπορευομένου· ἀνθ’ οὗ ὁ μὲν Ἀκύλας ἡρμήνευσεν, ἀπὸ ῥήματος ἐν σκοτομήνῃ
 περιπατοῦντος· ὁ δὲ Σύμμαχος , οὐδὲ λοιμὸν ζόφῳ ὁδεύοντα. ἤδη δὲ
 καὶ τὰ ἀναιδέστατα καὶ ἀρχοντικὰ τῶν δαιμονίων, τὰ ἐν αὐτῇ
 τῇ μεσημβρίᾳ καὶ τῇ τοῦ ἡλιακοῦ φωτὸς ἀκμῇ τολμῶντα
 παραφαίνεσθαι, προσῄεσαν αὐτῷ. 
 Τῶν γὰρ ἄλλων τὸ οἰκεῖον σκότος μεταδιωκόντων, καὶ ἐν μόνῃ
 νυκτὶ φαντασιοῦν εἰωθότων, τὰ ἀναιδέστατα καὶ δι’ ἡμέρας
 τολμᾷ φαίνεσθαι, καὶ ἐν μέσαις αὐγαῖς ἡλίου. τοιαῦτα δὲ ἦν
 τὰ καὶ τῷ σωτῆρι ἐπιόντα· μεθ’ ἡμέραν μὲν οὖν τοιαῦτά τινα
 αὐτῷ προσῄει, κατὰ δὲ τὰς νύκτας ἕτερα. διὸ εἴρηται ἑξῆς·
 οὐ φοβηθήσῃ ἀπὸ φόβου νυκτερινοῦ, καὶ ἀπὸ πράγματος ἐν
 σκότει διαπορευομένου. ὁρῶντα δὲ αὐτοῦ τὴν ἄμαχον καὶ
 ἀήττητον δύναμιν, ὁμοῦ πάλιν ἀθροιζόμενα κατὰ στίφη
 προσίεσαν αὐτῷ πλήθη δυνάμεων ἀντικειμένων. καί μοι
 δοκοῦσιν οἱ πάλαι παρ’ ἀνθρώποις νομιζόμενοι θεοὶ, καὶ τὰ
 ἀντικείμενα πνεύματα, ξένην τινὰ φύσιν καὶ δύναμιν πάντων
 αὐτῶν καθαιρετικὴν θεώμενα ἐν τῷ ἀνθρώπῳ τοῦ σωτῆρος ἡμῶν,
 ὁμοῦ συνῆχθαι ἁπανταχόθεν, ἀθρόα τε προσιέναι καὶ
 προσρήσσειν ἐθέλειν αὐτῷ. 
 Καὶ τὰ μὲν πρῶτα δι’ ἑτέρων μερικῶν πνευμάτων πειράζειν
 αὐτὸν ἐπιχειρεῖν τὸν διάβολον· διὸ λέλεκται· καὶ ἦν μετὰ
 τῶν θηρίων. ποίων δὲ θηρίων; ὁ μετὰ χεῖρας παρίστησι λόγος
 προϊὼν ἑξῆς καὶ λέγων· ἐπ’ ἀσπίδα καὶ βασιλίσκον ἐπιβήσῃ,
 καὶ καταπατήσεις λέοντα καὶ δράκοντα. τοιούτοις γάρ τισιν,
 ὡς εἰκὸς, εἴδεσί τε καὶ μορφαῖς σχηματιζόμεναι, τὸν ἀέριον
 τόπον διιπτάμεναί τινες δυνάμεις πονηραὶ, ἀρχαί τε καὶ
 ἐξουσίαι, καὶ κοσμοκράτορες τοῦ σκότους τούτου, καὶ
 πνευματικὰ πονηρίας, τρόποις ἀλληγορίας ἀσπίδες καὶ
 βασιλίσκοι καὶ δράκοντες καὶ λέοντες ὀνομαζόμεναι, ἢ καὶ
 διὰ τὸ ἐμφερὲς τῆς κακίας τούτοις παραβαλλόμεναι, πάντα
 πειρασμὸν ἐκίνουν κατ’ αὐτοῦ. ἐπὶ τέλει δὲ πάντων, ὡς εἶδεν
 ὁ διάβολος ἐπ’ ἀσπίδα καὶ βασιλίσκον ἐπιβεβηκότα αὐτὸν καὶ
 καταπεπατηκότα πάσας τὰς ὑπ’ αὐτὸν ἐνεργείας, αὐτὸς ἤδη
 λοιπὸν δι’ ἑαυτοῦ προσῄει ταπεινὸς καὶ ὑποδεδοικὼς,
 προσέφερέ τε αὐτῷ τὰς ἐρωτήσεις τὰς ἐν τοῖς εὐαγγελίοις
 ἀναγεγραμμένας, πειράζων αὐτὸν καὶ λέγων, εἰ υἱὸς εἶ τοῦ
 θεοῦ, εἰπὲ τάδε, καὶ ποίησον τάδε. 
 Τὴν οὖν ἀθρόαν ὁρμὴν τῶν πονηρῶν πνευμάτων καὶ τὴν ἧτταν
 αὐτῶν ἡ παροῦσα παρίστησι προφητεία· ὁμοῦ μὲν συνῆχθαι
 διδάσκουσα, μὴ μὴν δεδυνῆσθαί τι μηδ’ ἰσχυκέναι· ἀλλ’ ἐν τῷ
 πλησιάζειν αὐτῷ καταπίπτειν χαμαί. διὸ λέλεκται· πεσεῖται
 ἐκ τοῦ κλίτους σου χιλιὰς, καὶ μυριὰς ἐκ δεξιῶν σου. 
 Ἀντὶ δὲ τοῦ· ἐκ τοῦ κλίτους σου, Ἀκύλας καὶ Σύμμαχος , ἐκ τοῦ πλαγίου σου, ἐκδεδώκασιν·
 οὕτω τῆς θεϊκῆς γραφῆς τὰ ἀριστερὰ τοῦ σωτῆρος ὀνομαζούσης,
 τάχα τὸ μηδὲν εἶναι ἐν αὐτῷ σκαιὸν μηδὲ ἀριστερόν. πλὴν
 ἀλλὰ περὶ πασῶν ἀθρόως τῶν ἀντικειμένων δυνάμεων εἴρηται
 τό· 
 
 πρὸς σὲ δὲ οὐκ ἐγγιοῦσι, 
 
 
 καὶ τό· 
 
 πλὴν τοῖς ὀφθαλμοῖς σου κατανοήσεις 
 καὶ ἀνταπόδοσιν ἁμαρτωλῶν ὄψει. 
 
 
 Καὶ ταῦτα, φησὶ, πάντα ἔσται περὶ σὲ, ἐπειδήπερ σὺ, ὦ
 κύριε, ἡ ἐμὴ ἐλπὶς, τὸν ὕψιστον ἔθου καταφυγήν σου. ἡγοῦμαι
 δὲ τὰς ἀοράτους ταύτας καὶ ἀντικειμένας δυνάμεις, τὰς ὑπὸ
 παντὶ τῷ οὐρανῷ συνῆχθαι πάσας ἀθρόως κατ’ αὐτοῦ
 θορυβηθείσας ἀπὸ τῆς ἐνεχθείσης πρὸς αὐτὸν φωνῆς, ὅτε ἐν
 εἴδει περιστερᾶς τὸ πνεῦμα τὸ ἅγιον κατέβαινεν ἐπ’ αὐτὸν, ἥ
 τε ἄνωθεν φωνὴ ἠκούσθη λέγουσα· οὗτός ἐστιν ὁ υἱός μου ὁ
 ἀγαπητὸς, ἐν ᾧ εὐδόκησα. 
 Ἀκούσασαι γοῦν τῆς φωνῆς ταύτης, καὶ θεασάμεναι τὸν ὑπὸ τοῦ
 ἁγίου πνεύματος διὰ τῆς περιστερᾶς ἀναδειχθέντα ἄνθρωπον
 υἱὸν θεοῦ ὠνομασμένον, οὔτε τῇ φωνῇ ἀπιστεῖν εἶχον, οὔτε
 τὸν ἄνθρωπον ὁρῶσαι σάρκα ἠμφιεσμένον πιστεύειν τοῦτον
 εἶναι τὸν ἀγαπητὸν τοῦ θεοῦ. διὸ ξένον τι χρῆμα καὶ καινὴν
 ἀνθρώπου φύσιν θεώμεναι, τὰς οἰκείας ἐνεργείας δυνάμει
 κρείττονι καθαιρεθήσεσθαι προσεδόκησαν. διὸ δὴ ἐπῄεσαν αὐτῷ
 ἐπιδόντι εὖ μάλα προθύμως ἑαυτὸν εἰς πάντας τοὺς
 πειρασμοὺς, οὓς ὑπὲρ τῆς ἀνθρώπων σωτηρίας ἀναδέδεκτο. 
 Μέλλων γοῦν, ὥσπερ ἔφην, κηρύττειν αἰχμαλώτοις ἄφεσιν, καὶ
 τυφλοῖς ἀνάβλεψιν, κατὰ τὴν περὶ αὐτοῦ προφητείαν, ἀφέλκειν
 τε τὰς τῶν ἀνθρώπων ψυχὰς ἀπὸ τῶν πάλαι ᾐχμαλωτικότων
 αὐτὰς, ἐλευθεροῦν τε αὐτὰς ἀπὸ τῆς εἰδωλολάτρου πλάνης,
 ἀναγκαίως πρῶτον ἁπάντων κατ’ αὐτῶν ἐστρατεύετο τῶν τὸν
 μακρὸν αἰῶνα τετυραννηκότων. 
 Ἐπεὶ δὲ τούτοις κατηγωνίσατο δι’ ὑπομονῆς παντὸς πειρασμοῦ,
 διό φησιν ὁ Λουκᾶς· καὶ συντελέσας πάντα πειρασμὸν ὁ
 διάβολος ἀπέστη ἀπ’ αὐτοῦ. μετὰ ταῦτα ἐπὶ τὴν τῶν ἀνθρώπων
 θεραπείαν ἐχώρει· ἔνθεν καὶ ἔφριττον αὐτὸν οἱ δαίμονες,
 ὡμολόγουν τε αὐτὸν εἰδέναι ὅστις εἴη, βοῶντες καὶ λέγοντες·
 ἔα, τί ἡμῖν καί σοι, υἱὲ τοῦ θεοῦ; οἴδαμέν σε τίς εἶ, ὁ
 ἅγιος τοῦ θεοῦ. ἀπὸ γὰρ τῆς πρὸς αὐτὸν ἐνεχθείσης φωνῆς
 μεμαθήκεισαν ὅστις ἦν· ἀλλὰ καὶ ἀφ’ ὧν εἰργάσατο κατὰ τὸν
 τοῦ πειρασμοῦ καιρὸν ᾔδεσαν αὐτοῦ τὴν δύναμιν.

Οὐ προσελεύσεται πρὸς σὲ κακά, 
 καὶ μάστιξ οὐκ ἐγγιεῖ τῷ σκηνώματί σου, 
 ὅτι τοῖς ἀγγέλοις αὐτοῦ ἐντελεῖται περὶ σοῦ 
 τοῦ διαφυλάξαι σε ἐν πάσαις ταῖς ὁδοῖς σου. 
 ἐπὶ χειρῶν ἀροῦσίν σε, 
 μήποτε προσκόψῃς πρὸς λίθον τὸν πόδα σου. 
 
 
 Καὶ ταῦτα τῷ κατὰ Χριστὸν τετελειωμένῳ ἀνδρὶ καὶ τῷ χορῷ
 τῶν τοῦ Χριστοῦ μαρτύρων, τῇ τε ἁγίᾳ αὐτοῦ ἐκκλησίᾳ, καὶ δὴ
 καὶ αὐτῷ τῷ Χριστοῦ σώματι ἁρμόσειεν ἂν λέγεσθαι· εἰ γὰρ
 παρεμβάλλει ἄγγελος κυρίου κύκλῳ τῶν φοβουμένων αὐτὸν, καὶ
 ῥύσεται αὐτοὺς, τῶν ὑπερβεβηκότων τὸν φόβον καὶ ἐν ἕξει
 τελείᾳ τῆς κατὰ ψυχὴν ἀρετῆς τυγχανόντων, ὁποῖός ἐστιν ὁ
 καθήμενος ἐν βοηθείᾳ τοῦ ὑψίστου, καὶ ὑπὸ τὴν σκιὰν τοῦ
 ἱκανοῦ αὐλιζόμενος· τῶν οὖν τοιούτων οὐχ εἷς ἄγγελος, ἀλλὰ
 παρεμβολαὶ πλείους καθίστανται φύλακες, ὅσαι καὶ πλείους οἱ
 τῷ κατὰ θεὸν τελείῳ ἐπιβουλεύοντες. οὕτω γοῦν καὶ τὸν
 προφήτην Ἑλισσαῖον ἐκύκλουν πλῆθος δορυφόρων ἀγγέλων. διὸ
 οὐδὲν τῶν βλαπτικῶν ἐπελεύσεσθαι λέγεται τῷ διὰ τοῦ ψαλμοῦ
 προφητευομένῳ. 
 Ἀλλ’ οὐδὲ μάστιξ ἐπὶ τὸ σῶμα ἐφάψασθαι τοῦ σκηνώματος
 αὐτοῦ· μάστιγα νοούντων ἡμῶν οὐ τὴν κοινότερον λεγομένην·
 ταύτῃ γὰρ ἐμαστίχθησαν μυρίοι τῶν ἁγίων τοῦ θεοῦ μαρτύρων
 καὶ αὐτοῦ δὲ τοῦ σωτῆρος ἡμῶν τὸ σωματικὸν σκήνωμα καὶ ἡ
 σὰρξ μάστιξιν ᾐκίσθη κατὰ τὸν καιρὸν τοῦ πάθους, ἀκολούθως
 τῇ φασκούσῃ περὶ αὐτοῦ προφητείᾳ, τὸν νῶτόν μου ἔδωκα εἰς
 μάστιγας, τὰς δὲ σιαγόνας μου εἰς ῥαπίσματα· διὸ μάστιγα
 νῦν δηλοῦσθαι τὴν ἀπὸ δαιμονικῆς ἐνεργείας πληγὴν
 νομιστέον, ὁποίας εἴρηται αὐτὸς ὁ σωτὴρ ἰάσασθαι καὶ
 θεραπεύειν ἐν ἀνθρώποις δαιμόνων ἀκαθάρτων μάστιγας. 
 Τοιαύτην οὖν μάστιγά φησιν ὁ παρὼν λόγος μὴ ἐγγίσειν τῷ
 σκηνώματι τοῦ προφητευομένου, διὰ τὸ φυλάττεσθαι ὑπὸ τῶν
 καθεσταμένων ἐπὶ τὸ φρουρεῖν αὐτὸν ἀγγέλων, οἳ δὴ καὶ ἐπὶ
 χειρῶν αὐτὸν μετέωρον ἀναλήψεσθαι λέγονται, πρὸς τὸ μὴ
 προσκόπτειν αὐτοῦ λίθῳ τὸν πόδα. σκήνωμα δὲ αὐτοῦ καθ’ ἕνα
 μὲν τρόπον ἐρεῖς εἶναι τὴν ἐκκλησίαν αὐτοῦ, κατὰ τὸ, ἕως ἂν
 εὕρω τόπον τῷ κυρίῳ, σκήνωμα τῷ θεῷ Ἰακώβ· οὕτω καὶ πλείονα
 σκηνώματα τὰς ἁπανταχοῦ γῆς εἰρημένας ἐκκλησίας οἶδεν ὁ
 φήσας λόγος· ὡς ἀγαπητὰ τὰ σκηνώματά σου, κύριε τῶν
 δυνάμεων· καθ’ ἕτερον δὲ τρόπον τὸ σωματικὸν ὄργανον, ἐν ᾧ
 κατεσκήνωσεν ὁ τοῦ θεοῦ λόγος, λεχθείη ἂν αὐτοῦ σκήνωμα. 
 Τὰ μὲν κεφαλαιωδέστερα καὶ μείζονα τῶν κατορθωμάτων τοῦ διὰ
 τῆς προφητείας δηλουμένου διὰ συνεργείας τοῦ μείζονος
 κατωρθοῦτο. καθήμενος γὰρ ἐν βοηθείᾳ τοῦ ὑψίστου ὁ κατὰ
 σάρκα νοούμενος ἡμῖν ὁ ἐκ σπέρματος Δαυῒδ γεγονὼς, ὁ αὐτὸς
 δὲ τὸν ὕψιστον θέμενος αὐτοῦ καταφυγὴν, εἰκότως ὑπὸ τοῦ
 ὑψίστου ἐφυλάττετο· διὸ καὶ αὐτῷ ἔλεγεν· ἀντιλήπτωρ μου εἶ
 καὶ καταφυγή μου, ὁ θεός μου, καὶ ἐλπιῶ ἐπ’ αὐτόν. αὐτὸς
 γὰρ αὐτὸν ἐρρύετο ἐκ παγίδος θηρευτῶν, καὶ ἐν τοῖς
 μεταφρένοις αὐτοῦ ἐπεσκίαζεν αὐτόν· ἀλλὰ καὶ ἐκύκλου αὐτὸν
 περιβάλλων ἀληθείας ὅπλῳ. 
 Καὶ ταῦτα πάντα παρεῖχεν αὐτῷ ὕψιστος, ὅπως μὴ ταράττηται
 ἀπὸ φόβου νυκτερίνου, μήτε ἀπὸ βέλους πετομένου ἡμέρας,
 μηδὲ ἀπὸ πράγματος ἐν σκότει διαπορευομένου, μηδὲ ἀπὸ
 συμπτώματος καὶ δαιμονίου μεσημβρινοῦ. ἔτι δὲ πρὸς τούτοις
 αὐτὸς ὁ ὕψιστος συνεργῶν τῷ περὶ οὗ ὁ λόγος, πάσας τὰς τῶν
 ἐχθρῶν αὐτοῦ καὶ πολεμίων δυνάμεις καθῄρει καὶ ὑπὸ πόδας
 αὐτοῦ κατέβαλλε. διὸ ἐλέγετο· πεσεῖται ἐκ τοῦ κλίτους σου
 χιλιὰς καὶ μυριὰς ἐκ δεξιῶν σου, πρὸς σὲ δὲ οὐκ ἐγγιεῖ. 
 Τὰ μὲν οὖν, ὡς ἔφην, μεγάλα καὶ ἐντελῆ κατορθώματα ὁ
 ὕψιστος αὐτὸς συνεργῶν τῷ δηλουμένῳ ἐξετέλει· τὰ δὲ, ὡς ἂν
 εἴποι τις, λεπτὰ καὶ σωματικώτερα ἀγγέλοις διακονεῖσθαι
 προσέταττε. ταῦτα δὲ ἦν τὰ περὶ τὸ σκήνωμα αὐτοῦ, δηλαδὴ τὸ
 σωματικὸν ὄργανον, καὶ τὰ περὶ αὐτὴν τὴν σάρκα, ἃ δὴ ὡς
 σμικρὰ καὶ παραθέσει τῶν ἔμπροσθεν κατωνομασμένων εὐτελῆ,
 ὑπηρέταις ἀγγέλοις παρεδίδοτο εἰς τὸ φυλάττειν, μή τι
 κακοποιὸν ἐπέλθοι τῷ σώματι αὐτοῦ, μηδέ τις μάστιξ
 ἐγχρίμψειεν, οὐκ αὐτῷ, ἀλλὰ τῷ σκηνώματι αὐτοῦ· αὐτῷ γὰρ
 οὔτε χιλιάδες, οὔτε μυριάδες δυνάμεων πονηρῶν πλησιάζειν
 ἐτόλμων. διηκονοῦντο δὲ ἄγγελοι τῇ σαρκὶ τοῦ προφητευομένου
 καὶ τῷ σώματι, καὶ μέχρι τοῦ σμικροτάτου καὶ εὐτελεστάτου·
 ὃ δὴ καὶ παρίστησιν ὁ λόγος φάσκων· 
 
 ὅπως μὴ προσκόψῃς πρὸς λίθον τὸν πόδα σου. 
 
 
 Σημαίνειν γὰρ οἶμαι διὰ τούτου τὸ καὶ μέχρι τοῦ τυχόντος
 καὶ βραχυτάτου συμβαίνειν εἰωθὸς περὶ τοῦ σώματος ἀγγέλους
 διακονεῖσθαι αὐτῷ. ἔχεις δὲ καὶ ἐν εὐαγγελίοις ἐπὶ τοῦ
 σωτῆρος αὐτοῦ ταύτην τὴν μαρτυρίαν. ὁ μὲν γὰρ Μάρκος
 ἀνέγραψε κατὰ τὸν καιρὸν τοῦ πειρασμοῦ τοῦ σωτῆρος, ὡς ἄρα
 ἦν μετὰ τῶν θηρίων, καὶ οἱ ἄγγελοι διηκόνουν αὐτῷ· ὁ
 Ματθαῖος πάλιν τὸν αὐτὸν καιρὸν ἐπισημηνάμενός φησι· τότε
 ἀφίησιν αὐτὸν ὁ διάβολος, καὶ ἰδοὺ ἄγγελοι προσῆλθον καὶ
 διηκόνουν αὐτῷ. 
 Ἀλλὰ ὅτι μὲν οἱ ἄγγελοι διηκόνουν αὐτῷ, ἔδειξαν οἱ
 εὐαγγελισταί· ποίας δὲ διακονίας αὐτῷ παρεῖχον, οὗτοι μὲν
 οὐκ ἐμνημόνευσαν· ἡ δὲ προκειμένη προφητεία ἐδίδαξεν, ὅτι
 τὴν περὶ τὰ σωματικὰ καὶ σμικρὰ διακονίαν. ἐφύλαττον γὰρ
 αὐτοῦ τὸ σκήνωμα, ὅπως μὴ μάστιξ αὐτῷ πλησιάσῃ· ἐφρούρουν
 δὲ αὐτοῦ καὶ τοὺς πόδας, ὡς ἂν μὴ προσκόψειαν μέχρι τοῦ
 σμικροτάτου καὶ εὐτελεστάτου. 
 Καὶ ταῦτα μὲν κατ’ αὐτὴν τὴν λέξιν· πρὸς δὲ διάνοιαν
 ἐπισκήνωμα τοῦ σωτῆρος ἡμῶν ἡ ἐκκλησία αὐτοῦ ἀποδέδεικται·
 ἀλλὰ καὶ σῶμα αὐτοῦ ὁ λαὸς αὐτοῦ κατὰ τὸν φήσαντα
 ἀπόστολον· ὑμεῖς δέ ἐστε σῶμα Χριστοῦ, καὶ μέλη ἐκ μέρους.
 εἶεν ἂν τῶν μελῶν οἱ μὲν ὀφθαλμοὶ τοῦ Χριστοῦ σώματος, οἱ
 δὲ καὶ ὦτα, οἱ δὲ καὶ χεῖρες· κατὰ ταῦτα τοίνυν ἔσονται
 αὐτοῦ καὶ πόδες ἕτεροι, περὶ ὧν εἴρηται· ὡς ὡραῖοι οἱ πόδες
 τῶν εὐαγγελιζομένων ἀγαθά· τούτων δὴ οὖν τῶν ποδῶν, ὅπως μή
 τις προσκόψῃ πρὸς λίθον τὸν πόδα, μηδὲ σκανδαλίζηται ἐν τῷ
 δρόμῳ, ὁμαλῶς τε καὶ ἀκωλύτως διατρέχῃ τὴν τοῦ εὐαγγελίου
 πορείαν, ἄγγελοι καθέστανται φρουροῦντες τοῦ δηλωθέντος
 σκηνώματος φύλακες. 
 Πάλιν ἕτεροι ἄγγελοι οἱ τὰς ἐκκλησίας τοῦ Χριστοῦ τὰς
 ἁπανταχοῦ γῆς ἱδρυθείσας πεπιστευμένοι. ταῦτα δὲ μὴ συνιεὶς
 ὁ διάβολος· πῶς γὰρ ἢ πόθεν αὐτῷ τοῦ θείου πνεύματος
 συνιέναι φωνάς; ἐν τῷ πειράζειν τὸν σωτῆρα, εἰς τὸ
 πτερύγιον αὐτὸν τοῦ ἱεροῦ ἀναγαγὼν, εἶπε πρὸς αὐτόν· εἰ
 υἱὸς εἶ τοῦ θεοῦ, βάλε σεαυτὸν κάτω. γέγραπται γάρ· 
 
 ὅτι τοῖς ἀγγέλοις αὐτοῦ ἐντελεῖται περὶ σοῦ, 
 
 
 καί· 
 
 ἐπὶ χειρῶν ἀροῦσίν σε, 
 μήποτε προσκόψῃς πρὸς λίθον τὸν πόδα σου. 
 
 
 Συνιδὼν γὰρ ἔργοις αὐτοῖς εἰς τὸν σωτῆρα πεπληρωμένην τὴν
 ἐν τοῖς προκειμένοις προφητείαν, ὁρῶν τε ξένον θέαμα ἐν
 ἀνθρώπου φύσει, ὡς πᾶσαν αὐτοῦ τὴν στρατείαν καθῃρῆσθαι,
 καὶ πάσας αὐτοῦ νενικῆσθαι τὰς δυνάμεις, ὑπὸ τοῦ
 φαινομένου, χιλιάδας τε ἀθρόας, καὶ μυριάδας ἀπέμπροσθεν
 αὐτοῦ πιπτούσας, αὐτόν τε ἀτρεμεὶ καὶ ἀπαραποδίστως ἐπ’
 ἀσπίδα καὶ βασιλίσκον ἐπιβαίνοντα, λέοντά τε καὶ δράκοντα,
 τὰς ἀρχοντικὰς αὐτοῦ δυνάμεις, καταπατοῦντα, καὶ τοῦτ’
 ἐπείραζε γνῶναι, εἰ, ἑαυτὸν ἀπὸ τοῦ πτερυγίου ῥίψαντος,
 ἄγγελοι προσελθόντες αὐτὸν βαστάσουσι. 
 Πρὸς ταύτην αὐτοῦ τὴν ὑπόνοιαν διεψευσμένην οὖσαν ὁ σωτὴρ
 ἀπεκρίνατο· γέγραπται, λέγων, οὐκ ἐκπειράσεις κύριον τὸν
 θεόν σου. τὸ γὰρ ἑαυτὸν κρημνίζειν καὶ καταβάλλειν ἀπὸ τῶν
 ὑψηλοτάτων, καὶ τοῦτο ποιεῖν ἵνα γνῷ. πότερόν ποτε βοηθείας
 τεύξεται τῆς διὰ τῶν ἀγγέλων, ἢ μὴ, πειράζοντος ἦν τὸν
 θεόν· ὃ δὴ πειράζειν ἐβούλετο ὁ πειράζων. οἰκεῖον γὰρ αὐτῷ
 ἦν πειράζοντι τὸν σωτῆρα, καὶ τὸν θεὸν πειράζειν τολμᾷν. 
 Ἀλλ’ οὐχ ὁ σωτήρ γε ἐπείραζεν· εὖ γὰρ ᾔδει καὶ πέπειστο
 περὶ τῆς τοῦ πατρὸς δυνάμεως τῆς συνεργούσης αὐτῷ. διὸ καὶ
 τῷ διαβόλῳ προστακτικῶς παρεκελεύετο λέγων· οὐκ ἐκπειράσεις
 κύριον τὸν θεόν σου, θείας γραφῆς λέξιν τὴν ἀπὸ τοῦ νόμου
 ἀντιπαρατιθεὶς τῇ φωνῇ τῆς παρούσης γραφῆς, ἣν μὴ νοήσας ὁ
 διάβολος προήγαγεν αὐτῷ, μὴ συνιεὶς, ὅτι οὐκ ἐδεῖτο
 βοηθείας ἀγγέλων ὁ σωτὴρ, εἰ καὶ καθ’ ὑπόθεσιν οἰκείᾳ
 προαιρέσει καθεῖναι ἑαυτὸν ἐβουλήθη· ἐπεὶ καὶ κατὰ τὴν εἰς
 οὐρανοὺς ἀνάληψιν (ὅπερ ἦν μεῖζον τῆς ἀπὸ τοῦ πτερυγίου τοῦ
 ἱεροῦ ἐπὶ τὴν γῆν δι’ ἀέρος καθόδου), οὐκ ἀγγελικῆς ἐδεήθη
 χειρός. ὅρα δὲ, πῶς, μνημονεύσας ὁ διάβολος τοῦ, ἐπὶ χειρῶν
 ἀροῦσί σε, μήποτε προσκόψῃς πρὸς λίθον τὸν πόδα σου, τὸ
 ἑξῆς συνημμένον οὐ προσέθηκε· 
 Τοῦτο δὴ τὸ, ἐπ’ ἀσπίδα καὶ βασιλίσκον ἐπιβήσῃ, καὶ
 καταπατήσεις λέοντα καὶ δράκοντα, σαφῶς τὴν κατ’ αὐτοῦ τοῦ
 διαβόλου καὶ τῶν ἀγγέλων αὐτοῦ νίκην τοῦ σωτῆρος
 παριστῶντα. οὐ γὰρ ἐβούλετο τὸν καθ’ ἑαυτοῦ ἔλεγχον
 παρατίθεσθαι. εἰ δὲ μὴ τὴν ἑαυτῷ συνέσεως χρῆν
 ἐπιλογίσασθαι, ὡς οὐκ ἦν τοῦ αὐτοῦ τὸ δύνασθαι ἐπιβαίνειν
 καὶ καταπατεῖν τὰς τοιαύτας ἀρχοντικὰς δυνάμεις, καὶ μὴ
 προσκόπτειν πρὸς λίθον τὸν πόδα, ὡς δεῖσθαι φυλακῆς ἀγγέλων
 καὶ βοηθείας. ἀλλ’ ἐκεῖνος μὲν οὐ συνιεὶς κέχρηται τῇ ἀπὸ
 προκειμένης προφητείας φωνῇ, διὰ τὸ τὰ λοιπὰ συνεωρακέναι
 πεπληρωμένα εἰς αὐτόν· ὁ δὲ σωτὴρ οὐκ ἀπαρνεῖται μὲν τὸ
 περὶ αὐτοῦ εἰρῆσθαι τὸ λόγιον· μὴ συνιέντα δὲ αὐτὸ τὸν
 διάβολον, ἀφίησι καταλλήλῳ χρησάμενος τῇ πρὸς αὐτὸν
 ἀποκρίσει. ἡμεῖς δὲ, τῇ αὐτοῦ χάριτι τοῦ σωτῆρος ἡμῶν, ὅπως
 τὰ κατὰ τοὺς τόπους τεθεωρήκαμεν, πρόκειται τοῖς
 ἐντυγχάνουσιν ἐκ τῶν εἰρημένων διαγινώσκειν.

Ἐπ’ ἀσπίδα καὶ βασιλίσκον ἐπιβήσῃ 
 καὶ καταπατήσεις λέοντα καὶ δράκοντα. 
 ὅτι ἐπ’ ἐμὲ ἤλπισεν, καὶ ῥύσομαι αὐτόν· 
 σκεπάσω αὐτὸν, ὅτι ἔγνω τὸ ὄνομά μου. 
 κεκράξεται πρὸς μὲ, καὶ ἐπακούσομαι αὐτοῦ, 
 μετ’ αὐτοῦ εἰμι ἐν θλίψει· 
 ἐξελοῦμαι αὐτὸν καὶ δοξάσω αὐτόν. 
 μακρότητα ἡμερῶν ἐμπλήσω αὐτὸν 
 καὶ δείξω αὐτῷ τὸ σωτήριόν μου. 
 
 
 Τὰ μὲν περὶ τοῦ σκηνώματος ἀγγέλοις ἐνετέλλετο, κατὰ τὰ
 προαποδοθέντα, ὅπως ἄγγελοι τημελῶσι καὶ φυλάττωσι τοῦ ἐν
 Χριστῷ τετελειωμένου ἀνδρὸς, ἢ καὶ τῆς ἐκκλησίας αὐτοῦ, ἢ
 καὶ τῆς σαρκὸς, ᾗ κέχρητο δίκην ὀργάνου ὑπὲρ τῆς ἀνθρώπων
 σωτηρίας. ταῦτα γὰρ ὡς βραχύτερα καὶ εὐτελέστερα ἀγγέλοις
 ἐπετέτραπτο· καὶ οἶμαι ὅτι, ὡς ἄν τις οἰκέταις ἐπιτρέψειεν
 ὑποδημάτων διακονίαν, ἢ ἄλλων τινῶν εὐτελεστέρων ὑπηρεσίαν,
 οὕτως ὅσα μικρὰ καὶ σωματικὰ διὰ τῆς τοῦ σωτῆρος ἡμῶν
 ἐνηργεῖτο σαρκὸς, τούτων ὑπηρέται καθίσταντο ἄγγελοι, καὶ
 διηκόνουν αὐτῷ· περὶ ὧν καὶ ἡ τοῦ εὐαγγελίου γραφὴ μαρτυρεῖ
 λέγουσα, ὅτι προσῆλθον ἄγγελοι, καὶ διηκόνουν αὐτῷ. 
 Tὰ δὲ προὐργιαίτερα καὶ μείζονα καὶ ὑψηλότερα οὐκέτι
 ἀγγέλοις, ἀλλ’ αὐτῷ τῷ σωτῆρι ἀνατίθησι. τίνα δὲ ἦν ταῦτα,
 δεδήλωται διὰ τῶν ἔμπροσθεν· ἐν οἷς ἦν καὶ τὸ, πεσεῖται ἐκ
 τοῦ κλίτους σου χιλιὰς καὶ μυριὰς ἐκ τῶν δεξιῶν σου. τέλος
 δὲ πάντων καὶ ὑστάτη κατὰ πάντων τοῦ σωτῆρος ἡμῶν νίκη
 παρίσταται διὰ τοῦ, ἐπ’ ἀσπίδα καὶ βασιλίσκον ἐπιβήσῃ καὶ
 καταπατήσεις δράκοντα καὶ λέοντα. δηλοῦσθαι δὲ διὰ τούτων
 ἡγοῦμαι ἀρχὰς καὶ ἐξουσίας καὶ κοσμοκράτορας, καὶ τὰ
 πνευματικὰ τῆς πονηρίας. 
 Ταύταις μὲν οὖν ἐπιβαίνειν, καὶ τὰ τοσαῦτα θηρία καταπατεῖν
 τοῖς θειοτέροις τῆς ἐνθέου δυνάμεως αὐτοῦ βαδίσμασιν αὐτὸς
 ὁ σωτὴρ λέγεται· τὸ δὲ ἐν μηδενὶ προσκόπτειν, μηδ’ ἐμποδὼν
 γίνεσθαί τινα ταῖς σωματικωτέραις ἐνεργείαις αὐτοῦ, ἄγγελοι
 τὴν διακονίαν εἰλήφεσαν. 
 Ἀλλ’ ὥσπερ ἐπὶ τοῦ σωματικοῦ σκηνώματος αὐτοῦ ἐλέγετο,
 μάστιξ οὐκ ἐγγιεῖ ἐν τῷ σκηνώματί σου, καὶ τὸ αἴτιον
 ἐπήγετο διὰ τοῦ, ὅτι τοῖς ἀγγέλοις αὐτοῦ ἐντελεῖται περὶ
 σοῦ· οὕτω καὶ νῦν μετὰ τὸ, ἐπ’ ἀσπίδα καὶ βασιλίσκον
 ἐπιβήσῃ, καὶ καταπατήσεις δράκοντα καὶ λέοντα, πάλιν ἡ
 αἰτία ἐπιλέγεται, οὐκ ἐπ’ ἀγγέλους ἀναφέρουσα, ἀλλ’ ἐπ’
 αὐτὸν τὸν ὕψιστον, οὗ ἐκ προσώπου λέλεκται, ὅτι ἐπ’ ἐμὲ
 ἤλπισε, καὶ ῥύσομαι αὐτόν. πῶς δὲ ἐπ’ αὐτὸν ἤλπισε,
 προλαβὼν ἐδίδαξεν ὁ λόγος εἰπών· ὁ κατοικῶν ἐν βοηθείᾳ τοῦ
 ὑψίστου· καὶ, ἐρεῖ τῷ κυρίῳ· ἀντιλήπτωρ μου εἶ, καὶ
 καταφυγή μου, ὁ θεός μου, καὶ ἐλπιῶ ἐπ’ αὐτόν. 
 Ἡ τοίνυν ἐπινίκιος καὶ τελευταία πρᾶξις μετὰ πάσας τὰς
 προκαταλεχθείσας τοῦ σωτῆρος ἡμῶν, ἢ καὶ τοῦ ἐν αὐτῷ
 τελειουμένου ἀνδρὸς, ἢ καὶ τοῦ αὐτοῦ τελείου σώματος τῆς
 ἐκκλησίας αὐτοῦ, δηλωθεῖσα διὰ τοῦ, ἐπ’ ἀσπίδα καὶ
 βασιλίσκον ἐπιβήσῃ, καὶ καταπατήσεις δράκοντα καὶ λέοντα,
 τὴν πᾶσαν ἀναφορὰν καὶ τῆς νίκης τὴν αἰτίαν ἐπὶ τῷ ὑψίστῳ
 ἀνατίθησι. διὸ λέλεκται· 
 
 ὅτι ἐπ’ ἐμὲ ἤλπισεν, καὶ ῥύσομαι αὐτόν, 
 ὅτι ἔγνω τὸ ὄνομά μου. 
 μετ’ αὐτοῦ εἰμι ἐν θλίψει, 
 ἐξελοῦμαι καὶ δοξάσω αὐτόν. 
 
 
 Καί μοι δοκεῖ καθ’ ἑτέραν διάνοιαν ἡ προφητεία θεσπίζειν
 πάντα τὸν τρόπον τοῦ κατὰ ἄνθρωπον βίου τοῦ σωτῆρος ἡμῶν·
 λέγω δὲ τὸν πρῶτον πειρασμὸν, καὶ τὸν κατὰ τὸ πάθος, τήν τε
 μετὰ τὴν λύσιν τοῦ σώματος ἐπὶ τὰς ἀντικειμένας δυνάμεις
 ἔφοδον. καὶ τὰ μὲν πρῶτα τοῦ ψαλμοῦ· κοινότερον δὲ οὕτω
 λεγέσθω ἡ παροῦσα προφητεία τὸν πειρασμὸν αἰνίττεσθαι τὸν
 ἐπὶ τῆς ἐρήμου, ὃν ἐν τοῖς εὐαγγελίοις εἰσῆκται πειραθεὶς
 ὑπὸ τοῦ διαβόλου· τὰ δὲ δεύτερα, ἐν οἷς ἀγγέλους
 διακονεῖσθαι τῷ αὐτοῦ σώματι παρέστησεν ὁ λόγος, τὴν κατὰ
 τὸν ἀνθρώπινον βίον διατριβὴν αὐτοῦ· τὰ δὲ τρίτα, δι’ ὧν
 λέγεται ἐπ’ ἀσπίδα καὶ βασιλίσκον ἐπιβεβηκέναι, καὶ
 καταπεπατηκέναι δράκοντα καὶ λέοντα, τὴν μετὰ τὸν θάνατον
 κατὰ τῶν ἀρχοντικῶν πνευμάτων νίκην· μεθ’ ἃ πάντα
 ἐπιλέγεται· 
 
 ἐξελοῦμαι αὐτὸν καὶ δοξάσω αὐτόν· 
 μακρότητα ἡμερῶν ἐμπλήσω αὐτὸν 
 καὶ δείξω αὐτῷ τὸ σωτήριόν μου, 
 
 
 τῆς μετὰ τὸν θάνατον ἐκ νεκρῶν σωτηρίας, καὶ τῆς μακραίωνος
 καὶ ἀθανάτου ζωῆς, τῆς τε ἐνθέου δόξης καὶ τῆς παρὰ τῷ
 πατρὶ τιμῆς τε καὶ βασιλείας διὰ τούτων παρισταμένης.

Ψαλμὸς ᾠδῆς, εἰς τὴν ἡμέραν τοῦ Σαββάτου. 
 Ἀγαθὸν τὸ ἐξομολογεῖσθαι τῷ κυρίῳ 
 καὶ ψάλλειν τῷ ὀνόματί σου, ὕψιστε, 
 τοῦ ἀναγγέλλειν τὸ πρωὶ τὸ ἔλεός σου 
 καὶ τὴν ἀλήθειάν σου κατὰ νύκτα 
 ἐν δεκαχόρδῳ ψαλτηρίῳ μετ’ ᾠδῆς ἐν κιθάρᾳ. 
 
 
 
 Τὰς τῶν Σαββάτων ἡμέρας οἱ πρὸ
 Μωσέως δίκαιοι καὶ θεοφιλεῖς ἄνδρες οὔτ’ ᾔδεσαν οὔτε
 ἐφύλαττον. οὔτ’ οὖν αὐτὸς Ἀβραάμ, οὔτε Ἰσαάκ, οὔτε Ἰακώβ,
 οὔτε οἱ τούτου παῖδες, ἀλλ’ οὐδὲ οἱ ἔτι τούτων τῷ χρόνῳ
 παλαιότεροι φαίνονται γινώσκοντες ἡμέραν Σαββάτου . ἐπεὶ τοίνυν οἱ ἐκ περιτομῆς ὡς
 μέγα τι κατορθοῦντες τὰ Σάββατα φυλάττειν ἡγοῦνται, ἃ οὐδὲ
 φυλάττουσι
 
 κατὰ τὸ βούλημα τοῦ νόμου, παραθετέον αὐτοῖς τὰ εἰρημένα.
 καὶ ἐπειδὴ κατάπαυσιν σημαίνει τὸ Σάββατον (γέγραπται γοῦν·
 καὶ κατέπαυσεν ὁ θεὸς ἐν τῇ ἡμέρᾳ τῇ ζ 
 ἀπὸ πάντων τῶν ἔργων αὐτοῦ, ὧν ἐποίησεν· καὶ ἡγίασεν 
 
 αὐτήν ), ἐρεῖς, ὅτι προσήκει νοῆσαι θεοῦ
 κατάπαυσιν καὶ τὸ ἀληθινὸν Σάββατον ἐκδέξασθαι ἐπαξίως τοῦ
 θεοῦ. τοὺς γὰρ ἀσεβεῖς ἀνθρώπους φησὶ μὴ εἰσελεύσεσθαι εἰς
 τὴν κατάπαυσιν αὐτοῦ λέγων ἐν ψαλμοῖς· 
 
 ... ἀεὶ πλανῶνται τῇ καρδίᾳ 
 αὐτοὶ δὲ οὐκ ἔγνωσαν τὰς ὁδούς μου, 
 ὡς ὤμοσα ἐν τῇ ὀργῇ μου· 
 εἰ εἰσελεύσονται εἰς τὴν κατάπαυσίν μου. 
 
 
 Οὐκοῦν ἀναγκαῖον κατὰ διάνοιαν ἐκλαβεῖν Σάββατα θεοῦ καὶ
 ἀνάπαυσιν θεῷ πρέπουσαν, ἧς ἀσεβεῖς μὲν οὐκ ἀξιοῦνται,
 μόνοι δὲ οἱ δίκαιοι καὶ τοῦ θεοῦ φίλοι. οὕτω γοῦν εἴποιμεν
 ἂν καὶ τὸν Ἀβραὰμ καὶ τὸν Ἰσαὰκ καὶ τὸν Ἰακὼβ τούς τε πρὸ
 αὐτῶν καὶ μετ’ αὐτοὺς θεοφιλεῖς πάντας κατὰ διάνοιαν
 ἐγνωκέναι καὶ πεφυλακέναι τὰ σάββατα τοῦ θεοῦ καὶ
 εἰσεληλυθέναι εἰς τὴν κατάπαυσιν αὐτοῦ. 
 Τί δὴ οὖν σημαίνει τὸ Σάββατον ,
 ἀναγκαῖον ἐπιστῆσαι. ὁ λόγος ἀνάπαυσιν 
 δηλοῖ θεοῦ εἰσάγει τε ταύτην μετὰ τὴν τῶν αἰσθητῶν
 κοσμοποιίαν. θεοῦ δὲ ἀνάπαυσις τίς ἂν γένοιτο ἑτέρα τῆς
 πρὸς τοῖς νοητοῖς καὶ ὑπερκοσμίοις διαγωγῆς; ὅτε μὲν γὰρ
 περὶ τὰ αἰσθητὰ περισκοπεῖ καὶ περὶ τὰ ἔργα τῆς τοῦ κόσμου
 προνοίας καταγίνεται, ἐργάζεσθαι λέγεται· καὶ οὕτως
 ἀκουστέον λέγοντος τοῦ σωτῆρος ἡμῶν· ὁ πατήρ μου ἕως
 ἄρτι ἐργάζεται, κἀγὼ ἐργάζομαι. 
 
 ὅτι δὲ πρὸς τοῖς ἀσωμάτοις καὶ ὑπερκοσμίοις ἐστίν, καί, ὡς
 ἂν εἴποι τις, ἐν τῇ αὐτόσε αὐτοῦ περιωπῇ, τὸ τηνικαῦτα
 ἀνάπαυσιν ἄγειν καὶ τὸ αὐτοῦ σάββατον ἐπιτελεῖν νοεῖται. 
 Κατὰ τὰ αὐτὰ τοιγαροῦν καὶ οἱ τοῦ θεοῦ ἄνδρες, ἐπειδὰν τῶν
 κοπούντων τὴν ψυχὴν ἔργων (τοιαῦτα δὲ πάντα τὰ σωματικὰ καὶ
 φίλα τῆς γεώδους σαρκὸς) ἀπαλλαγέντες ὅλοι γένωνται πρὸς τῷ
 θεῷ καὶ πρὸς τῇ τῶν θείων καὶ νοητῶν σχολῇ τε καὶ θεωρίᾳ,
 τότε τὰ φίλα τῷ θεῷ Σάββατα καὶ ἀνάπαυσιν κυρίῳ τῷ θεῷ
 ἄγουσιν. καὶ περὶ τῶν τοιούτων σαββάτων διδάσκει λέγων·
 ἆρα ἀπολείπεται σαββατισμὸς τῷ λαῷ τοῦ θεοῦ;
 καὶ πάλιν· σπουδάσωμεν οὖν εἰσελθεῖν εἰς
 ἐκείνην τὴν κατάπαυσιν. τὸ γὰρ τέλειον σάββατον
 καὶ ἡ τελεία καὶ ἡ τρισμακαρία κατάπαυσις ἐν τῇ τοῦ θεοῦ
 βασιλείᾳ τυγχάνει ὑπὲρ τὴν ἑξαήμερον δημιουργίαν καὶ τῶν
 αἰσθητῶν ἁπάντων ἐκτὸς ἐν ἀσωμάτοις καὶ ὑπερκοσμίοις, ἔνθα
 ἀπέδρα ὀδύνη καὶ λύπη καὶ στεναγμός · ἔνθα
 τῆς θνητῆς καὶ φθαρτῆς ζωῆς ἀπαλλαγέντες καὶ ἀργίαν
 ἀργήσαντες τὴν θεοφιλῆ καὶ μακαρίαν τῶν τε σωματικῶν
 πράξεων καὶ τῆς δουλείας τῆς σαρκὸς ἐλευθερωθέντες σὺν αὐτῷ
 τῷ θεῷ καὶ παρ’ αὐτῷ γενόμενοι σαββατίσομέν τε καὶ
 ἀναπαυσόμεθα. διό φησιν ὁ ἀπόστολος· σπουδάσωμεν οὖν
 εἰσελθεῖν εἰς ἐκείνην τὴν κατάπαυσιν. 
 
 Εἰκόνα δ’ ἐκείνου τοῦ Σαββάτου καὶ τῆς τελείας ἐκείνης καὶ
 τρισμακαρίας ἀναπαύσεως φέροντες
 
 ἐπὶ γῆς τοῦ θεοῦ ἄνδρες σχολὴν μὲν ἐποιοῦντο καὶ ἀργίαν
 τῶν μακρὰν ἀφιστάντων τοῦ θεοῦ, ὅλοι δὲ πρὸς τῇ τῶν θείων
 θεωρίᾳ γιγνόμενοι δι’ ἡμέρας τε καὶ νυκτὸς τῇ τῶν ἱερῶν
 λόγων μελέτῃ προσκαρτεροῦντες ἅγια σάββατα καὶ ἀνάπαυσιν
 φίλην τῷ θεῷ διανέπαυον τότε καὶ ἐσαββάτιζον. ἔνθεν εἰκότως
 καὶ ὁ
 
 Μωσέως νόμος σκιὰς τῶν εἰρημένων καὶ σύμβολα παραδιδοὺς
 ἡμέραν τινὰ τοῖς πλήθεσιν ἀφώρισεν, ὅπως κἂν ταύτην
 ἀπέχωνται μὲν τῶν συνήθων ἔργων, σχολάζοιεν δὲ τῇ τοῦ θείου
 νόμου μελέτῃ. 
 Ὅ γε μὴν παρὼν ψαλμὸς διαρρήδην διδάσκει ἐπὶ τοῦτο δεῖν τὴν
 τοῦ Σαββάτου σχολὴν ποιεῖσθαι καὶ τὴν τῶν ἀνωφελῶν ἀργιῶν
 ἐπὶ τὸ κατὰ ταὐτὸν συνερχομένους ἐργάζεσθαι τὰ διὰ τοῦ
 ψαλμοῦ δηλούμενα. ἦν δὲ πρῶτον ἐξομολογεῖσθαι τῷ κυρίῳ, δεύτερον ψάλλειν διὰ τῶν μουσικῶν ὀργάνων
 τῷ ὀνόματι αὐτοῦ, τρίτον
 ἀναγγέλλειν κατὰ τὰς ἑωθινὰς
 ὥρας τὸ ἔλεος αὐτοῦ, τέταρτον
 διηγεῖσθαι τὴν ἀλήθειαν αὐτοῦ
 κατὰ τοὺς νυκτερινοὺς καιρούς·
 καὶ ταῦτα πράττειν μὴ μόνον χείλεσι καὶ φωνῇ, ἀλλὰ καὶ διὰ
 τῆς τῶν μουσικῶν ὀργάνων ἀνακρούσεως· 
 
 ἐν δεκαχόρδῳ, γάρ φησιν, ψαλτηρίῳ καὶ μετ’ ᾠδῆς ἐν
 κιθάρᾳ. 
 
 
 Ὁρᾷς οὖν, ὅσα πράττειν ὁ παρὼν λόγος παραινεῖ κατὰ τὴν τῆς
 ἀναστάσεως ἡμέραν; 
 Ἐπιγέγραπται γοῦν ὁ ψαλμός· εἰς τὴν
 ἡμέραν τοῦ Σαββάτου. ἀλλὰ καὶ οἱ ἱερεῖς ἐν τῷ
 ἱερῷ κατὰ τὸ Σάββατον ἕτερα πλεῖστα ἔπραττον
 
 κατὰ τὸν νόμον. οὐκ ἄρα ὁλοσχερῶς ἀργεῖν προστάττει, ἀλλ’
 οὐδὲ τοῖς ἱερεῦσιν ἡ τοῦ Σαββάτου
 ἡμέρα νενομοθέτητο, μόνοις δὲ τοῖς μὴ οἵοις τε
 οὖσι τὸν πάντα χρόνον τῆς αὐτῶν ζωῆς καὶ πάσας αὐτῶν τὰς
 ἡμέρας τῇ τοῦ θεοῦ λατρείᾳ καὶ τοῖς τῷ θεῷ φίλοις ἔργοις
 σχολάζειν· τούτοις γὰρ ἐκ διαστημάτων ταῦτα πράττειν
 ἐνομοθέτει. 
 Τοῖς γε μὴν πλησμονῇ γαστρὸς καὶ μέθῃ καὶ πάσῃ ἀκοσμίᾳ κατὰ
 τὴν ἡμέραν τοῦ Σαββάτου 
 ἑαυτοὺς παρέχουσιν ὁ θεὸς διὰ τοῦ προφήτου ἐπανατείνεται
 λέγων· οἱ ἐφαπτόμενοι ψευδῶν Σαββάτων, καὶ
 πάλιν· τὰς νουμηνίας ὑμῶν καὶ τὰ Σάββατα καὶ ἡμέραν
 μεγάλην οὐκ ἀνέχομαι. διὸ δὴ παρῃτημένων
 ἐκείνων διὰ τῆς καινῆς διαθήκης λόγος μετήγαγε καὶ
 μετατέθεικε τὴν τοῦ Σαββάτου ἑορτὴν ἐπὶ τὴν τοῦ φωτὸς
 ἀνατολὴν καὶ παρέδωκεν ἡμῖν ἀληθινῆς ἀναπαύσεως εἰκόνα τὴν
 σωτήριον καὶ κυριακὴν καὶ πρώτην τοῦ φωτὸς ἡμέραν, καθ’ ἣν
 ὁ σωτὴρ τοῦ κόσμου μετὰ πάσας αὐτοῦ τὰς ἐν ἀνθρώποις
 πράξεις τὴν κατὰ τοῦ θανάτου νίκην ἀράμενος τὰς οὐρανίους
 πύλας ὑπερέβαινεν ὑπὲρ τὴν ἑξαήμερον κοσμοποιίαν γιγνόμενος
 τό τε θεοπρεπὲς Σάββατον καὶ τὴν τρισμακαρίαν ἀνάπαυσιν
 ὑπολαμβάνων τοῦ πατρὸς εἰρηκότος αὐτῷ· 
 
 ... κάθου ἐκ δεξιῶν μου, 
 ἕως ἂν θῶ τοὺς ἐχθρούς σου ὑποπόδιον τῶν ποδῶν σου. 
 
 
 Ἐν ᾗ φωτὸς οὔσῃ καὶ πρώτῃ καὶ τοῦ ἀληθοῦς ἡλίου ἡμέρᾳ καὶ
 ἡμεῖς αὐτοὶ συνερχόμενοι διὰ μέσων ἓξ ἡμερῶν ἅγιά τε
 Σάββατα καὶ πνευματικὰ
 
 ἑορτάζοντες, οἱ ἐξ ἐθνῶν δι’ αὐτοῦ λελυτρωμένοι καθ’ ὅλης
 τῆς οἰκουμένης, τὰ τῷ σαββάτῳ πράττειν τοῖς ἱερεῦσι
 νενομοθετημένα κατὰ τὸν πνευματικὸν νόμον ἐπιτελοῦμεν.
 θυσίας τε γὰρ καὶ ἀναφορὰς ποιούμεθα πνευματικὰς τὰς
 καλουμένας θυσίας αἰνέσεως καὶ θυσίας ἀλαλαγμοῦ· τό τε
 θυμίαμα τὸ εὐῶδες ἀναπέμπομεν, περὶ οὗ εἴρηται· 
 
 γενηθήτω ἡ προσευχή μου ὡς θυμίαμα ἐνώπιόν σου. 
 
 
 Ἀλλὰ καὶ τοὺς ἄρτους τῆς προθέσεως προσφέρομεν τὴν σωτήριον
 μνήμην ἀναζωπυροῦντες τό τε τοῦ ῥαντισμοῦ αἷμα τοῦ
 ἀμνοῦ τοῦ θεοῦ τοῦ περιελόντος 
 
 τὴν ἁμαρτίαν τοῦ κόσμου καθάρσιον τῶν
 ἡμετέρων ψυχῶν· ποιούμεθά τε τὰ φῶτα τῆς γνώσεως προσώπου
 τοῦ θεοῦ ἐξαπτόμενα. ἀλλὰ καὶ τὰ ἐν τῷ μετὰ χεῖρας ψαλμῷ
 φιλοτίμως ἐκτελεῖν κατὰ τὴν αὐτὴν ἡμέραν σπουδάζομεν ἔργοις
 τούτοις καὶ λόγοις ἐξομολογούμενοι τῷ
 κυρίῳ καὶ ψάλλοντες τῷ ὀνόματι τοῦ ὑψίστου, 
 ὄρθρου τε πρὸς αὐταῖς ἀνατολαῖς τοῦ ἡμετέρου φωτὸς τὸ
 γενόμενον ἔλεος ἐφ’ ἡμᾶς τοῦ
 θεοῦ διαγγέλλοντες καὶ τὴν ἀλήθειαν αὐτοῦ κατὰ τὰς νύκτας διὰ σώφρονος καὶ
 ἁγνῆς ἀναστροφῆς ἐνδεικνύμενοι καὶ πάντα δή, ὅσα ἄλλα χρῆν
 ἐν Σαββάτῳ τελεῖν, ταῦτα ἡμεῖς ἐν τῇ κυριακῇ
 μετατεθείκαμεν, ὡς ἂν κυριωτέρας οὔσης αὐτῆς καὶ ἡγουμένης
 καὶ πρώτης καὶ τοῦ Ἰουδαϊκοῦ Σαββάτου τιμιωτέρας. 
 Κατὰ ταύτην γὰρ ἐν τῇ κοσμοποιίᾳ εἰρηκότος τοῦ θεοῦ·
 γενηθήτω φῶς, καὶ ἐγένετο φῶς, καὶ κατ’
 
 αὐτὴν ταῖς ἡμετέραις ψυχαῖς ὁ τῆς δικαιοσύνης ἀνατέταλκεν
 ἥλιος. διὸ δὴ καὶ ἡμῖν συνέρχεσθαι κατὰ ταύτην παραδέδοται
 καὶ τὰ διὰ τοῦ ψαλμοῦ παρηγγελμένα καὶ ἡμῖν ἐπιτελεῖν
 προστέτακται, ὧν πρῶτόν ἐστι τὸ ἐξομολογεῖσθαι. ἀρχὴ γὰρ ἀγαθῶν ἡ τῶν προτέρων
 κακῶν ἀπόλυσις διὰ γνησίας μετανοίας καὶ ἐξομολογήσεως
 ἐγγιγνομένη ἄγουσά τε ἐπὶ τέλος ἀγαθὸν αὐτὸν τὸν θεόν. εἰ
 γὰρ οὐδεὶς ἀγαθὸς εἰ μὴ εἷς ὁ θεός, ἀγαθῆς
 πορείας τῆς ἐπὶ τὸν θεὸν ἀγούσης ἀγαθὴ γένοιτ’ ἂν ἀρχὴ ἡ
 ἐξομολόγησις. διὸ λέλεκται· 
 
 ἀγαθὸν τὸ ἐξομολογεῖσθαι τῷ κυρίῳ. 
 
 
 Καὶ γὰρ προσήκει μὴ ἀνθρώποις ἐπιδείκνυσθαι τὴν ἐξομολόγησιν, ἀλλ’ αὐτῷ τῷ τὰς
 καρδίας ἐρευνῶντι κυρίῳ. ἐπεὶ
 δὲ λαμβάνεται ἡ ἐξομολόγησις 
 καὶ ἐπὶ τῆς εὐχαριστίας, ὡς πολλάκις ἡμῖν εἴρηται, εἰκότως
 κατὰ τὴν κυριακὴν ἡμέραν καὶ τὰς εὐχαριστίας ἡμῶν
 ἀποδίδομεν τῷ κυρίῳ πανταχοῦ
 τῆς οἰκουμένης ἐν ταῖς ἐκκλησίαις αὐτοῦ συνερχόμενοι. 
 Προκόψαντες δὲ διὰ τῆς ἐξομολογήσεως ἤδη καὶ ψάλλειν κελευόμεθα ἐπὶ κρείττονα ψυχῆς
 κατάστασιν προελθόντες· ἐπιδόντες δὲ ἔτι καὶ βελτίους
 γενόμενοι ἑαυτῶν ἤδη καὶ εἰς ἑτέρους ἀπαγγέλλειν διδάσκειν τε τοὺς ἡμῖν πλησιάζοντας
 τὰ τοῦ κυρίου ἐλέη 
 προσταττόμεθα, καὶ τοῦτο πράττειν κατὰ τὰς πρωϊνὰς ὥρας
 ὥσπερ ἀπαρχὰς τῶν δι’ ἡμέρας πράξεων ἀνατιθέντες τῇ περὶ
 τοῦ ἐλέους τοῦ θεοῦ
 διδασκαλίᾳ.
 
 ταῦτα δὲ πράττειν ὁ λόγος παρακελεύεται ἅμα τῇ ἕῳ,
 προφυλάξαντας δηλαδὴ ἑαυτῶν τὰς ψυχὰς καὶ τὰ σώματα κατὰ
 τοὺς τῆς νυκτὸς καιροὺς ἅγια καὶ παντὸς μολυσμοῦ
 καθαρεύοντα ἀλήθειάν τε
 εὐσεβείας ἐπιδεδειγμένους, διὰ τοῦ καὶ ταῖς νυκτεριναῖς
 ὥραις τῆς τοῦ θεοῦ θεραπείας μεμνῆσθαι. 
 Πάλαι μὲν οὖν, ὁπηνίκα διὰ συμβόλων καὶ τύπων ἐλάτρευον οἱ
 ἐκ περιτομῆς, οὐκ ἀπεικὸς ἦν διὰ ψαλτηρίων καὶ κιθάρας ἀναπέμπειν τινὰς τῷ θεῷ τοὺς ὕμνους,
 καὶ τοῦτο ποιεῖν ταῖς ἡμέραις τοῦ
 Σαββάτου , παραλύοντας δηλαδὴ τὴν ἀργίαν καὶ
 παραβαίνοντας τὸν νόμον τὸν περὶ τοῦ Σαββάτου. ἡμεῖς δὲ τὸν
 ἐν κρυπτῷ Ἰουδαῖον ἀποσώζοντες κατὰ τὸν φάσκοντα ἀπόστολον·
 οὐ γὰρ ὁ ἐν τῷ φανερῷ Ἰουδαῖός ἐστιν, οὐδὲ ἡ ἐν
 τῷ φανερῷ ἐν σαρκὶ περιτομή, ἀλλ’ ὁ ἐν τῷ κρυπτῷ
 Ἰουδαῖος καὶ περιτομὴ καρδίας ἐν πνεύματι, οὐ γράμματι,
 ζῶντι ψαλτηρίῳ καὶ
 κιθάρᾳ ἐμψύχῳ πνευματικαῖς
 τε ᾠδαῖς τὸν ὕμνον ἀποδίδομεν. παντὸς δ’ οὖν ὀργάνου
 μουσικοῦ γένοιτ’ ἂν τῷ θεῷ προσηνεστέρα ἡ τῶν Χριστοῦ
 
 λαῶν συμφωνία, καθ’ ἣν ἐν πάσαις ταῖς τοῦ θεοῦ ἐκκλησίαις
 ὁμογνώμονι ψυχῇ καὶ μιᾷ διαθέσει ὁμοφροσύνῃ τε καὶ ὁμοδοξίᾳ
 πίστεως καὶ εὐσεβείας ὁμόφωνον μέλος ἐν ταῖς ψαλμολογίαις
 ἀναπέμπομεν. τοιαύταις οὖν ψαλμῳδίαις καὶ κιθάραις πνευματικαῖς χρῆσθαι
 εἰώθαμεν, ἐπεὶ καὶ τοῦτο διδάσκει ὁ ἀπόστολος λέγων·
 
 ψαλμοῖς καὶ ᾠδαῖς καὶ ὕμνοις πνευματικοῖς. 
 
 Εἴη δ’ ἂν ἄλλως κιθάρα μὲν τὸ
 πᾶν σῶμα, οὗ διὰ τῶν κινήσεων καὶ τῶν πράξεων ἡ ψυχὴ τὸν
 πρέποντα τῷ θεῷ ὕμνον ἀποδίδωσιν, ψαλτήριον δὲ δεκάχορδον ἡ τοῦ ἁγίου πνεύματος διὰ τῶν
 αἰσθητηρίων πέντε μὲν τοῦ σώματος ἰσαρίθμων δὲ τῆς ψυχῆς
 δυνάμεων ἐπιτελουμένη λατρεία· ἃ δὴ παριστὰς ὁ αὐτὸς
 ἀπόστολός φησί που· προσεύξομαι τῷ πνεύματι,
 προσεύξομαι δὲ καὶ τῷ νοΐ· ψαλῶ τῷ πνεύματι, ψαλῶ δὲ καὶ
 τῷ νοΐ, ὡς καὶ τοῦ νοὸς ἰδίας ἔχοντος κινήσεις,
 δι’ ὧν ἀνακρούεται τὸ σῶμα, καὶ τοῦ πνεύματος πάλιν
 οἰκείας, δι’ ὧν τὴν ψυχὴν ἐνεργεῖ.

Ὅτι εὔφρανάς με, κύριε, ἐν τῷ ποιήματί σου, 
 καὶ ἐν τοῖς ἔργοις τῶν χειρῶν σου ἀγαλλιάσομαι. 
 
 
 Ὁ νοήσας τὴν ὑπὸ τοῦ θεοῦ πεποιημένην ἡμέραν, περὶ ἧς
 εἴρηται· 
 
 αὕτη ἡ ἡμέρα, ἣν ἐποίησεν ὁ κύριος, 
 ἀγαλλιασώμεθα καὶ εὐφρανθῶμεν ἐν αὐτῇ, 
 
 
 οὗτος ἐρεῖ· 
 
 ὅτι εὔφρανάς με, κύριε, ἐν τῷ ποιήματί σου. 
 
 
 Ἀλλ’ ἐπειδὴ περὶ τῆς ἡμέρας τοῦ
 Σαββάτου ὁ παρὼν ψαλμὸς προγέγραπται, ζητήσεις,
 πῶς ἐν ἡμέρᾳ Σαββάτου 
 ηὐφράνθαι λέγει οὐκ ἐπὶ τῇ
 καταπαύσει τοῦ θεοῦ, οὐδ’ ἐπὶ τῇ ἀργίᾳ αὐτοῦ, ὡς ἂν
 ὑπολάβοιεν Ἰουδαῖοι διὰ τὸ ἐν αὐτῇ καταπαῦσαι ἀπὸ
 πάντων τῶν ἔργων αὐτοῦ, ὧν ἐποίησεν. καὶ μὴν
 ἐχρῆν, εἴπερ ἄρα εἰς τὸ Ἰουδαϊκὸν Σάββατον ἀνεφέρετο τὰ διὰ
 τοῦ ψαλμοῦ δηλούμενα, ἐπὶ τῇ σχολῇ τοῦ θεοῦ καὶ τῇ, ὡς ἂν
 εἴποιεν, ἀναπαύσει καὶ ἀργίᾳ αὐτοῦ ηὐφράνθαι λέγεσθαι·
 
 νῦν δὲ οὐχ οὕτω φησίν, ἀλλ’· 
 
 εὔφρανάς με, κύριε, ἐν τῷ ποιήματί σου, 
 καὶ ἐν τοῖς ἔργοις τῶν χειρῶν σου ἀγαλλιάσομαι, 
 
 
 ἄντικρυς παριστὰς ἰδίως μὲν νοεῖσθαι τὸ
 ποίημα καὶ πάλιν ἰδίως τὰ
 ἔργα τῶν χειρῶν τοῦ θεοῦ, ἐφ’ οἷς ηὐφράνθαι ὁμολογεῖ, ἀλλ’ οὐκ ἐπὶ τῇ
 ἀργίᾳ. εἴη δ’ ἂν ποίημα μὲν
 καθ’ ἕνα τρόπον αὕτη ἡ ἡμέρα, περὶ ἧς εἴρηται· 
 
 αὕτη ἡ ἡμέρα, ἣν ἐποίησεν ὁ κύριος, 
 ἀγαλλιασώμεθα καὶ εὐφρανθῶμεν ἐν αὐτῇ. 
 
 
 Δηλοῖ δὲ τὴν ἀναστάσιμον καὶ κυριακὴν ἡμέραν, ὡς ἐν ἑτέροις
 ἀποδεικτικῶς παρεστήσαμεν τὰ ἀπὸ τῆς κοσμοποιίας
 παραθέμενοι, καθ’ ἣν ὁ Μωσῆς· ἐν ἀρχῇ, 
 φησίν, ἐποίησεν ὁ θεὸς τὸν οὐρανὸν καὶ τὴν γῆν,
 καὶ ἐπιλέγει· γενηθήτω φῶς, καὶ ἐγένετο
 φῶς· καὶ ἐκάλεσεν ὁ θεὸς τὸ φῶς ἡμέραν. ὁρᾷς
 γάρ, ὡς οὐδὲν ἕτερον ἐν ταύτῃ γίνεται δημιούργημα, ἀλλ’
 αὕτη μόνη ἡ ἡμέρα, ὡς ἐφαρμόζειν αὐτῇ τὸ φάσκον λόγιον·
 αὕτη ἡ ἡμέρα, ἣν ἐποίησεν ὁ κύριος. οὐδὲ
 γὰρ ἄλλο τι, ἀλλ’ αὐτὴν τὴν ἡμέραν ἐποίησεν, ἥτις ἦν ἡ
 πρώτη κυριακή, περὶ ἧς καὶ νῦν λέγεσθαι τό· 
 
 ὅτι ηὔφρανάς με, κύριε, ἐν τῷ ποιήματί σου. 
 
 
 
 Ἔργα δὲ χειρῶν αὐτοῦ τὰ ἐν ταῖς μετὰ ταῦτα ἡμέραις
 γεγενῆσθαι ἀναγεγραμμένα. 
 Κατὰ δὲ ἕτερον τρόπον λεχθείη ἂν ποίημα μὲν τὰ νοητὰ καὶ λογικὰ καὶ ἀσώματα τοῦ
 
 θεοῦ κτίσματα, καθ’ ὃ καὶ ἡ κατ’ εἰκόνα τοῦ θεοῦ
 γεγενημένη ψυχὴ πεποιῆσθαι ἀναγέγραπται· ἔργα δὲ χειρῶν αὐτοῦ τὰ αἰσθητὰ καὶ σωματικὰ αὐτοῦ
 δημιουργήματα, περὶ ὧν εἴρηται· 
 
 ὅτι ὄψομαι τοὺς οὐρανούς,
 
 ἔργα τῶν δακτύλων σου, 
 σελήνην καὶ ἀστέρας, ἃ σὺ ἐθεμελίωσας. 
 
 
 Διδάσκει τοίνυν ἡ μετὰ χεῖρας γραφὴ ἐν τῇ σχολῇ τῶν θείων
 ἀσκήσεων καὶ τῇ τῶν σωματικῶν καὶ θνητῶν ἔργων ἀσχολίᾳ τε
 καὶ ἀργίᾳ, ἥν τινα Σάββατον καὶ
 ἀνάπαυσιν ὁ λόγος ἀποκαλεῖ, ἐν τῇ θεωρίᾳ τῶν τε νοητῶν ὁμοῦ
 καὶ τῶν αἰσθητῶν ἔργων τοῦ θεοῦ
 σχολάζοντας λέγειν· 
 
 ὅτι ηὔφρανάς με, κύριε, ἐν τῷ ποιήματί σου, 
 καὶ ἐν τοῖς ἔργοις τῶν χειρῶν σου ἀγαλλιάσομαι. 
 
 
 
 Ἐκ μεγέθους γὰρ καὶ καλλονῆς κτισμάτων ἀναλόγως ὁ
 γενεσιουργὸς αὐτῶν θεωρεῖται καὶ τὰ νοητὰ δὲ
 καὶ ἀσώματα καὶ ὑπερκόσμια τά τε ὁρατὰ αὐτοῦ ἀπὸ
 κτίσεως κόσμου τοῖς ποιήμασι νοούμενα καθορᾶται,
 κατὰ τὸν ἱερὸν ἀπόστολον.

Ὡς ἐμεγαλύνθη τὰ ἔργα σου, κύριε· 
 σφόδρα ἐβαθύνθησαν οἱ διαλογισμοί σου. 
 ἀνὴρ ἄφρων οὐ γνώσεται, 
 καὶ ἀσύνετος οὐ συνήσει ταῦτα. 
 
 
 
 Ἐμέ , φησίν, ηὔφρανας, ὦ κύριε, ἐν τῷ ποιήματί σου καὶ ἐν τοῖς
 ἔργοις τῶν χειρῶν σου· ἀλλ’ οὖν καὶ πᾶς ἀνὴρ τὴν αὐτὴν ἐμοὶ φέρει διάθεσιν.
 πολλοὶ γάρ εἰσιν ἄφρονες καὶ
 ἀσύνετοι , οὐ γινώσκοντες , οὐδὲ συνιέντες αὐτὰ δὴ ταῦτα, ἐφ’ οἷς αὐτὸς
 εὐφραίνεσθαι καὶ ἀγαλλιᾷν ὁμολογῶ. διόπερ ὁ ὡς
 ἀληθῶς ἄφρων καὶ ἀσύνετος ἀναιρεῖ μὲν τὸ προνοίᾳ καὶ
 λόγῳ θεοῦ συνεστάναι τὸ πᾶν, εἱμαρμένῃ δὲ καὶ ἀνάγκῃ ἀλόγῳ
 τε φορᾷ καὶ τύχῃ προσγράφει τὰ τηλικαῦτα τοῦ θεοῦ
 δημιουργήματα. ἀλλὰ καὶ ὡς ἀσύνετος προσκόπτει τῇ διοικήσει τοῦ παντὸς διὰ
 τὸ δοκεῖν
 
 πολλὰς ἀνωμαλίας ἐν τῷ θνητῷ βίῳ θεωρεῖν. 
 Ὁ μὲν οὖν ἄφρων καὶ ἀσύνετος δυσχεραίνων εὐθὺς ἐπὶ
 βλάσφημον καὶ ἀσεβῆ λογισμὸν τρέπεται ἀθεότητα καὶ
 ἀπρονοησίαν καὶ τὸ εἰκῆ, καὶ ὡς ἔτυχε τούτων εἶναι φάσκων
 αἴτια· ἐγὼ δὲ καὶ ἐπὶ τῶν προειρημένων ἀδήλων εὐσεβεῖν
 δεδιδαγμένος πέπεισμαι, ὅτι ὑπὲρ τὴν ἐμὴν σμικρότητα
 τυγχάνουσιν οἱ τῆς σῆς κρίσεως καὶ διοικήσεως λόγοι. διό
 φημι· 
 
 ὡς ἐμεγαλύνθη τὰ ἔργα σου, κύριε, 
 σφόδρα ὑπερυψώθησαν οἱ διαλογισμοί σου. 
 
 
 Καὶ πόθεν γὰρ θνητοῖς λογισμοῖς ἐρευνᾷν τὰ βάθη τοῦ θεοῦ,
 καὶ γινώσκειν τοὺς διαλογισμοὺς 
 αὐτοῦ, καθ’ οὓς διοικεῖ τὰ ἀνθρώπινα; ὡς γὰρ οὐδεὶς ἔγνω
 ἀνθρώπων τὰ τοῦ ἀνθρώπου εἰ μὴ τὸ πνεῦμα τὸ ἐν
 αὐτῷ, οὕτως καὶ τὰ τοῦ θεοῦ οὐδεὶς ἔγνω εἰ μὴ τὸ πνεῦμα
 τοῦ θεοῦ, καὶ οὐχ οἷός τε λέγειν. ἡμεῖς
 δὲ οὐ τὸ πνεῦμα τοῦ κόσμου ἐλάβομεν, ἀλλὰ τὸ
 πνεῦμα τοῦ θεοῦ,· περὶ οὗ εἴρηται· τὸ γὰρ πνεῦμα
 πάντα ἐρευνᾷ, καὶ τὰ βάθη τοῦ θεοῦ· ἅπερ εἰδὼς,
 οὐδαμῶς ἐπὶ τῇ τῶν ἀνθρώπων ἀνωμαλίᾳ ταράττομαι· χαίρω δὲ
 καὶ εὐφραίνομαι τοὺς τῆς
 προνοίας λόγους οὐκ ἀπὸ τῶν κατὰ ἄνθρωπον συμπτωμάτων, ἀπὸ
 δὲ τῶν ἔργων τῶν χειρῶν τοῦ
 θεοῦ καὶ ἀπὸ τῶν ποιημάτων 
 αὐτοῦ καταλαμβάνων. καὶ χαίρω γε καὶ ὑπερευφραίνομαι
 τοιούτων καταξιωθεὶς, ὧν ἐστέρηται πᾶς ἄφρων καὶ ἀσύνετος, 
 οὐ δυνάμενος ἀπὸ τῶν ἔργων τοῦ θεοῦ, τοῖς περὶ τῆς καθόλου
 προνοίας λόγοις μαθητεύεσθαι.

Ἐν τῷ ἀνατεῖλαι ἁμαρτωλοὺς ὡσεὶ χόρτον, 
 καὶ
 
 διέκυψαν πάντες οἱ ἐργαζόμενοι τὴν ἀνομίαν, 
 ὅπως ἂν ἐξολοθρευθῶσιν εἰς τὸν αἰῶνα τοῦ αἰῶνος. 
 
 
 Ὁ μὲν ἄφρων καὶ ἀσύνετος ὁρῶν ἀσεβεῖς
 εὐθυμουμένους, δικαίους δὲ καὶ εὐσεβεῖς κακουμένους οὐ
 συνίησι τοὺς τῆς προνοίας λόγους, ἀλλ’ εὐθὺς ἐπ’ ἀσεβεῖς
 τρέπεται λογισμοὺς ἐκπίπτων εἰς ἀθεότητα· ἐγὼ δὲ τῷ ποιήματί σου ἐνορῶν καὶ τοῖς ἔργοις τῶν χειρῶν σου μετὰ τῶν
 ἄλλων συνεῖδον, ὅτι τὸ τέλος τῶν κατὰ τὸν βίον εὐθυμούντων
 ἀσεβῶν ὄλεθρον περιέχει καὶ ἀπώλειαν· διὸ πολὺ πλέον τοὺς
 τῆς θείας κρίσεως λόγους ὑπερεκπλήττομαι. 
 Ὥσπερ γοῦν χόρτος καὶ τὰ ἀπὸ
 γῆς ἄνθη πρὸς ὀλίγον ὡραῖα φαίνεται καὶ θέλγει τὴν ὅρασιν
 καὶ τὴν αἴσθησιν ἅπαντα, ὅσον δὲ οὐδέπω μεταβάλλει καὶ
 τρέπεται φθίνει τε ῥᾷστα καὶ ἀπόλλυται, τὸν αὐτὸν τρόπον
 καὶ οἱ παρὰ τοῖς πολλοῖς θαυμαζόμενοι ἁμαρτωλοὶ ἅμα τε ἀνέτειλαν καὶ πρὸς ὀλίγον ἀνθήσαντες διέκυψαν ἐφάνησάν τε τίνες ποτέ
 εἰσι καὶ ὁποίας προαιρέσεως· εἶτ’ οὐκ εἰς μακρὸν αὐτοὺς
 μετῆλθεν οὐκέτι βραχὺς καὶ πρόσκαιρος ὄλεθρος, ἀλλὰ
 διηνεκὴς ἀπώλεια. ἐπειδήπερ ἡ σὴ δικαιοκρισία τοῖς
 ἀνθρωπίνοις ἐφέστηκε πράγμασι, διὸ δὴ μάλιστα συγκεχωρῆσθαι
 τοῖς ἁμαρτωλοῖς καὶ τοῖς ἐργαζομένοις τὴν ἀνομίαν τὸ
 ἀνατεῖλαι καὶ διακῦψαι ἡγοῦμαι, ὡς ἂν ἐλεγχθείη
 αὐτῶν ἡ προαίρεσις οὐ καλῶς τοῖς τοῦ θεοῦ δωρήμασι
 κεχρημένη. διόπερ ἔνδικος αὐτοὺς ὄλεθρος αἰώνιος
 διαδέξεται.

Σὺ δὲ ὕψιστος εἰς τὸν αἰῶνα, κύριε· 
 ὅτι ἰδοὺ οἱ ἐχθροί σου, κύριε, 
 ὅτι ἰδοὺ οἱ ἐχθροί σου
 
 ἀπολοῦνται, 
 καὶ διασκορπισθήσονται πάντες οἱ ἐργαζόμενοι τὴν
 ἀνομίαν. 
 καὶ ὑψωθήσεται ὡς μονοκέρωτος τὸ κέρας μου, 
 καὶ τὸ γῆράς μου ἐν ἐλαίῳ πίονι, 
 καὶ ἐπεῖδεν ὁ ὀφθαλμός μου ἐν τοῖς ἐχθροῖς μου, 
 καὶ ἐν τοῖς ἐπανισταμένοις ἐπ’ ἐμὲ πονηρευομένοις
 ἐπακούσεται τὸ οὖς μου. 
 
 
 
 Σὺ μέν, φησίν, ὦ κύριε , ἀεὶ κατὰ τὰ αὐτὰ καὶ ὡσαύτως
 ἔχων ὕψιστος ἐν ὑψηλοῖς
 διαμενεῖς τὸν σύμπαντα αἰῶνα οὐ τρεπόμενος, οὐ
 ταπεινούμενος, οὐκ ἀλλοιούμενος, οὐ κρείττων σαυτοῦ
 γινόμενος, οὐ τοῖς ταπεινοῖς τῶν ἐπὶ γῆς ὁμοιούμενος, οὐδὲ
 μικρόν τι καὶ ταπεινὸν φρονῶν καὶ πράττων, ἀλλ’ εἰς ἄπειρον
 σαυτῷ διαμένων ὅμοιος· ἡμεῖς δὲ οἱ ταπεινοὶ καὶ μακρὰν τῆς
 σῆς ἀπέχοντες δυνάμεως ἄλλοτε ἄλλως φερόμεθα καὶ
 μεταβαλλόμεθα. 
 
 Οἱ μὲν οὖν ἐχθροί σου , ὦ κύριε , ὡς ἂν ἑαυτοὺς ἀλλοτρίους καταστήσαντες τῆς
 παρὰ σοὶ ζωῆς ἔχθραν τε ἀντὶ φιλίας πρὸς σὲ τὸν μόνον
 ἀγαθὸν ἑλόμενοι ἀπολοῦνται ,
 ἑαυτοῖς αἴτιοι γενόμενοι ἀπωλείας διὰ τὸ μὴ ἐθελῆσαί σοι
 παραμένειν καί σοι φιλωθῆναι· ἔχθραν δὲ ἄρασθαι τὴν πρὸς σὲ
 τὸν ἑαυτῶν ποιητήν τε καὶ σωτῆρα. διὸ κἂν μυρία συναγάγωσιν
 ἐν τῷ βίῳ τούτῳ χρήματα καὶ πλοῦτον καὶ θησαυρούς, ἀλλὰ τὰ
 πάντα σὺν ταῖς αὐτῶν ψυχαῖς καὶ αὐτοῖς σώμασι
 διασκορπισθήσονται. 
 Ἐγὼ δὲ ὁ τὴν πρὸς σὲ γνῶσιν καὶ φιλίαν ἀσπασάμενος καὶ
 τῶν ἐχθρῶν σου ἀλλότριος
 γεγονὼς πέπεισμαι, ὅτι τῆς ἐπὶ τὸ κρεῖττον μεταβολῆς
 τεύξομαι τῇ σῇ δικαιοκρισίᾳ πιστεύων,
 
 ὥστε εἰ καὶ κατὰ τὸν παρόντα βίον ἄδοξός τις εἶναι δοκοίην
 καὶ ταπεινὸς παρὰ τοῖς πολλοῖς,
 
 ἀλλ’ ἐν τῷ τέλει τῶν πραγμάτων ὑψωθήσομαι, μᾶλλον δὲ τὸ
 κέρας μου ὑψωθήσεται, τουτέστιν ἡ ἐλπὶς τῆς
 προσδοκωμένης μου παρὰ σοὶ βασιλείας, ἥτις ὑψωθήσεται τοσοῦτον, ὅσον καὶ ἡ τοῦ
 μονοκέρωτος. εἰ γάρ ἐστί τις
 ἐν νοητοῖς μονόκερως ἓν κέρας
 ἐπιγραφόμενός σε τὸν αὐτοῦ πατέρα, εὖ οἶδα καὶ αὐτὸς ὁμοίως
 ἐκείνῳ ὑψωθησόμενος . 
 Ἐπεὶ γὰρ κεκλήμεθα κληρονόμοι εἶναι θεοῦ, συγκληρονόμοι δὲ
 Χριστοῦ, πέπεισμαι, φησὶ τῆς αὐτῆς τῷ Χριστῷ σου βασιλείας
 ἀπολαύσειν, ὁπηνίκα τὸ γῆράς
 μου, τουτέστι τὰ ἔσχατα τῆς ἐμῆς ζωῆς ὑψωθήσεται ἐν ἐλαίῳ πίονι. εἰ γὰρ
 καὶ τὰ μάλιστα τὰ τῆς νεότητος καὶ τὰ τῆς ἀκμῆς τῆς ἐμῆς
 ψυχῆς ὡς ἐν ἀγῶνι τῷ παρόντι βίῳ ταπεινοῦται γυμναζόμενα,
 ἀλλὰ τά γε ἔσχατα καὶ τῆς ψυχῆς αὐτῆς τὸ γῆρας , τουτέστιν ἡ τελείωσις, τεύξεται τῆς
 ἐπὶ τὸ κρεῖττον μεταβολῆς ἐν
 ἐλαίῳ περιττεύοντι καὶ πλουσίῳ καὶ πίονι, τῷ παρὰ σοὶ τῷ ἐλεήμονι θεῷ
 ζησομένης. 
 Τότε δὴ τότε καὶ ὁ νῦν ἐπὶ τοῖς ἁμαρτωλοῖς ἐκτηκόμενός
 μου ὀφθαλμὸς καὶ τὸν θνητὸν
 βίον ἀποκλαόμενος ἐπόψεται τοῖς ἐχθροῖς
 μου , ὁρῶν δίκην τὴν προσήκουσαν διδόντας τοὺς
 νῦν παρὰ τοῖς πολλοῖς δοξαζομένους, ὧν τὸ τέλος
 διασκορπισμῷ παραδοθήσεται. 
 Τότε δὲ οὐ μόνον ὁ ὀφθαλμός
 μου , ἀλλὰ καὶ αὐτὸ τὸ
 οὖς τῆς ἐμῆς ψυχῆς τὸ τέλος ἀκούσεται τῶν
 σήμερον ἐπανισταμένων 
 
 ἐπ’ ἐμὲ καὶ πονηρευομένων .
 τούτων δ’ οὖν ἕνεκα πάντων ὑπερθαυμάζων τοὺς τῆς σῆς
 προνοίας λόγους καὶ τὴν ἀποκειμένην τοῖς πᾶσι παρὰ σοῦ
 δικαιοκρισίαν. ἐγὼ μὲν ὑπερευφραίνομαι καὶ ἀγαλλιῶ ἐπὶ τοῖς ἔργοις τῶν
 χειρῶν σου, πᾶς δὲ ἄφρων
 ἀνὴρ καὶ ἀσύνετος οὐ
 συνίησι ταῦτα. διὸ δή φημι· 
 
 ὡς ἐμεγαλύνθη τὰ ἔργα σου, κύριε, 
 
 
 καὶ οὐχ ἁπλῶς ἐβαθύνθησαν, ἀλλά· 
 
 σφόδρα ἐβαθύνθησαν οἱ διαλογισμοί σου, 
 
 
 καθ’ οὓς διαλογισμοὺς ἀπορρήτως
 καὶ βαθέως διοικεῖς τὸ πᾶν ἐπιτρέπων καὶ συγχωρῶν ἀσεβέσι
 μὲν κατὰ τὸν παρόντα καιρὸν ἐπαίρεσθαι καὶ ὑψοῦσθαι, τοὺς
 δὲ εὐσεβεῖς ταπεινοῦσθαι, ὧν τὰ τέλη μαρτυρεῖ σου τῇ
 θαυμαστῇ καὶ πανσόφῳ διοικήσει· ἃ δὴ συνιδὼν καὶ ὁ θεῖος
 ἀπόστολος ἐξεφώνησε τό· ὦ βάθος πλούτου καὶ σοφίας
 καὶ γνώσεως θεοῦ, ὡς ἀνεξερεύνητα τὰ κρίματά αὐτοῦ, καὶ
 ἀνεξιχνίαστοι αἱ ὁδοὶ αὐτοῦ.

Δίκαιος ὡς φοίνιξ ἀνθήσει, 
 ὡς ἡ κέδρος ἡ ἐν τῷ Λιβάνῳ πληθυνθήσεται. 
 
 
 
 Οἱ μὲν ἁμαρτωλοὶ ὡσεὶ χόρτος ἐλέγοντο ἀνατέλλειν καὶ καταλλήλως τῷ
 παραδείγματι τοῦ χόρτου οὐκ εἰς
 μακρὸν διαφθείρεσθαι· ἅμα τε γὰρ ἀνέτειλεν ὁ χόρτος καὶ
 ἐξηράνθη καὶ τὸ ἄνθος ἐξέπεσεν, ὥσπερ οὖν καὶ ἡ τῶν
 ἁμαρτωλῶν ζωή τε καὶ δόξα· ὁ δὲ δίκαιος οὐ κατὰ τὸν χόρτον , ἀλλὰ φοίνικος δίκην ἀνθήσει , ἄνω που φέρων τὰς ῥίζας καὶ τὰς κομὰς
 οὐ χαμαὶ κειμένας, ἀλλ’ εἰς οὐρανὸν ἐκτεινομένας. τούτων
 μὲν οὖν ἕνεκα φοίνικι 
 παραβληθείη ἂν ὁ δίκαιος. 
 
 Οὐκ ἔτι δὲ καὶ τῷ μονοφυεῖ στελέχει τοῦ φοίνικος ·
 
 πολυπληθεῖ γὰρ ἐν τοῖς κλάδοις τοῖς ἅμα αὐτῷ καὶ δι’ αὐτοῦ
 σωζομένοις, ὧν ἕνεκα παραβλητέον αὐτὸν τῇ κέδρῳ, οὐχ ἁπλῶς, ἀλλὰ τῇ ἐν τῷ Λιβάνῳ · πολλὴ δὲ αὕτη καὶ μεγαλοφυῶς
 πληθύουσα, ἅτε ἐν ὄρει
 φύουσα λιπαρωτάτῳ φέροντι
 
 καὶ τρέφοντι οὐρανομήκη φυτά. οὕτω δ’ οὖν καὶ ὁ δίκαιος μυρίους ἔχων τοὺς δι’ αὐτοῦ
 καὶ σὺν αὐτῷ σωζομένους. κατὰ τοῦτο μὲν ἂν εἴη ἐμφερὴς
 τῇ κέδρῳ, τῷ δὲ φοίνικι κατὰ τὰ ἄλλως δεδηλωμένα.
 ἀλλ’ οὐ τοιοῦτοι ἦσαν οἱ ἀσεβεῖς, οἱ ὡσεὶ χόρτος ἀνατέλλοντες καὶ παραχρῆμα
 ἀφανιζόμενοι.

Πεφυτευμένοι ἐν τῷ οἴκῳ τοῦ θεοῦ, 
 ἐν ταῖς αὐλαῖς τοῦ θεοῦ ἡμῶν ἐξανθήσουσιν. 
 
 
 Σπάνιος μὲν ὁ ἄκρως τέλειος ὁ καὶ δίκαιος ὠνομασμένος φοίνικι καὶ κέδρῳ 
 παραβεβλημένος· ἐπεὶ δὲ μὴ πάντες τοιοῦτοι, ἰστέον ὅτι καὶ
 τῶν ἀτελεστέρων, πλὴν ἀλλὰ τῆς ἐν τῷ
 οἴκῳ τοῦ θεοῦ φυτείας ἠξιωμένων, ἔσται τι ἀγαθὸν
 τέλος· 
 
 ἐν γοῦν ταῖς αὐλαῖς τοῦ θεοῦ ἡμῶν ἐξανθήσουσιν. 
 
 
 Νοήσεις δὲ καὶ τοῦτο οἶκον 
 μέγαν κυρίου ἀκούων τὴν ἐκκλησίαν αὐτοῦ τὴν ἐπὶ γῆς κατὰ
 τὸν φήσαντα ἀπόστολον· ἵνα ἴδῃς, πῶς δεῖ ἐν οἴκῳ
 θεοῦ ἀναστρέφεσθαι, ἥτις ἐστὶν ἐκκλησία θεοῦ ζῶντος.
 
 
 Πεφυτευμένους δὲ ἐν ταύτῃ τοὺς τὰς ἀρχὰς τῆς ἐν θεοσεβείᾳ
 προκοπῆς ἐντεῦθεν εἰληφότας, οἷοι ἦσαν, οὓς ἐφύτευσεν ὁ
 Παῦλος, δι’ οὓς καὶ ἔλεγεν· ἐγὼ ἐφύτευσα, ἀπολλὼς
 ἐπότισεν, ἀλλ’ ὁ θεὸς ηὔξανεν. οὗτοι οὖν οἱ ἐν
 τῇ περιγείῳ ἐκκλησίᾳ τοῦ θεοῦ πεφυτευμένοι ἄνθος ἀποδώσουσιν εὐῶδες καὶ
 
 γόνιμον καὶ τῶν τελείων καρπῶν οἰστικὸν ἐν ταῖς αὐλαῖς τοῦ θεοῦ ἡμῶν 
 μεταφυτευθέντες, τουτέστιν ἐν ταῖς ἐπουρανίοις
 μοναῖς · εἴ γε πολλαὶ μοναὶ 
 παρὰ τῷ πατρί , ἔνθα κατ’ ἀξίαν
 διαμερισθέντες οἱ νῦν ἐν τῷ οἴκῳ τοῦ
 θεοῦ πεφυτευμένοι κατὰ καιρὸν τὸν προσήκοντα
 ἐξανθήσουσιν.

Ἔτι πληθυνθήσονται ἐν γήρει πίονι 
 καὶ εὐπαθοῦντες ἔσονται 
 τοῦ ἀναγγεῖλαι, ὅτι εὐθὴς κύριος ὁ θεὸς ἡμῶν· 
 καὶ οὐκ ἔστιν ἀδικία ἐν αὐτῷ. 
 
 
 Οὐ μόνον φησίν, ὅτι ἐξανθήσουσιν ἐν
 ταῖς αὐλαῖς τοῦ θεοῦ οἱ σήμερον ἐν τῷ οἴκῳ αὐτοῦ πεφυτευμένοι , ἀλλὰ
 καὶ αὐτοὶ πληθυνθήσονται , ὥσπερ
 ἀνωτέρω ἡ κέδρος ἡ ἐν τῷ Λιβάνῳ
 ἐπληθύνετο . πότε δὲ τοῦτο αὐτοῖς ἔσται, ἀλλ’
 ἐν τῷ γήρᾳ τῷ πίονι; 
 γῆρας δὲ ἐνταῦθα τὴν τελείωσιν
 πέπεισο λέγεσθαι τῆς ψυχῆς, ἐν ᾗ γενόμενοι εὐπαθοῦντες
 ἔσονται οἱ νῦν ἐν τῷ οἴκῳ κυρίου
 πεφυτευμένοι. εἰ γὰρ καὶ τὰ μάλιστα κατὰ τὸν
 παρόντα καιρόν, ἐν ᾧ φυτεύονται ἐν τῷ
 οἴκῳ κυρίου κακοπαθοῦντες διατελοῦσι τοὺς
 πρώτους τῆς γεωργίας πόνους ὑπομένοντες, ἀλλ’ ἐπὰν τοῦ
 γήρως τοῦ πίονος ἀξιωθῶσιν,
 εὐπαθοῦντες γενήσονται
 ἀναπαυόμενοι τῶν καμάτων καὶ τῶν ἀγώνων τὰ ἔπαθλα
 ἀποληψόμενοι· ὁμολογήσουσί τε· ὅτι
 εὐθὴς κύριος ὁ θεὸς ἡμῶν 
 
 
 καὶ οὐκ ἔστιν ἀδικία ἐν αὐτῷ. 
 
 
 Εἰ γὰρ μὴ τὰ κατηριθμημένα ἀγαθὰ ἔμελλε διαδέχεσθαι τοὺς τῷ
 θεῷ ἀνακειμένους, καὶ εἰ μὴ τὸ ὀλέθριον τέλος περιέμενε
 τοὺς ἀσεβεῖς καὶ τοὺς ἐργαζομένους τὴν
 ἀ 
 
 νομίαν, ἣν ἂν τάχα ἀδικίαν ἐπικαλέσαι τῇ τοῦ θεοῦ
 προνοίᾳ. ὅτε δὲ τοιαῦτα τέλη καὶ τοῖς δικαίοις ἡτοίμασται, οἵων καὶ ἡμεῖς εὐχόμεθα
 τυχεῖν, καὶ τοῖς ἀσεβέσι τοιαῦται ἠπείληνται τιμωρίαι, ἀφ’
 ὧν γένοιτο ἡμᾶς ῥυσθῆναι, πῶς οὐκ ἀκόλουθον ἂν εἴη
 ὁμολογεῖν, ὅτι εὐθὴς κύριος ὁ θεὸς
 ἡμῶν, καὶ οὐκ ἔστιν ἀδικία ἐν αὐτῷ; 
 
 
 
 Ἀλλ’ ὁ μὲν ἄφρων ταῦτα οὐ γνώσεται, οὐδὲ ἀσύνετος συνήσει 
 ταῦτα διὰ τὸ σκοτίζεσθαι ὑπὸ τῆς οἰκείας ἀφροσύνης· ἐγὼ δὲ
 ὁ γνοὺς αὐτὰ καὶ συνιεὶς διὰ τὸ ὑπὸ θείου πνεύματος
 πεφωτίσθαι καὶ διὰ τὸ θεωρεῖν, ὅπως ἐβαθύνθησαν σφόδρα οἱ διαλογισμοὶ τοῦ θεοῦ,
 εἰκότως εὐφραίνομαι καὶ ἀγαλλιῶ ἐπὶ τῇ θείᾳ διοικήσει φέρω
 τε τὰ παρόντα γενναίως διὰ τὴν τῶν μελλόντων ἐλπίδα· ὧν
 ἕνεκα τὴν πᾶσαν ἐμαυτοῦ σχολὴν καὶ τὴν ἀπὸ τῶν κακῶν ἀργίαν
 ἀνατιθεὶς τῷ θεῷ τὰ τρυφερὰ καὶ ἅγια Σάββατα ἐπιτελεῖν πειρῶμαι διὰ τοῦ ἐξομολογεῖσθαι καὶ ψάλλειν καὶ
 ἀναγγέλλειν τὸ πρωὶ τὸ ἔλεος 
 τοῦ θεοῦ, καὶ τὴν ἀλήθειαν 
 αὐτοῦ κατὰ νύκτα. τότε γὰρ
 μάλιστα ἡ ἀλήθεια τῆς θεοσεβοῦς δείκνυται ψυχῆς, ὅτε ἐν
 σκοτίᾳ καὶ σκότει τυγχάνουσα ὡς ἐν λαμπροτάτῳ φωτὶ καὶ ἐν
 ἡμέρᾳ διαυγεστάτῃ τὸ γνήσιον καὶ εἰλικρινὲς τῆς συνειδήσεως
 ἐπιδείκνυται. τοιοῦτος καὶ ὁ μετ’ ᾠδῆς εἰρημένος ψαλμὸς εἰς
 τὴν ἡμέραν τοῦ Σαββάτου, τουτέστι
 τὸν τῆς κατὰ θεὸν σχολῆς τε καὶ
 ἀναπαύσεως καιρόν, ἐν ᾧ καὶ ἡμᾶς τῇ μελέτῃ τῶν θείων
 μαθημάτων σχολάζοντας
 
 τοὺς εὐχαριστηρίους λόγους τῆς προκειμένης ᾠδῆς ἀναπέμπειν
 προσήκει τῷ θεῷ.

Αἶνὸς ᾦδῆς τῷ Δαυίδ. 
 Ὁ κύριος ἐβασίλευσεν, εὐπρέπειαν ἐνεδύσατο, 
 ἐνεδύσατο κύριος δύναμιν καὶ περιεζώσατο· 
 καὶ γὰρ κατώρθωσεν τὴν οἰκουμένην, ἥτις οὐ
 σαλευθήσεται. 
 
 
 Ἐπεὶ κατὰ τὸν ἀπόστολον· ἐβασίλευσεν ὁ θάνατος ἀπὸ
 Ἀδὰμ μέχρι Μωσέως , τουτέστιν ἀπὸ τῆς πρώτης
 ἀνθρώπων γενέσεως μέχρι τῆς κατὰ Μωσέα σωματικῆς λατρείας,
 ἥτις ἐπιγείου Ἱερουσαλὴμ πάλαι πρότερον μέχρι τῆς τοῦ
 σωτῆρος ἡμῶν Ἰησοῦ Χριστοῦ παρουσίας συνετελεῖτο, εἰκότως
 ὅτε ὁ θάνατος ἐβασίλευε καὶ ὁ τὸ
 κράτος ἔχων τοῦ θανάτου τουτέστιν ὁ διάβολος 
 κατεκράτει, οὐκ ἦν τότε ἀνθρώπων βασιλεύων ὁ κύριος , ἀλλά τις πολύθεος καὶ
 δαιμονικὴ πλάνη. διδάσκει δὲ ὁ αὐτὸς ἀπόστολος περὶ τοῦ
 σωτῆρος ἡμῶν λέγων· ἐπεὶ οὖν τὰ παιδία κεκοινώνηκεν
 αἵματος καὶ σαρκός, καὶ αὐτὸς παραπλησίως μετέσχεν τῶν
 αὐτῶν παθημάτων, ἵνα διὰ τοῦ θανάτου καταργήσῃ τὸν τὸ
 κράτος ἔχοντα τοῦ θανάτου, τουτέστι τὸν διάβολον.
 
 
 Εἰκότως οὖν ὁ προὼν τοῦ θεοῦ λόγος, αὐτὸς ὢν ἡ ζωή, ἐπὶ
 καθαιρέσει τοῦ θανάτου θνητὸν ὄργανον τὸ σῶμα τὸ ἀνθρώπειον
 ἀναλαβὼν καὶ τοῦτο τῷ θανάτῳ παραδοὺς εἰς ἔνδειξιν τῆς
 οἰκείας φύσεως, κἄπειτα αὐτὸ τοῦ θανάτου ἐξελὼν εἰς
 παράστασιν τῆς ἐνθέου δυνάμεως, λύει μὲν τοῦ θανάτου τὸ
 κράτος, λύει δὲ καὶ τοῦ διαβόλου τὴν κατὰ
 
 τῶν ἀνθρώπων τυραννίδα. ἀλλὰ καὶ τῶν πάλαι κατακρατούντων
 τοῦ ἀνθρωπείου γένους δαιμόνων πονηρῶν καὶ πνευμάτων
 ἀκαθάρτων τὴν ἐνέργειαν σβέννυσι πᾶσάν τε καθελὼν τὴν
 ἀντικειμένην καὶ ἐχθρὰν τῷ θεῷ δύναμιν τὴν πατρικὴν τῷ θεῷ
 βασιλείαν διὰ τοῦ εὐαγγελικοῦ κηρύγματος πᾶσι τοῖς ἔθνεσι
 προξενεῖ. 
 Διὸ δὴ καταλυθείσης τῆς τοῦ θανάτου δυναστείας καὶ
 καταργηθέντος τοῦ τὸ κράτος ἔχοντος τοῦ θανάτου,
 τουτέστι τοῦ διαβόλου , βασιλεύοντος δὲ ἤδη λοιπὸν τῶν ἐπὶ γῆς ἁπάντων
 ἐθνῶν τοῦ κυρίου καὶ σὺν αὐτῷ
 βασιλευούσης ἀνθρώπων τῆς κατὰ θεὸν ζωῆς, εἰκότως τὸ θεῖον
 πνεῦμα χορεῦον ἐπὶ τῷ κατορθώματι καὶ
 
 πάντας ἡμᾶς ἐπὶ τὴν χορείαν συνάγον ἀναφωνεῖ καὶ λέγει· 
 
 ὁ κύριος ἐβασίλευσεν, εὐπρέπειαν ἐνεδύσατο. 
 
 
 
 Βασιλεύει δὲ ὁ κύριος, αὐτὸς ὢν ἡ ζωὴ καὶ αὐτὸς
 ὢν ὁ τοῦ θεοῦ λόγος, πάσης ψυχῆς, ἧς μὴ καθάπτεται ἀλογία
 καὶ ἀφροσύνη, καὶ ἧς μὴ βασιλεύει ἁμαρτία, καὶ ἧς μὴ κρατεῖ
 ὁ διάβολος, καὶ ἧς μὴ καταδυναστεύει θάνατος τιτρώσκων
 αὐτὴν καὶ ἀναιρῶν διὰ τῶν ἰδίων κέντρων. τὸ δὲ
 κέντρον τοῦ θανάτου τὴν ἁμαρτίαν εἶναι διδάσκει
 ὁ ἀπόστολος, δι’ ἧς ἀναιρεῖται ψυχὴ κατὰ τὴν φάσκουσαν
 προφητείαν· ψυχὴ ἡ ἁμαρτάνουσα, αὐτὴ ἀποθανεῖται.
 διὸ ἀσκητέον τὸ μήτε ἀλογίαν, μήτε ἁμαρτίαν, μήτε
 τὸν διάβολον, μήτε τὸν θάνατον ἡμῶν διὰ τῆς ἁμαρτίας
 κρατεῖν, μόνον δὲ κυριεύειν ἡμῶν τὸν λόγον καὶ τὴν ζωήν,
 τουτέστι τὸν κύριον , διὰ πάσης
 
 ἀρετῆς βασιλεύοντα τῶν
 κατηξιωμένων τῆς ὑπ’ αὐτοῦ βασιλείας. 
 Ἐπεὶ δὲ μέλλων βασιλεύειν οὐ
 μόνον ζώντων, ἀλλὰ καὶ νεκρῶν, ὁ τοῦ θεοῦ λόγος αὐτὸς ὢν
 ὁ κύριος , καὶ οὐ μόνον τῶν
 ἐν οὐρανοῖς, ἀλλὰ καὶ τῶν ἐπὶ γῆς, καθὼς αὐτὸς διδάσκει
 λέγων· ἐδόθη μοι πᾶσα ἐξουσία ἐν οὐρανῷ καὶ ἐπὶ τῆς
 γῆς, 
 ἐκένωσεν ἑαυτὸν μορφὴν δούλου λαβών ,
 τουτέστι τὸ θνητὸν σῶμα καὶ τὸ ἀνθρώπειον ὄργανον· τοῦτο
 γὰρ ἦν ἡ μορφὴ τοῦ δούλου. τότε μὲν, ὅτε
 ταῦτ’ ἔπραττεν, ἀπρέπειαν περιεβάλλετο, ὥστε περὶ αὐτοῦ
 λέγειν· εἴδομεν αὐτόν, καὶ οὐκ εἶχεν εἶδος, οὐδὲ
 κάλλος· ἀλλ’ ἦν τὸ εἶδος αὐτοῦ ἄτιμον καὶ ἐκλεῖπον παρὰ
 τοὺς υἱοὺς τῶν ἀνθρώπων· ὅτε δὲ ἀπολαβὼν τὴν
 δόξαν, ἣν καὶ πρότερον εἶχε παρὰ τῷ πατρὶ, τὴν τοῦ δούλου
 μορφὴν ἐπὶ τὸ κρεῖττον μετεσχημάτισε κατὰ τὴν ἀποστολικὴν
 μαρτυρίαν, ἥ φησιν· ὃς μετασχηματίσει τὸ σῶμα τῆς
 ταπεινώσεως ἡμῶν, σύμμορφον τῷ σώματι τῆς δόξης τοῦ
 Χριστοῦ, τὸ τηνικαῦτα εὐπρέπειαν ἐνεδύσατο, ὅτε
 καὶ τὴν τοῦ πατρὸς βασιλείαν καὶ τὰ πάντων, οὐ μόνον τῶν ἐν
 οὐρανοῖς, ἀλλὰ καὶ τῶν καθ’ ὅλης τῆς οἰκουμένης ἐθνῶν
 ἐκράτυνε πᾶσαν τὴν πολύθεον καθελὼν πλάνην. διὸ λέλεκται· 
 
 κύριος ἐβασίλευσεν, εὐπρέπειαν ἐνεδύσατο. 
 
 
 Τὸ γοῦν ἐνεδύσατο ὡς κατά τινα
 καιρὸν ἀποδυσαμένου τὴν εὐπρέπειαν λέλεκται· καὶ ὅτε μὲν
 ὑπέμενε τὰ κατὰ τὸ πάθος, ἐσταυρώθη, φησὶν ὁ
 ἀπόστολος, 
 ἐξ ἀσθενείας: ὅτε δὲ νενικηκὼς τὸν θάνατον,
 τὴν κατὰ πάντων ἀπελάμβανε βασιλείαν, πάλιν ἐπλήρου
 
 τό· 
 
 ἐνεδύσατο κύριος δύναμιν καὶ περιεζώσατο. 
 
 
 
 Χριστὸς γὰρ θεοῦ δύναμις ἦν
 καὶ θεοῦ σοφία. εἶθ’, ἅτε τὴν οἰκείαν
 δύναμιν ἐνδυσάμενος καὶ ταύτῃ
 περιζωσάμενος , μεγάλῳ
 κατορθώματι ἑαυτὸν ἐπιδίδωσι. τί δὲ ἦν τοῦτο, ἑξῆς ὁ λόγος
 διδάσκει φάσκων· 
 
 καὶ γὰρ ἐστερέωσεν τὴν οἰκουμένην, ἥτις οὐ
 σαλευθήσεται. 
 
 
 Μικροῦ γὰρ δεῖν ὅλην αὐτὴν διόλου κατὰ βαράθρων ἐνεχθεῖσαν,
 ὁπηνίκα τῆς δαιμονικῆς ἐνεργείας κατὰ πάντων ἴσχυεν,
 ἀνήγειρε καὶ διωρθώσατο πᾶσαν τὴν ἐχθρὰν καὶ δαιμονικὴν
 δύναμιν τήν τε πολύθεον πλάνην ἀνατρέψας. οὕτω γοῦν ἐστερέωσεν τὴν οἰκουμένην , ὡς
 μηκέτ’ αὐτὴν σα
 
 λεύεσθαι τῆς κατὰ θεὸν εὐσεβείας. 
 Καὶ τὴν ἐκκλησίαν δὲ αὐτοῦ τὴν ἐπὶ
 τὴν πέτραν τεθεμελιωμένην, ἧς πύλαι ᾅδου οὐ
 κατισχύσουσιν, διὰ τῆς
 οἰκουμένης ὁ λόγος σημήνας καὶ ταύτην ἀληθῶς
 ἐστερεῶσθαί φησιν, ἥτις οὐ σαλευθήσεται. 
 πύλαι γὰρ αὐτῆς ᾅδου οὐ
 κατισχύσουσιν, διὰ τὸ τεθεμελιῶσθαι ἐπὶ
 τὴν πέτραν.

Ἕτοιμος ὁ θρόνος σου ἀπὸ τότε, 
 ἀπὸ τοῦ αἰῶνος σὺ εἶ. 
 ἐπῆραν οἱ ποταμοί, κύριε, 
 ἐπῆραν οἱ ποταμοὶ φωνὴν αὐτῶν. 
 
 
 
 Ὁ θρόνος σου, φησίν, ὦ κύριε, οὐ νῦν πρῶτον, ὅτε μετὰ τὴν
 ἐνανθρώπησιν εἰς οὐρανοὺς ἀνελήλυθας, παρεσκευάσθη σοι.
 ἀλλὰ καὶ πάλαι καὶ πρόπαλαι καὶ πρὸ πάντων αἰώνων σὸς ἦν
 ἀεί τε καὶ διὰ παντὸς ἡτοίμαστό 
 σοι, ἐπειδὴ καὶ αὐτὸς ἀπὸ τοῦ
 αἰῶνος , μᾶλλον δὲ καὶ πρὸ πάντων αἰώνων
 ὑπάρχεις, ὡς αὐτὸς ἐδίδαξας εἰπών· κύριος ἔκτισέν με
 ἀρχὴν ὁδῶν αὐτοῦ εἰς ἔργα αὐτοῦ. πρὸ 
 
 τοῦ αἰῶνος ἐθεμελίωσέν με, καί· πρὸ
 τοῦ ὄρη ἑδρασθῆναι· πρὸ δὲ πάντων βουνῶν γεννᾷ με.
 
 
 Ἦν μὲν οὖν σὸς ὁ θρόνος καὶ πρὸ
 πάντων αἰώνων· οὐ μὴν ἀλλὰ καὶ ὅτε ἐκένωσας σεαυτὸν
 καὶ τὴν τοῦ δούλου μορφὴν ἀνείληφας , σοὶ πάλιν
 ἕτοιμος ἐφυλάττετο, ἐπειδή
 σοι μόνῳ καὶ οὐδετέρῳ πρὸς τοῦ σοῦ πατρὸς εἴρητο·
 κάθου ἐκ δεξιῶν μου, 
 
 
 ἕως ἂν θῶ τοὺς ἐχθρούς σου ὑποπόδιον τῶν ποδῶν σου. 
 
 
 Οὕτω γοῦν ἦν ἕτοιμος ὁ θρόνος
 σου, ἐφ’ ὃν σὺν αὐτῷ καθέζεσθαι ὁ γεννήσας σε
 πατὴρ παρεκελεύετο. καὶ ἕτοιμος 
 ἦν ἀπὸ τότε, ἀπὸ τοῦ αἰῶνος, 
 ἐπεὶ καὶ αὐτὸς 
 
 ἀπὸ τοῦ αἰῶνος σὺ εἶ. 
 
 Ἀλλ’ οὐκ· ἦς, φησίν, ἀλλ’· εἶ . μόνον γὰρ αὐτῷ τό· σὺ εἶ, λέγεσθαι ἁρμόττει. διὸ καὶ
 ἐν ἑτέροις εἴρηται· 
 
 σὺ δὲ ὁ αὐτὸς εἶ, καὶ τὰ ἔτη σου οὐκ ἐκλείψουσιν. 
 
 
 Τοῦτον δὲ τὸν θρόνον καὶ ἐν
 ἑτέρῳ τὸ θεῖον πνεῦμα σημαίνει λέγον· 
 
 ὁ θρόνος σου, ὁ θεός, εἰς τὸν αἰῶνα τοῦ αἰῶνος, 
 ῥάβδος εὐθύτητος ἡ ῥάβδος τῆς βασιλείας σου. 
 ἠγάπησας δικαιοσύνην καὶ ἐμίσησας ἀνομίαν· 
 διὰ τοῦτο ἔχρισέν σε ὁ θεός, ὁ θεός σου. 
 ἐλαίῳ ἀγαλλιάσεως παρὰ τοὺς μετόχους σου. 
 
 
 Ἦν μὲν οὖν 
 
 ἕτοιμος ὁ θρόνος σου ἀπὸ τότε, 
 
 
 ἀφ’ οὗ δηλαδὴ παρὰ τῷ πατρὶ ἦς, ἐπεὶ καὶ αὐτὸς 
 
 ἀπὸ τοῦ αἰῶνος σὺ εἶ. 
 
 
 Πλὴν ἀλλὰ νῦν 
 
 ἐπῆραν οἱ ποταμοί, κύριε. 
 
 
 Τί δὲ ἐπῆραν, ἐπιδευτερῶν ἑξῆς
 τὸν λόγον παρίστησιν εἰπών· 
 
 ἐπῆραν οἱ ποταμοὶ φωνὴν αὐτῶν. 
 
 
 Ταῦτα γὰρ λανθάνοντα πάλαι πρότερον, νῦν εἰς ἐξάκουστον
 ἁπάντων γέγονε τῶν τοῦ θείου πνεύματος ἠξιωμένων προφητῶν
 
 ἀποστόλων τε καὶ εὐαγγελιστῶν μυριάνδρων τε λαῶν τῶν καθ’
 ὅλης τῆς οἰκουμένης ἐν ταῖς ἐκκλησίαις τοῦ θεοῦ
 καταγγελλόντων τὴν σωτήριον βασιλείαν, οἳ καὶ ἐπῆραν τὴν φωνὴν αὐτῶν τὴν
 ἐκχυθεῖσαν εἰς πάντας τοῦ θεοῦ χάριν μεγάλῃ τῇ φωνῇ
 εὐαγγελιζόμενοι. 
 Ἀλλὰ καὶ τὰς θείας δυνάμεις καὶ τὸ πλῆθος τῶν κατ’ οὐρανὸν
 ἀγγέλων οἶμαι νῦν ποταμοὺς 
 ὀνομάζεσθαι· οἳ δὴ καὶ αὐτοὶ ἐπῆραν τὴν
 φωνὴν αὐτῶν, ὁπηνίκα ἐκ τῆς σὺν ἀνθρώποις
 διατριβῆς ἀνιόντα εἰς οὐρανοὺς τὸν σωτῆρα καὶ τὴν τῆς αὐτοῦ
 θεότητος εὐπρέπειαν ἐνδυόμενον δυνάμει πατρικῇ
 περιζωννύμενον καὶ τὸν οἰκεῖον ἀπολαμβάνοντα τῆς βασιλείας
 θρόνον ἐθεῶντο. καὶ
 
 τῆς γε φωνῆς αὐτῶν ἐκεῖνα ἦν,
 δι’ ὧν ἐβόων λέγοντες· 
 
 ἄρατε πύλας, οἱ ἄρχοντες ὑμῶν, 
 καὶ ἐπάρθητε, πύλαι αἰώνιοι, 
 καὶ εἰσελεύσεται ὁ βασιλεὺς τῆς δόξης. 
 τίς ἐστιν οὗτος ὁ βασιλεὺς τῆς δόξης; 
 κύριος κραταιὸς καὶ δυνατός, 
 κύριος δυνατὸς ἐν πολέμῳ, 
 
 
 καὶ πάλιν· 
 
 κύριος τῶν δυνάμεων, αὐτός ἐστιν ὁ βασιλεὺς τῆς δόξης. 
 
 
 Καὶ τὰ πλήθη δὲ τῶν ἐν ἀνθρώποις τοῦ σωτῆρος ἡμῶν ἐκκλησιῶν
 ποταμηδὸν ἐν αὐταῖς τῶν ἐξ ἐθνῶν πεπιστευκότων συρρεόντων
 ἀεὶ ἐπαιρόντων τε φωνὴν ἐν ταῖς
 πρὸς τὸν θεὸν εὐχαῖς ἔν τε ταῖς δι’ ὕμνων καὶ ψαλμῶν
 δοξολογίαις δύνανται λέγεσθαι ποταμοί, ἐπεὶ καὶ αὐτὸς ὁ κύριος ἡμῶν τοὺς
 μέλλοντας ἐκ τῆς αὐτοῦ καὶ θείας διδασκαλίας ἀρύεσθαι καὶ
 τοῦ ἁγίου πνεύματος ἐμπίνειν ποταμοῖς παραβάλλει λέγων· ὃς ἂν πίῃ ἐκ
 τοῦ ὕδατος, οὗ ἐγὼ δώσω αὐτῷ, - ποταμοὶ
 ἐκ τῆς κοι
 
 λίας αὐτοῦ ῥεύσουσιν ὕδατος ζῶντος, -
 ἁλλομένου εἰς ζωὴν αἰώνιον.

Ἀροῦσιν ποταμοὶ ἐπιτρίψεις αὐτῶν 
 ἀπὸ φωνῶν ὑδάτων πολλῶν. 
 θαυμαστοὶ οἱ μετεωρισμοὶ τῆς θαλάσσης, 
 θαυμαστὸς ἐν ὑψηλοῖς ὁ κύριος. 
 
 
 Εἰ νενόηνται οἱ ποταμοὶ οἱ ἐπὶ
 τῇ δόξῃ τῆς τοῦ κυρίου βασιλείας τὴν αὐτῶν φωνὴν ἐπαίροντες, ἐκ τοῦ ἐναντίου
 νοηθήτωσαν ἕτεροι ποταμοὶ
 ἐπιτριβόμενοι καὶ κατεπαιρόμενοι τῆς γνώσεως τοῦ
 θεοῦ ἐναντίως τε διακείμενοι τοῖς ἐπαίρουσι τὴν φωνὴν αὐτῶν τῷ θεῷ. οὗτοι δὴ οὖν οἱ
 ἐναντίοι ποταμοὶ ἀροῦσιν ,
 φησίν, τὰς ἐπιτρίψεις αὐτῶν, 
 τουτέστιν ἀποθήσονται πᾶν ἔπαρμα καὶ πάντα τῦφον καὶ πᾶσαν
 ἐπιτριβήν · καὶ τοῦτο
 ποιήσουσιν ἀπὸ τῆς φωνῆς τῶν
 ἁγίων ὑδάτων. 
 
 Νοήσεις δὲ τὸ εἰρημένον ἐπιστήσας, ὡς πάλαι μὲν ἐν
 ἀνθρώποις πολλή τις ἦν ἐπαγγελία σοφίας τοῦ αἰῶνος
 τούτου καὶ φιλοσοφίας ἀνθρωπίνης ἐπιτριβή , ἐφ’ ᾗ καὶ ἐπῄροντο
 φυσιούμενοι καὶ ἐπιτριβόμενοι ὑπὸ τοῦ νοὸς τῆς σαρκὸς
 αὐτῶν, ὡς δὴ μεγάλα τινὰ καὶ σοφὰ μαθήματα μετερχόμενοι οἱ
 σοφοὶ τοῦ αἰῶνος τούτου. ὅτε γε μὴν εἰς
 πᾶσαν τὴν γῆν παρ’ Ἕλλησί τε καὶ παρὰ βαρβάροις ἐκκλησίαι
 θεοῦ συνέστησαν, τὴν ἀληθῆ σοφίαν μετιοῦσαι καὶ τὰς
 πρεπούσας τῷ θεῷ δοξολογίας τε καὶ ὑμνολογίας ποταμηδὸν καὶ
 μετὰ μείζονος καὶ πεπαρρησιασμένης βοῆς ἀναπέμπουσαι καὶ
 ὥσπερ ὑδάτων πολλῶν φωνὴν διὰ
 τὸ πλῆθος τῶν θεοσεβούντων ἀφιεῖσαι, τὸ τηνικαῦτα καθῃρέθη
 ὁ τῦφος τῶν πάλαι νομιζομένων
 
 σοφῶν, καὶ πᾶσα αὐτῶν ἐπιτριβὴ 
 τεταπείνωται τῆς σοφίας αὐτῶν εἰς οὐθὲν λογισθείσης. 
 Εἰ δέ τις πώποτε ἐθαύμασε καὶ
 τῆς θαλάσσης τοὺς
 μετεωρισμούς, τοῦ βίου δηλαδὴ τοῦ θνητοῦ τὰς
 τρικυμίας καὶ τοὺς κλύδωνας τοὺς ἐπαιρομένους κατὰ τῆς
 γνώσεως τοῦ θεοῦ, ἀλλ’ ἴστω, ὅτι ὑπὲρ πάντας θαυμαστός ἐστιν ἐν ὑψηλοῖς ὁ κύριος, ὡς μηκέτ’ εὐλόγως τοὺς μετεωρισμοὺς τῆς θαλάττης 
 φοβεῖσθαι δεῖν τοὺς ἐπὶ τῷ κυρίῳ πεποιθότας. 
 Εἰκὸς δὲ θαλάσσης εἶναι μετεωρισμοὺς τοὺς ἐπανισταμένους τῇ
 ἐκκλησίᾳ τοῦ θεοῦ διωγμούς, οὓς ὁ τὴν
 θάλασσαν κατοικῶν δράκων ἐνεργεῖν εἴωθεν ὁ
 μετεωρίζων τὰ κύματα αὐτῆς
 βομβῶν τε καὶ ἠχῶν καὶ ταράττων, καὶ μονονουχὶ ἀπειλῶν
 πᾶσαν ἄρδην κατακλύσειν τε καὶ ἀφανίσειν τὴν ἐκκλησίαν τοῦ
 θεοῦ. 
 Εἴποις δ’ ἂν καὶ ἄλλως πρὸς λέξιν ταῦτα διηγούμενος ἐπαίρειν τοὺς ποταμούς , αὐτοὺς δὴ
 τούτους τοὺς αἰσθητούς, τὴν φωνὴν
 αὐτῶν τῷ θεῷ τοῦ δημιουργοῦ τοῦ δὴ καὶ κτίσαντος
 
 αὐτοὺς καὶ ὑποστησαμένου τὴν δόξαν ἐμφαίνοντας. ὡς γὰρ
 ἐκ μεγέθους καὶ καλλονῆς κτισμάτων ὁ γενεσιουργὸς
 θεωρεῖται, τὸν αὐτὸν τρόπον ἐκ τῶν μερῶν τοῦ
 κόσμου τὸ θαῦμα τῆς τοῦ θεοῦ μεγαλουργίας τοῖς ὁρᾷν
 δυναμένοις παρίσταται. 
 Εἰ γοῦν τις παρ’ ἑαυτῷ λογίσαιτο· πόθεν ἄρα φέρεται ἡ
 τοσαύτη τῶν ποταμῶν φορά, πόθεν
 τὰ τοσαῦτα μεγέθη καὶ τὰ πλήθη τῆς ὑγρᾶς οὐσίας, πόθεν αἱ
 μηδὲ πώποτε ἐξ αἰῶνος διαλείψασαι πηγαὶ αἱ τοὺς ἀεννάους
 καὶ παμμε
 
 γέθεις βρύουσαι ποταμούς; ἀπὸ ποίων ἆρα βυθῶν ὁρμῶνται,
 καὶ ἐκ ποίας ὑποστάσεως τὸν σύμπαντα ῥέουσιν αἰῶνα; εἴ τις
 ταῦτα ἐννοήσειεν, ὄψεται ὡς μονονουχὶ φωνὴν ἀφίησι καὶ ἡ διὰ τῶν
 ποταμῶν αὐτῶν δὴ τούτων παρισταμένη τοῦ κτίστου
 καὶ δημιουργοῦ τῶν ὅλων μεγαλουργία, μαρτυροῦσα τῇ αὐτοῦ
 θεότητι. 
 Οὕτω δὲ καὶ τοὺς μετεωρισμοὺς τῆς
 θαλάσσης ὁρῶν τις, ὡς ἐπαίρεται κυρτούμενα αὐτῆς εἰς ὕψος τὰ κύματα,
 καὶ ὡς πάλιν ταῦτα συμπίπτοντα ἐν αὐτοῖς θραύεται, καὶ ὡς
 οὐ δύναται οὐδὲ τολμᾷ τὸν ὅρον καὶ τὸν νόμον ὑπερβῆναι τὸν
 αὐτοῖς διατεταγμένον, ὄψεται καὶ διὰ τούτων τῆς τοῦ θεοῦ
 μεγαλοπρεπείας τὴν δύναμιν. εἶπεν γοῦν αὐτοῖς· μέχρι
 τούτου ἐλεύσῃ καὶ ἐν σοὶ συντριβήσονταί σου τὰ κύματα,
 καί· ὅριον αὐτῇ ἔθετο, καὶ οὐχ
 ὑπερβήσεται, οὐδὲ ἐπιστρέψει καλῦψαι τὴν γῆν.
 
 
 Καὶ ἑτέρως δὲ παρὰ τὰ εἰρημένα εἴποι ἄν τις θαυμαστοὺς εἶναι τοὺς μετεωρισμοὺς τῆς θαλάσσης, 
 ὁπηνίκα προσελθόντες οἱ μαθηταὶ εἶπαν αὐτῷ·
 κύριε, σῶσον ἡμᾶς ,
 ἀπολλύμεθα · ὅτε καὶ ἐπετίμησεν 
 αὐτῇ, καὶ γέγονε γαλήνη μεγάλη. καὶ ἄλλοτε
 πάλιν, ὅτε τῷ τοῦ κυρίου κελεύσματι διαιρεθεῖσα καὶ εἰς
 ἑαυτὴν διαστᾶσα καὶ ἀναχωρήσασα παρέσχε δίοδον τοῖς υἱοῖς
 Ἰσραὴλ διελθεῖν δι’ αὐτῆς ὡς διὰ ξηρᾶς γῆς. 
 καὶ τότε γὰρ θαυμαστοὶ 
 γεγόνασιν αὐτῆς οἱ μετεωρισμοί. 
 
 Οὐ μὴν ἀλλὰ καὶ οἱ ποταμοὶ ἐπῆραν
 φωνὴν ἑτέρως, ὅτε ἡ κιβωτὸς διῄει τὸν Ἰορδάνην
 ὑπανεχώρει τε καὶ ἵστατο τὰ ὕδατα ἔργοις
 
 τὴν δόξαν ἐκβοῶντα τοῦ θεοῦ· καὶ ὅτε αὐτοῦ τοῦ σωτῆρος
 βαπτισθέντος ἐν τῷ αὐτῷ ποταμῷ ἡ οὐράνιος φωνὴ
 υἱὸν αὐτὸν ἀγαπητὸν εἰς τὰς
 πάντων ἀκοὰς ἀνεκήρυττεν.

Τὰ μαρτύριά σου ἐπιστώθησαν σφόδρα· 
 τῷ οἴκῳ σου πρέπει ἁγίασμα, κύριε, 
 εἰς μακρότητα ἡμερῶν. 
 
 
 Αἱ περὶ τῶν μελλόντων προφητεῖαι, καθ’ ἃς ἐφέροντο καὶ αἱ
 περὶ τῆς τοῦ κυρίου βασιλείας μαρτυρίαι πρὸ τῆς τῶν
 πραγμάτων ἐκβάσεως, οὔπω παρεῖχον ὁρᾶν τὸ πιστὸν τῶν λόγων.
 μετὰ δὲ τὴν ἔκβασιν καὶ τὰ διὰ τῶν ἔργων ἐπιτελέσματα
 ἐπιστώθη τὰ μαρτύρια τοῦ
 θεοῦ. πάλαι μὲν γὰρ εἴρητο καὶ προπεφήτευτο ἐκ μακροῦ τε
 προσεδοκᾶτο τὰ περὶ τῆς εἰς ἅπαντα τὰ ἔθνη τοῦ θεοῦ
 βασιλείας· ἐπιστώθη δὲ τὸ φῆσαν
 τοῦτο μαρτύριον νῦν, ὅτε ἔργοις
 ὁρᾶται πεπληρωμένον τὸ λόγιον. 
 Καὶ πάλαι μὲν ἐλέγετο περὶ τοῦ
 κυρίου, ὡς ἄρα εὐπρέπειαν
 ἐνεδύσατο· νῦν δὲ πιστουμένου τοῦ λόγου δι’
 αὐτῶν τῶν ἔργων πέφηνεν ἡ ἀλήθεια τῆς προρρήσεως, ὅτε
 ἀποδυσάμενος τὴν τοῦ θεοῦ μορφὴν καὶ τὴν τοῦ δούλου
 περιθέμενος καὶ μέχρι γε τοῦ ἀπρεποῦς θανάτου φθάσας μετὰ
 ταῦτα τὴν μὲν ἀπρέπειαν ταύτην ἀποτέθειται· ἐνεδύσατο δὲ τῆς πατρικῆς δόξης τὴν
 εὐπρέ 
 
 πειαν , τὴν κατὰ πάντων
 βασιλείαν τῶν τ’ ἐν οὐρανοῖς καὶ τῶν ἐπὶ γῆς ἀναδησάμενος. 
 Καὶ πάλιν τὰ μὲν προφητικὰ μαρτύρια περιεῖχεν, ὡς ἐνδυσάμενος δύναμιν ὁ κύριος, ἐστερέωσεν τὴν
 οἰκουμένην, ἥτις οὐ σαλευθήσεται. ἐπιστώθη δὲ
 καὶ ταῦτα, ὅτε μετὰ τὸ πάθος τὴν οἰκείαν ἀπολαβὼν δύναμιν
 ἐν
 
 πάσῃ τῇ τῶν ἀνθρώπων οἰκουμένῃ 
 τὴν ἐκκλησίαν αὐτοῦ ἐστερέωσεν ,
 εἰς τὸ μηκέτι σαλεύεσθαι ὧδε
 κἀκεῖσε τὰς τῶν ἀνθρώπων ψυχὰς περὶ τὴν ἄθεον
 δεισιδαιμονίαν πλανωμένας. 
 Καὶ πάλιν τὰ μὲν διὰ τῶν προφητῶν μαρτύρια προεφήτευον, ὡς ἄρα οἱ ποταμοὶ ἐπαροῦσιν φωνὴν αὐτῶν 
 καὶ ἄλλοι ποταμοὶ ἀροῦσιν τὰς
 ἐπιτρίψεις αὐτῶν· καὶ ταῦτα δὲ τὰ μαρτύρια ἐπιστώθη , ὅτε κατὰ πάσας
 τὰς ἐκκλησίας τοῦ θεοῦ καὶ καθ’ ὅλης τῆς οἰκουμένης τὰ
 πλήθη τῶν εὐσεβούντων κατὰ τὸ εὐαγγέλιον ἐπαίρει φωνὰς εὐχαριστηρίους, τὰς
 δι’ εὐχῶν καὶ ὑμνολογιῶν τῶν πρὸς τὸν θεὸν ἀναπεμπομένας,
 ὑφ’ ὧν οἱ πάλαι ἐπιτριβόμενοι σοφοὶ τοῦ αἰῶνος
 τούτου κατῄρηνται καὶ τὰς 
 ἐπιτρίψεις αὐτῶν περιεῖλον, ὡς πᾶσαν αὐτῶν
 σβεσθῆναι τὴν φιλοσοφίαν. 
 Κατὰ τὰ αὐτὰ δὲ καὶ τὰς λοιπὰς τῶν προφητειῶν προρρήσεις
 διεξιὼν ἐφ’ ἑκάστῳ ἁρμόσεις τό· 
 
 τὰ μαρτύριά σου ἐπιστώθησαν σφόδρα. 
 
 
 Αἱ μὲν οὖν ἀπὸ τῶν θείων γραφῶν μαρτυρίαι σφόδρα τὸ πιστὸν εἰλήφασι διὰ τῆς ἐν
 ταῖς ἐκβάσεσιν ὁρωμένης ἀληθείας· τῷ δὲ
 οἴκῳ σου, τουτέστι τῇ ἐκκλησίᾳ σου, οὐδὲν οὕτω
 πρέπει εἰς τὸ φυλάττεσθαι
 αὐτὴν εἰς μακρότητα ἡμερῶν , ὡς
 ἁγιωσύνη . ὡς γὰρ τοῖς
 μαρτυρίοις σου οἰκεία ἐστὶν ἡ ἀλήθεια καὶ ἡ πίστις, οὕτω
 καὶ 
 
 τῷ οἴκῳ σου πρέπει ἁγιωσύνη, 
 
 
 ὑφ’ ἧς φυλαττόμενος μένει καὶ παραμενεῖ 
 
 εἰς μακρότητα ἡμερῶν. 
 
 
 Εἰ γάρ ποτε συμβαίη ἀπρέπειαν ἐν τῷ
 οἴκῳ σου εὑρεθῆναι
 
 καὶ ἀντὶ ἁγιάσματος βέβηλον
 καὶ ἀκάθαρτον καὶ μυσαρὰν πρᾶξιν, οὐκέθ’ οἷόν τε αὐτὸ
 εἰς μακρότητα ἡμερῶν 
 διαμένειν. ἐρεῖ γὰρ ὁ ἐν αὐτῷ κατοικῶν θεὸς ἅγιος ὢν καὶ ἐν
 ἁγίοις ἀναπαυόμενος, ἢ, ὃ μὴ γένοιτο, ἀπρεπές τι καὶ
 ἀλλότριον ἁγιάσματος περὶ τὸν
 οἶκον αὐτοῦ εὑρηθείη ποτέ, τό· ἰδοὺ ἀφίεται ὑμῖν ὁ
 οἶκος ὑμῶν ἔρημος. διὸ δεήσει ἡμᾶς πρὸ πάντων
 καὶ ὑπὲρ πάντων φροντίζειν εἰσιόντας εἰς τὸν οἶκον τοῦ θεοῦ ἁγιασμοῦ καὶ σωφροσύνης.

Ψαλμὸς τῷ Δαυίδ, τετράδι σαββάτων. 
 Θεὸς ἐκδικήσεων κύριος, 
 θεὸς ἐκδικήσεων ἐπαρρησιάσατο. 
 
 
 Ἀνεπίγραφος μέν ἐστι παρ’ Ἑβραίοις ὁ ψαλμός, περιέχει δὲ
 παράκλησιν καὶ παραμυθίαν τῶν κατὰ τὸν βίον τὸν ἐνεστῶτα
 διωκομένων καὶ καταπονουμένων εὐσεβείας ἕνεκα, ὧν καὶ τὴν
 εὐχὴν ὑποκαταβὰς τίθησιν. προτάττει δὲ τῆς εὐχῆς τὴν
 παράκλησιν καὶ τὴν παραμυθίαν προλαμβάνων τὴν δέησιν τῶν
 διωκομένων καὶ προθεραπεύων αὐτῶν τοὺς πόνους, ἔργοις τε
 παριστὰς πληρούμενον ἐπ’ αὐτοῖς τό· ἔτι λαλοῦντός
 σου ἐρῶ· ἰδοὺ πάρειμι. 
 
 Θαρσεῖτε τοιγαροῦν, ὦ οὗτοι, φησίν· ἔστι γὰρ ὁ κύριος, ἐφ’ ὃν ἠλπίσατε ὥσπερ
 θεὸς ποιητὴς καὶ θεὸς δημιουργὸς καὶ θεὸς σωτὴρ καὶ θεὸς εὐεργέτης καὶ θεὸς κριτὴς καὶ θεὸς πατὴρ τῶν οἰκτιρμῶν καὶ θεὸς πάσης παρακλήσεως, μακρόθυ
 
 μός τε καὶ πολυέλεος καὶ μετανοῶν ἐπὶ ταῖς ἁμαρτίαις καὶ
 ἄλλας μυρίας ἔχων θεϊκὰς ἐπινοίας· οὕτω καὶ
 
 θεὸς ἐκδικήσεων. μέλει γὰρ αὐτῷ
 τῶν ἐν ἀνθρώποις πραττομένων, ὡς καὶ δίκην τὴν ἀξίαν παρὰ
 τῶν ἀδικούντων εἰσπράττεσθαι κρίνειν τε δικαίως καὶ
 κολάζειν, οὓς δεῖ, ἀποδιδόναι τε
 ἑκάστῳ κατὰ τὰ ἔργα αὐτοῦ. θαρσεῖτε
 τοιγαροῦν μαθόντες, ὅτι θεὸν 
 ἔχετε ἐκδικήσεων. πέφυκε γὰρ
 εἶναι θεὸς ἐκδικήσεων ὁ
 ὑμέτερος θεὸς καὶ τῷ παρρησίαν ἄγειν ὡς θεὸς ἔκδικος τῶν ἀδικουμένων διαρρήδην τε καὶ
 μετὰ παρρησίας τοῦτο διὰ τῶν αὐτοῦ προφητῶν κηρύττει. 
 Οὕτω γοῦν αὐτοῦ καὶ ὁ περὶ προνοίας συνίσταται λόγος, καθ’
 ἢν δικαίως καὶ σοφῶς τὰ σύμπαντα διοικεῖ, τέως μὲν κατὰ τὸν
 ἐνεστῶτα βίον ἀνατέλλων τὸν ἥλιον αὐτοῦ ἐπὶ δικαίους
 καὶ ἀδίκους καὶ βρέχων ἐπὶ πονηροὺς καὶ ἀγαθούς ,
 ἐξ ἴσου τε τοῖς πᾶσι τὰ αὐτοῦ παρέχων ἀγαθά, κατὰ καιρὸν δὲ
 τὸν προσήκοντα θεὸς ἐκδικήσεων 
 γινόμενος, ὅτε καὶ τὴν πρέπουσαν δίκην παρὰ τῶν μὴ καλῶς
 ταῖς εὐεργεσίαις αὐτοῦ κεχρημένων εἰσπράξεται.

Ὑψώθητι ὁ κρίνων τὴν γῆν, 
 ἀπόδος ἀνταπόδοσιν τοῖς ὑπερηφάνοις. 
 ἕως πότε ἁμαρτωλοί, κύριε, 
 ἕως πότε ἁμαρτωλοὶ καυχήσονται, 
 φθέγξονται καὶ λαλήσουσιν ἀδικίαν, 
 λαλήσουσι πάντες οἱ ἐργαζόμενοι τὴν ἀδικίαν; 
 
 
 Τὸ μὲν θεῖον πνεῦμα προφητικῶς καὶ πρὸ τῆς εὐχῆς τὴν
 ἀπόκρισιν ἐποιήσατο προλαβὸν τὸ μέλλον ῥηθήσεσθαι μετὰ τὴν
 εὐχὴν διὰ τὴν πρόγνωσιν τῶν ἐν τῇ εὐχῇ περιεχομένων. διόπερ
 οἱ δύο προετάγησαν στίχοι τὴν ἀπόκρισιν πε
 
 ριέχοντες τοῦ ἁγίου πνεύματος τὴν ἁρμόζουσαν τῇ προσευχῇ·
 τά τε μὴν τῆς ἱκετηρίας τῆς πρὸς τὸν θεὸν ἀπὸ τοῦ· 
 
 ὑψώθητι ὁ κρίνων τὴν γῆν, 
 
 
 ἄρχεται. φησὶ τοίνυν ὁ λόγος· ἀφ’ οὗπερ ὁ τῶν ἀνθρώπων
 ἤρξατο συνεστάναι βίος, ἀπὸ τότε ἁμαρτωλοὶ κατισχύειν τῶν δικαίων ἤρξαντο. ὡς
 Κάϊν τοῦ Ἄβελ καὶ οἱ ἐπὶ τοῦ κατακλυσμοῦ γίγαντες τῶν ἐν
 αὐτοῖς, ἀλλὰ καὶ Ἠσαῦ τοῦ Ἰακώβ καὶ τοῦ Ἰωσὴφ οἱ ἀδελφοί,
 καὶ οὕτω προϊὼν τοῖς χρόνοις εὕροις ἂν καθ’ ἑκάστην γενεὰν
 τοὺς ἁμαρτωλοὺς ἐπανισταμένους
 τοῖς δικαίοις. ἕως οὖν πότε, ὦ 
 κύριε, τοῦτο ἔσται; ἕως
 πότε εἰς τοσοῦτον ἐπιτριβῆς ἐλάσουσιν οἱ ἁμαρτωλοί, ὡς καὶ ἐγκαυχᾶσθαι ταῖς ἀσεβείαις αὐτῶν καὶ μηδὲ
 σιωπᾷν, ἐφ’ οἷς πράττουσιν, μηδὲ ἀποκρύπτειν τὴν αὐτῶν
 κακίαν, ἀλλὰ καὶ φθέγξασθαι καὶ εἰς ἐξάκουστον τοῖς πᾶσιν
 ἐκλαλεῖν τὰς ἀδικίας αὐτῶν; 
 
 Ἕως οὖν πότε ἄρα προχωρήσῃ αὐτοῖς ταῦτα ποιοῦσιν; ἀλλὰ
 γὰρ ἤδη ποτὲ ἐπὶ τὸν ὑψηλὸν ἀναβὰς τῆς δικαιοκρισίας σου
 θρόνον, 
 
 ὑψώθητι, ὁ κρίνων τὴν γῆν, 
 
 
 καί· 
 
 ἀπόδος ἀνταπόδοσιν τοῖς ὑπερηφάνοις, 
 
 
 τὴν ἀξίαν αὐτοῖς ἀποδιδοὺς 
 τιμωρίαν. νῦν γάρ σου αὐτοῦ καταπεφρονήκασιν ὡς μηδὲν
 ὑψηλὸν ἔχοντος, μηδὲ ὁρῶντος, μηδὲ κρίνοντος τὴν γῆν . διὸ καὶ ἄκριτα καὶ ἀπρονόητα
 ὑπειλήφασιν εἶναι τὰ κατὰ τὸν ἑαυτῶν βίον. ἀλλ’ ἐγὼ τῆς
 ἀσεβείας αὐτῶν ἀλλότριος εἶναι εὐχόμενος πέπεισμαι, ὅτι σὺ
 θεὸς ἐκδικήσεων, ἢ καὶ σὺ εἶ
 ὁ κρίνων πᾶσαν
 
 τὴν γῆν . εἰ γὰρ καὶ ταπεινοῖς
 σεαυτόν, χρηστότητι καὶ ἀνοχῇ καὶ μακροθυμίᾳ
 χρώμενος, ἐπέχεις τε τὴν κατὰ τῶν ἀσεβῶν ὀργήν.
 ἀλλ’ ἐγὼ πιστεύων, ὅτι
 
 οὐδὲν ἔσται ἄκριτον σοῦ ἐφορῶντος τὰ σύμπαντα, ἱκετεύω καὶ
 δέομαι ὑψωθῆναί σε καὶ δεῖξαι
 τοῖς πᾶσι τὸ οἰκεῖόν σου μέγεθος καὶ τὸ ὕψος τῆς θεότητός
 σου, ὅπως ἤδη ποτὲ παύσωνται οἱ ἁμαρτωλοὶ ἐναβρυνόμενοι καὶ
 ἐγκαυχώμενοι ἐπὶ πᾶσιν, οἷς παρανόμως διαπράττονται.

Τὸν λαόν σου, κύριε, ἐταπείνωσαν, 
 καὶ τὴν κληρονομίαν σου ἐκάκωσαν. 
 χήραν καὶ προσήλυτον ἀπέκτειναν 
 καὶ ὀρφανοὺς ἐφόνευσαν. 
 καὶ εἶπαν· οὐκ ὄψεται κύριος, 
 οὐδὲ συνήσει ὁ θεὸς τοῦ Ἰακώβ. 
 
 
 Οὐκ ἤρκει, φησίν, τοῖς ἁμαρτωλοῖς τὸ εἰς ἑαυτοὺς
 ἁμαρτάνειν, ἀλλ’ ἤδη καὶ τῷ σῷ λαῷ καὶ τῇ σῇ ἐκκλησίᾳ
 ἐπανέστησαν, τοὺς μὲν ταπεινοῦντες, τοὺς δὲ κακοῦντες, τοὺς
 δὲ παντελῶς ἀναιροῦντες. καὶ ταῦτα κατὰ τοῦ σοῦ λαοῦ, ὦ κύριε, καὶ κατὰ τῆς σῆς
 κληρονομίας τετολμήκασι, μονονουχὶ τὰ ἀσεβῆ καὶ
 βλάσφημα περὶ σοῦ φρονοῦντες. εἶπον γὰρ ἐν ἑαυτοῖς ἀσεβὲς
 λογισάμενοι· οὐκ ὄψεται κύριος,
 
 
 
 οὐδὲ συνήσει ὁ θεὸς τοῦ Ἰακώβ. 
 
 
 Διὸ ὡς μὴ ἐφορῶντος μηδὲ συνιέντος σοῦ τὰ τοσαῦτα δρᾷν
 ἐπιχειροῦσι κατὰ τοῦ λαοῦ σου 
 καὶ κατὰ τῆς κληρονομίας σου 
 κατά τε χηρῶν καὶ προσηλύτων καὶ ὀρφανῶν τῶν κατὰ ἀνθρώπειον ἀπεριστάτων καὶ
 ἀβοηθήτων. οὐ τοσοῦτον δὲ κατ’ ἐκείνων ταῦτ’ ἔπραττον, ὅσον
 κατὰ σοῦ, ὦ κύριε· σοῦ γὰρ ἦσαν
 λαὸς καὶ σοῦ κληρονομία οἱ καταπονούμε
 
 νοι, καὶ εἰς σὲ βλασφημοῦντες καὶ ἀσεβοῦντες οἱ
 καταπονοῦντες αὐτοὺς ταῦτ’ ἐλογίζοντο, ὡς οὐκ ὄντος σοῦ
 οὐδ’ ἐφορῶντος οὐδὲ συνιέντος οὐδὲ ἐκδικοῦντος τὰ
 πραττόμενα. διὸ εἰκότως ἔφην εὐχόμενος· 
 
 ἕως πότε ἁμαρτωλοί, κύριε, 
 
 
 
 ἕως πότε διαμενοῦσι ταῦτα
 ποιοῦντες; 
 
 Λαόν τε καὶ κληρονομίαν θεοῦ χρὴ νοεῖν πάλαι μὲν τὸ
 Ἰουδαίων ἔθνος, ἐπεί· ἐγενήθη μερὶς κυρίου λαὸς
 αὐτοῦ Ἰακὼβ σχοίνισμα κληρονομίας αὐτοῦ Ἰσραήλ. 
 μετὰ δὲ τὴν ἐκείνων ἀποβολήν, ἣν παρίστησι προφητικός τις
 λόγος φήσας· ἐγκαταλέλοιπα τὸν οἶκόν μου, ἀφῆκα τὴν
 κληρονομίαν μου, νέον λαὸν τὸν ἐξ ἐθνῶν ἀντ’
 ἐκείνων εἰσάγει ἀκολούθως ἑτέρα προφητεία εἰς πρόσωπον τοῦ
 Χριστοῦ φάσκουσα· 
 
 αἴτησαι παρ’ ἐμοῦ, καὶ δώσω σοι ἔθνη τὴν κληρονομίαν
 σου, 
 καὶ τὴν κατάσχεσίν σου τὰ πέρατα τῆς γῆς.

Σύνετε δή, ἄφρονες ἐν τῷ λαῷ, 
 καί, μωροί, ποτε φρονήσατε. 
 ὁ φυτεύσας τὸ οὖς οὐκ ἀκούσεται; 
 ἢ ὁ πλάσας τὸν ὀφθαλμὸν οὐ κατανοεῖ; 
 ὁ παιδεύων ἔθνη οὐχὶ ἐλέγξει, 
 ὁ διδάσκων ἄνθρωπον γνῶσιν; 
 κύριος γινώσκει τοὺς διαλογισμοὺς τῶν ἀνθρώπων, ὅτι
 εἰσὶ μάταιοι. 
 
 
 Ἀποδυσπετήσας καὶ ἀνθρωπίνως ἀποκλαυσάμενος ὁ προφήτης περὶ
 τῶν τοῖς ἀσεβέσι τολμωμένων εὐξάμενός τε καὶ εἰπών· 
 
 ὑψώθητι, ὁ κρίνων τὴν γῆν, 
 ἀπόδος ἀνταπόδοσιν τοῖς ὑπερηφάνοις, 
 
 
 ἀλλὰ καὶ ὡς ἀνακινήσας τὸν θεὸν καὶ διεγείρας διὰ τοῦ
 φάναι· τὸν λαόν σου καὶ τὴν κληρονομίαν σου 
 
 ἐκάκωσαν καὶ ἐταπείνωσαν, 
 
 
 καὶ εἶπαν, οὐκ ὄψεται κύριος, 
 οὐδὲ συνήσει ὁ θεὸς τοῦ Ἰακώβ, 
 
 
 ἐμπιπλᾷ καὶ τῆς τοῦ ἁγίου πνεύματος δυνάμεως. καὶ ὡς πρὸς
 τοὺς εἰρη
 
 κότας· οὐκ ὄψεται κύριος, 
 
 
 οὐδὲ συνήσει ὁ θεὸς τοῦ Ἰακώβ, 
 
 
 ἀποκρίνεται λέγων· καὶ πῶς, ὦ τὴν διάνοιαν ἀληθῶς τυφλοί,
 οὐ δύναται μὴ ὁρᾷν μηδὲ ἀκούειν
 ὁ τοῖς μὴ ἔχουσι ταῦτα παρασχόμενος; πάντως γάρ που ὁ
 μεταδιδοὺς ἑτέροις πρῶτος αὐτὸς κέκτηται ταῦτα, ὧν
 μεταδίδωσιν. 
 Ἔστι δὲ ὁ λόγος κατὰ συλλογισμὸν εἰρημένος καὶ
 κατασκευαστικὸς τοῦ περὶ προνοίας δόγματος. προσήκει δὲ
 μάλιστα τοῖς τοιούτοις τῶν θείων γραφῶν ἐφιστάναι τὸν νοῦν
 τόποις εἰς ἀπόδειξιν τοῦ μὴ ἄλογον πίστιν προβάλλεσθαι ἡμῖν
 ὑπ’ αὐτῶν, μετὰ λογισμῶν δὲ ἐναργῶν καὶ ἀποδείξεων λογικῶν
 τὰς τῶν δογμάτων μαρτυρίας παρέχειν. μυρία δ’ ἂν εἴη
 τοιαῦτα ταῖς ἱεραῖς βίβλοις κατεσπαρμένα. συλλογίζεται
 τοιγαροῦν τοὺς ἀσεβεῖς καὶ ἀθέους τοῦ μὴ ἐφορᾷν τὸν θεὸν τὰ ἀνθρώπινα φάσκοντας.
 πότερα γὰρ, φησίν, ὦ οὗτοι, αὐτόματος ὑπέστη τῶν ζώων ἡ
 φύσις, ἢ γέγονεν ἐκ τίνος αἰτίου; 
 Τὸ μὲν οὖν φάσκειν εἰκῇ καὶ ὡς ἔτυχεν ἀλόγως καὶ αὐτομάτως
 τὴν ἄζωον καὶ ἄψυχον καὶ ἀνόητον ὕλην τὰ τοσαῦτα ζῶα καὶ
 τὴν ἐφ’ ἑκάστῳ γένει τῶν ζώων τοιάνδε κατασκευήν, τάς τ’ ἐν
 αὐτοῖς μορφὰς καὶ τὰ εἴδη καὶ τὴν τοσαύτην τῶν μερῶν τε καὶ
 μελῶν διάθεσιν, τήν τε τοῦ κάλλους ποικιλίαν καὶ τὰς
 τοσαύτας διαφορὰς προενηνοχέναι, σφό
 
 δρα μωρὸν καὶ ἠλίθιον καὶ ἀνδρῶν ὡς ἀληθῶς τὰς ψυχὰς
 νενεκρωμένων. πῶς γὰρ τὸ μὴ ζωῆς μετέχον ζωὴν ἑτέρῳ ἂν
 παράσχοι; ἢ τὸ ἄψυχον πῶς ἂν ψυχὴν ὑποστήσοιτο; ἢ τὸ ἄλογον
 πῶς ἂν λογικῶς τι κατασκευάσειεν; πῶς δὲ τὴν ἀρχὴν
 κινηθήσεται; ἢ πῶς ἕτερον κινήσει τὸ ἐξ ἑαυτοῦ τὴν φύσιν
 ἀκίνητον; τοιοῦτον δὲ τὸ τῆς γῆς στοιχεῖον, ἐξ οὗ παντοῖα
 προῆλθε ζώων γένη ὀφθαλμοὺς ἔχοντα καὶ ὦτα καὶ τὰ λοιπὰ
 αἰσθητήρια ζωῆς καὶ κινήσεως καὶ ὁρμῆς μέτοχα. 
 Ἄνθρωπος δὲ καὶ τούτων ἐπάγεται πλέον, λογικῆς ὢν φύσεως
 νοῦ τε καὶ ἐπιστήμης δεκτικὸς τυγχάνων. ἆρ’ οὖν ἐξ ἀλόγου
 καὶ ἀψύχου στοιχείου τὰ τοιάδε πάντα ὑπέστη; ἀλλὰ καὶ τὸν
 μὴ βουλόμενον ὁμολογεῖν αὐτὴν νικᾷ ἡ ἐνέργεια καὶ ὁ κατὰ
 φύσιν λογισμὸς τἀληθῆ λέγειν ἐκβιάζεται τὸ μὴ τὴν ἄψυχον
 ὕλην μηδὲ τὴν ξηρὰν καὶ ἄλογον οὐσίαν τούτων ὑπάρχειν
 αἰτίαν· νοῦν δέ τινα θεῖον καὶ δημιουργικὸν εἶναι λόγον
 θεοῦ τὸν κοσμοποιὸν καὶ πάντων ποιητὴν αὐτὸν καὶ τοῖς
 λοιποῖς ἅπασι καὶ αὐτῷ ἀνθρώπῳ αἰσθήσεις δεδωκότα σώματος,
 καὶ ψυχῆς λογισμὸν καὶ νοῦν πρὸς τούτοις εἰς τὸ ἐπιβάλλειν
 τῇ φύσει τῶν πραγμάτων· καὶ θεωρεῖν μὲν ὀφθαλμοῖς τὰ ὁρατὰ,
 ὠσὶ δὲ τὰ ἀκουστὰ ἀκούειν, λογισμῷ δὲ συνιέναι τὰ νοητά. 
 Πῶς οὖν οἷόν τε τὸν ἑτέροις τοῖς μὴ παρ’ ἑαυτῶν ἔχουσι
 παρεσχηκότα τὴν ὁρατικὴν δύναμιν αὐτὸν μὴ ὁρᾷν; πῶς δὲ δυνατὸν τὸν ἐν τῷ γεώδει καὶ πη
 
 λίνῳ σκεύει διατρήσαντα ἀκοὴν καὶ οὖς, ἔνθεν τὰ εἰς τὸ ἀκούειν τὴν ἄναυδον καὶ
 κωφὴν ὕλην τῶν ἔξωθεν φωνῶν αὐτῶν, μὴ οὐχὶ πρὸ πάντων πολὺ
 κρειττόνως καὶ μειζόνως τῆς τῶν ἀνθρώπων ἐπιβάλλειν
 λογισμοῖς; εἰ δὲ καὶ ὅλα ἔθνη τὰ ἐπὶ γῆς βάρβαρά τε καὶ
 Ἑλληνικὰ φυσικαῖς ἐννοίαις κινούμενα, ἃς ὑπὸ θεοῦ
 εἰλήφασιν, νόμους τινὰς καὶ διατάξεις ἑαυτοῖς διετυπώσαντο·
 πῶς οὐχὶ ὁ ταύτην αὐτοῖς τὴν σύνεσιν δεδωρημένος θεὸς
 ἐλέγξει τοὺς παρὰ τὴν φύσιν καὶ παρὰ τὰς ὀρθὰς ἐννοίας
 
 πράττειν τι τολμῶντας; πόθεν δὲ ἀνθρώποις ἡ περὶ παντὸς
 οὑτινοσοῦν πράγματος γνῶσις; πόθεν αἱ τέχναι; πόθεν τῶν
 ἐπιστημῶν αἱ θεωρίαι, πόθεν οἱ τῶν μαθημάτων λόγοι; ἆρ’ οὐκ
 ἀπὸ τοῦ κατασπείραντος ἐν αὐτοῖς τὴν δύναμιν τῆς τούτων
 καταλήψεως; τί οὖν; ὁ τοιαύτην ἀνθρώπῳ φύσιν χαρισάμενος,
 αὐτὸς ἐστέρηται τῆς γνώσεως, ὡς μηδὲ γινώσκειν ταῦτα, ὧν
 αὐτὸς τυγχάνει δοτήρ; 
 Ἀλλὰ γὰρ παύσασθε ἀσεβοῦντες, ὦ μάταιοι. ἀληθεῖ δὲ λόγῳ
 πειθόμενοι γνῶτε, ὅτι ὁ
 φυτεύσας ἐν ἀνθρώποις τὸ
 οὖς πολὺ πρότερος αὐτὸς τῶν παρὰ ἀνθρώποις
 λαλουμένων ἀκούσεται· καὶ οὐ μόνον ὄψεται καὶ τὰ πραττόμενα
 ἐποπτεύσει ὁ ἐν ἀνθρώποις
 πλάσας ὀφθαλμόν , ἀλλὰ καὶ
 τὰς ἐνθυμήσεις τὰς ἔτι κατὰ διάνοιαν κρυπτομένας συνήσει. 
 Αὕτη γὰρ θεοῦ δύναμις γινώσκοντος καὶ διακρίνοντος τοὺς
 διαλογισμοὺς τῶν ἀνθρώπων, ὅτι εἰσὶ μάταιοι. ἀληθῶς γὰρ
 πᾶσα
 
 ἡ παρὰ ἀνθρώποις νομιζομένη ἀλήθεια καὶ πᾶσα ἡ παρ’ αὐτοῖς
 σοφία, ἣν ἐξ οἰκείων λογισμῶν καὶ θνητῶν ἐνθυμήσεων
 προβάλλονται, μάταιος ἂν εἴη. πᾶν γὰρ σοφὸν καὶ ἀληθὲς παρ’
 αὐτῷ μόνῳ τυγχάνει καὶ παρ’ αὐτοῦ μόνοις τοῖς ἀξίοις
 δίδοται.

Μακάριος ἄνθρωπος, ὃν ἂν παιδεύσῃς, κύριε, 
 καὶ ἐκ τοῦ νόμου σου διδάξῃς αὐτὸν 
 τοῦ πραῧναι αὐτῷ ἀφ’ ἡμερῶν πονηρῶν, 
 ἕως οὗ ὀρυγῇ τῷ ἁμαρτωλῷ βόθρος. 
 
 
 Πεισθεὶς ἐγὼ καὶ πιστεύσας τοῖς εἰρημένοις, καὶ ὅτι οἱ
 διαλογισμοὶ τῶν ἀνθρώπων εἰσὶ μάταιοι, εἰκότως ἐκεῖνον
 μόνον μακάριον εἶναι ἡγοῦμαι, ὦ
 κύριε , τὸν ἀπὸ τῆς σῆς
 σοφίας καὶ παιδείας ὥσπερ ἀπὸ πηγῆς μεταλαμβάνοντα. πῶς δὲ
 μεταλάβοι ἄν τις τῆς σῆς παιδείας ἢ τῷ νόμῳ
 σου τῷ θείῳ μαθητευθείς; διὰ τοῦτο γὰρ καὶ
 ἐγγράφους παρέδωκας εὐσεβείας νόμους εἰς τὸ μεταλαμβάνειν
 τῆς σῆς παιδεύσεως τοὺς
 μαθητευομένους αὐτοῖς. διδασκόμεθα δὲ διὰ τούτων, ὅτι τὰ
 συμβαίνοντα τοῖς δικαίοις λυπηρὰ ἐπ’ ὠφελείᾳ αὐτῶν γίνεται,
 γυμναζομένων καὶ πειραζομένων δίκην ἀθλητῶν θεοῦ διὰ πόνων
 καὶ διὰ πληγῶν ἐν ὑπομονῇ δοκιμαζομένων. διὸ οὐ χρὴ
 λυπεῖσθαι οὐδὲ ἀδημονεῖν ἐπὶ τοῖς κακουμένοις κατὰ τὸν
 παρόντα βίον, μακαρίζειν δὲ
 μᾶλλον αὐτοὺς ὡς ὑπὸ τοῦ θεοῦ παιδευομένους · 
 
 μακάριος γὰρ ἄνθρωπος, ὃν ἂν παιδεύσῃς, κύριε, 
 καὶ ἐκ τοῦ νόμου σου διδάξῃς αὐτόν. 
 
 
 Ὁ γὰρ παιδευόμενος ὑπὸ σοῦ
 
 καὶ διδασκόμενος 
 πραΰνεται ἐν ταῖς πονηραῖς
 ἡμέραις. ἐν αὐταῖς γοῦν ταῖς κακοπαθείαις καὶ ἐν αὐτοῖς
 τοῖς πειρασμοῖς τὰς ἀπὸ τοῦ νόμου σου παραμυθίας λαμβάνων
 θεραπεύεται ὑπομένειν διδασκόμενος καὶ μακροθυμεῖν, 
 
 ἕως οὗ ὀρυγῇ τῷ ἁμαρτωλῷ βόθρος. 
 
 
 Τοῦτο γὰρ αὐτὸν περιμένει τὸ τέλος, καθάπερ ὁ σὸς νόμος διδάσκει . διὸ ταῦτα μανθάνων
 ἐν τοῖς τῶν πειρασμῶν καιροῖς ὁ δίκαιος πραΰνεται καὶ θεραπεύεται τὰς ἐκβάσεις τῶν
 πραγμάτων σκοπῶν καὶ τοῦ μὲν καταπονοῦντος αὐτὸν ἁμαρτωλοῦ τὸν βόθρον, εἰς ὃν ἐμπεσεῖται, ἑαυτοῦ δὲ τὰς παρὰ
 τῷ θεῷ ἀγαθὰς ἐλπίδας πρὸ ὀφθαλμῶν τιθέμενος.

Ὅτι οὐκ ἀπώσεται κύριος τὸν λαὸν αὐτοῦ 
 καὶ τὴν κληρονομίαν αὐτοῦ οὐκ ἐγκαταλείψει, 
 ἕως οὗ δικαιοσύνη ἐπιστρέψῃ εἰς κρίσιν, 
 καὶ ἐχόμενοι αὐτῆς πάντες οἱ εὐθεῖς τῇ καρδίᾳ. 
 διάψαλμα. 
 
 
 Ἀκολούθως μετὰ τὸ διαγράψαι τὸν ἀποκείμενον τῷ
 
 ἁμαρτωλῷ βόθρον τὰ χρηστὰ τέλη
 τῶν διὰ τὸν θεὸν κακουμένων ὑφηγεῖται. ἐπεὶ γὰρ διὰ τῶν
 ἀνωτέρω εἴρητο· 
 
 τὸν λαόν σου, κύριε, ἐταπείνωσαν, 
 καὶ τὴν κληρονομίαν σου ἐκάκωσαν, 
 
 
 εἰκότως νῦν τὰ τέλη τοῦ ταπεινουμένου λαοῦ καὶ τῆς
 κακουμένης κληρονομίας παρίστησι λέγων· 
 
 οὐκ ἀπώσεται κύριος τὸν λαὸν αὐτοῦ, 
 καὶ τὴν κληρονομίαν αὐτοῦ οὐκ ἐγκαταλείψει. 
 
 
 Εἰ γὰρ καὶ πρὸς βραχύν τινα καιρὸν ἐπιτρέπει τοῖς ἀσεβέσι
 συγχωρῶν ταπεινοῦν καὶ κακοῦν τὸν λαὸν αὐτοῦ, ἀλ
 
 λ’ οὐκ εἰς τέλος ἀπώσεται τὸν λαὸν
 αὐτοῦ οὐδὲ τὴν κληρονομίαν
 καταλείψει . 
 Ποῖον δὲ λαὸν καὶ ποίαν κληρονομίαν, ἔγνωμεν ἀπὸ τῆς εἰς
 πρόσωπον τοῦ Χριστοῦ λεγούσης φωνῆς· 
 
 αἴτησαι παρ’ ἐμοῦ καὶ δώσω σοι ἔθνη τὴν κληρονομίαν
 σου, 
 
 
 καὶ τὴν κατάσχεσίν σου τὰ πέρατα τῆς γῆς. 
 
 Τὸν αὐτὸν δὲ λαὸν τὸν ἐξ ἐθνῶν
 καὶ Ζαχαρίας ὁ προφήτης θεσπίζει λέγων· χαῖρε
 σφόδρα, θύγατερ Σιών· κήρυσσε, θύγατερ Ἱερουσαλήμ·
 - ἰδοὺ ἐγὼ ἔρχομαι, καὶ κατασκηνώσω ἐν μέσῳ
 σου, λέγει κύριος· 
 καὶ καταφεύξονται ἔθνη πολλὰ ἐπὶ τὸν κύριον·
 - καὶ ἔσονταί μοι εἰς λαόν, κἀγὼ ἔσομαι
 αὐτοῖς εἰς θεόν. τοῦτον τοίνυν τὸν λαὸν αὐτοῦ οὐκ ἀπώσεται κύριος 
 οὐδὲ τὴν κληρονομίαν αὐτοῦ
 ἐγκαταλείψει, 
 
 
 ἕως οὗ δικαιοσύνη ἐπιστρέψῃ εἰς κρίσιν. 
 
 
 Μέχρι γὰρ τούτου φυλάξει τὸν λαὸν
 αὐτοῦ καὶ τὴν κληρονομίαν
 αὐτοῦ, 
 ἕως ἂν ἐπιστρέψῃ ἡ τοῦ θεοῦ δικαιοσύνη τὰ ἔπαθλα τῶν πόνων ἀποδώσουσα τοῖς
 καλῶς ἠγωνισμένοις· οἳ καὶ
 ἐχόμενοι τῆς δικαιοσύνης τοῦ θεοῦ πλησίον αὐτοῦ στήσονται ἐν
 τοῖς δεξιοῖς τοῦ βασιλέως καταταγησόμενοι, ἅτε δὴ ὀρθοὶ καὶ
 εὐθεῖς γενόμενοι τῇ καρδίᾳ καὶ μηδὲν τῇ ψυχῇ σκολιὸν
 μηδὲ σκαμβὸν ἐπενηνεγμένοι, μόνην δὲ τὴν εὐθεῖαν καὶ
 βασιλικὴν ὁδὸν βεβαδικότες.

Τίς ἀναστήσεταί μοι ἐπὶ πονηρευομένοις, 
 ἢ τίς συμπαραστήσεταί μοι ἐπὶ τοὺς ἐργαζομένους τὴν
 ἀνομίαν; 
 εἰ μὴ ὅτι κύριος ἐβοήθησέν μοι, 
 παρὰ βραχὺ παρῴκησεν τῷ ᾅδῃ ἡ ψυχή μου. 
 εἰ ἔλεγον· σεσάλευται ὁ
 
 ποῦς μου, 
 τὸ ἔλεός σου, κύριε, ἐβοήθει μοι. 
 
 
 Ἡ κατὰ τὸ διάψαλμα διαστολὴ πλείστην καὶ τῆς διανοίας
 ἐποιήσατο μεταβολήν. ὡς γὰρ συμπληρωθέντος τοῦ προτέρου
 λόγου ἀφ’ ἑτέρας ἀρχῆς φησιν· 
 
 τίς ἀναστήσεταί μοι ἐπὶ πονηρευομένους; 
 
 
 Μεμαθήκαμεν γάρ, φησίν, ἀπὸ τῆς τοῦ θείου πνεύματος
 διδασκαλίας, ὅτι θεὸς
 ἐκδικήσεών ἐστι κύριος , καὶ ὅτι ἀποδώσει
 ἀνταπόδοσιν τοῖς ὑπερηφάνοις, καὶ ὅτι ὀρυγήσεται τῷ ἁμαρτωλῷ βόθρος, καὶ
 ὅτι οὐκ ἀπώσεται τὸν λαὸν αὐτοῦ 
 οὐδὲ τὴν κληρονομίαν αὐτοῦ
 καταλείψει · ἀλλ’ ἐπὶ τέλει τῶν πραγμάτων, ἐπὰν
 ἐπιστρέψῃ ὁ λαὸς εἰ ς κρίσιν ,
 ἀποδώσει ἑκάστῳ κατὰ τὰ ἔργα αὐτοῦ, καὶ
 ὡς δεξιοὶ στήσονται πλησίον τῆς αὐτοῦ δικαιοσύνης 
 πάντες οἱ εὐθεῖς τῇ καρδίᾳ σὺν
 αὐτῷ τῷ κυρίῳ τὰς διατριβὰς ἐν τῇ βασιλείᾳ τῶν οὐρανῶν
 ποιησόμενοι καὶ πᾶσαν αὐτῶν τὴν ζωὴν αὐτῷ παραστησόμενοι. 
 Τούτοις μὲν οὖν ἐπίστευσα, καὶ πιστεύσας παρεκλήθην. ἀλλὰ
 τέως κατὰ τὸν ἐνεστῶτα καιρόν· τίς ὑπὲρ ἐμοῦ στήσεται κατὰ
 τῶν πονηρευομένων; ἢ τίς ἔκδικος συμπαραστήσεταί μοι ἐπὶ
 τοὺς ἐργαζομένους τὴν ἀνομίαν; ἀλλὰ γὰρ εἴποιμ’ ἂν
 
 ὁμολογῶν τἀληθῆ μηδένα βοηθὸν ἐν ἀνθρώποις εὑρήσειν
 ἐμαυτῷ, ἕνα δὲ μόνον ἐπίκουρον κεκτῆσθαι, τὸν κύριον , ὃς εἰ
 μὴ βεβοηθήκει μοι, πάλαι ἂν ὑπὸ τῶν πονηρευομένων καὶ τῶν ἐργαζομένων τὴν ἀνομίαν νενικημένος
 τῷ ᾅδῃ παρῴκουν αὐτῆς μου
 τῆς ψυχῆς καὶ
 
 τῆς λογικῆς καὶ τῆς κατ’ εἰκόνα θεοῦ γενομένης οὐσίας τὸν
 θάνατον καὶ τὸν ᾅδην οἰκητήριον λαχούσης ἔχειν. 
 Ταῦτα δ’ οὖν ἔπαθον ἄν, εἰ μὴ 
 αὐτὸς ὁ κύριος παραστὰς βεβοηθήκει μοι . εἴ ποτε γοῦν
 πειραζόμενος ἐν τοῖς ἀγῶσιν ἀντελαβόμην ἀσθενείας ἐμαυτοῦ,
 ὡς κινδυνεύειν σαλευθῆναι τοὺς
 πόδας τῆς ἐμῆς ψυχῆς, ὁμολογῶ παραχρῆμα τοῦ ἐλέους σου, κύριε, αἴσθησιν
 εἰληφέναι καὶ ὑπὸ σοῦ βεβοηθῆσθαι, ὡς εἰ μὴ τοῦτό μοι παρῆν
 ὑποστηρίζον μου τοὺς πόδας, 
 πάλαι ἂν ὀλισθήσας ἐπεπτώκειν ἀπὸ τῆς παρὰ σοὶ στάσεως. νῦν
 δὲ τὸ ἔλεός σου, κύριε, δίδωσί
 μοι παρρησίαν τοῦ λέγειν· ἔστησας ἐπὶ πέτραν τοὺς
 πόδας μου, καὶ κατηύθυνας τὰ διαβήματά μου.

Κατὰ τὸ πλῆθος τῶν ὀδυνῶν μου ἐν τῇ καρδίᾳ μου 
 αἱ παρακλήσεις σου ηὔφραναν τὴν ψυχήν μου. 
 
 
 Οὐ μόνον τοῖς ποσί μου τὸ ἔλεός
 σου δύναμιν παρεῖχε πρὸς τὸ μὴ σαλευθῆναι , οὐδὲ μόνον ἡ παρὰ σοῦ
 βοήθεια τὴν ἐμὴν κατεκράτει
 ψυχὴν πρὸς τὸ μὴ παροικῆσαι
 τῷ ᾅδῃ, ἀλλὰ καὶ ἃς ἔφερον
 ἐν τῇ καρδίᾳ μου ὀδύνας αἱ 
 παρὰ σοῦ παρακλήσεις ἐθεράπευον
 ἀπορρήτῳ δυνάμει τῆς σῆς χρηστότητος παρακαλούσης μου τὴν ψυχὴν καὶ εὐφροσύνης αὐτὴν πληρούσης. οὐδὲ
 γὰρ μία τις ἦν παράκλησις οὐδὲ
 δευτέρα, ἀλλὰ πλείους καὶ τοσαῦται, ὅσος ἦν ἀριθμὸς τῶν ἐν τῇ καρδίᾳ μου ὀδυνῶν. 
 
 Ἐφαμίλλως γοῦν ταῖς ἐμαῖς
 ὀδύναις τὰς παρὰ σοῦ μοι παρεῖχες παρακλήσεις 
 
 πρὸς ἑκάστην ὀδύνην , ὥσπερ τι
 φάρμακον σωτήριον τὴν σὴν παράκλησιν προσφέρων, καὶ ὥσπερ πλείοσι
 τραύμασι, πλείους καὶ τὰς θεραπείας προσάγων. τοιούτων δὲ
 παρακλήσεων καὶ ὁ θεῖος
 ἀπόστολος ἀντιλαμβανόμενος ἔφασκεν· εὐλογητὸς ὁ
 θεός, ὁ πατὴρ τῶν οἰκτιρμῶν καὶ θεὸς πάσης παρακλήσεως,
 ὁ παρακαλῶν ἡμᾶς ἐπὶ πάσῃ τῇ θλίψει ἡμῶν εἰς τὸ δύνασθαι
 ἡμᾶς παρακαλεῖν τοὺς ἐν πάσῃ θλίψει διὰ τῆς παρακλήσεως,
 ἧς παρακαλούμεθα αὐτοὶ ὑπὸ τοῦ θεοῦ. ὅτι καθὼς
 περισσεύει τὰ παθήματα τοῦ Χριστοῦ ἐν ἡμῖν, οὕτως
 περισσεύει καὶ ἡ παράκλησις ἡμῶν. 
 
 Καὶ ἦν ἂν εἰπεῖν πρὸς ταῦτα, μεταβαλόντα τό· οὐκ
 ἄξια τὰ παθήματα τοῦ νῦν καιροῦ πρὸς τὴν μέλλουσαν δόξαν
 ἀποκαλυφθῆναι εἰς ἡμᾶς, τό· οὐκ
 ἄξιον τὸ πλῆθος τῶν ὀδυνῶν τῶν ἐν τῇ καρδίᾳ μου πρὸς τὰς
 παρακλήσεις σου, ὦ κύριε, ἐφ’ αἷς ηὔφρανας τὴν ψυχήν
 μου. εἰ δὲ ἐφ’ ἑκάστῃ ὀδύνῃ
 παρακαλεῖταί τις ὑπὸ τοῦ θεοῦ καὶ τῆς παρὰ τοῦ
 θεοῦ εὐφροσύνης καταξιοῦταί τις· οὐκ ἂν εὔξαιτο διὰ θεὸν
 πλείους ὑπομένειν ὀδύνας, ὡς ἂν
 πλειόνων τυγχάνοι παρακλήσεων 
 καὶ πλειόνων τῶν ἐπὶ ταῦτα εὐφροσυνῶν;

Μὴ συμπροσέσται σοι θρόνος ἀνομίας, 
 ὁ πλάσσων κόπον ἐπὶ πρόσταγμα; 
 
 
 Εἰκότως, φησίν, 
 
 κατὰ τὸ πλῆθος τῶν ὀδυνῶν τῶν ἐν τῇ καρδίᾳ μου 
 αἱ παρακλήσεις σου ηὔφραναν τὴν ψυχήν μου, 
 
 
 ἐπειδήπερ
 
 οὐ πρόσεστί σοι θεῷ ὄντι δικαίῳ καὶ ἀγαθῷ θρόνος ἀνομίας· πάντα γὰρ κρίσει
 
 δικαίᾳ καὶ ὀρθῷ νόμῳ διοικεῖς· διὸ πλάσσεις κόπον ἐπὶ πρόσταγμα, τουτέστι τὸ
 πρόσταγμά σου κόπων καὶ καμάτων ἐστὶ ποιητικὸν
 διὰ τὰς μετὰ τοὺς πόνους διαδεξομένας ἀμοιβὰς τοὺς καλῶς
 ἀγωνισαμένους καὶ τὸν κόπον προθύμως καὶ εὐτόνως
 ὑπομείναντας.

Θηρεύσουσιν ἐπὶ ψυχὴν δικαίου 
 καὶ αἷμα ἀθῶον καταδικάσονται. 
 καὶ ἐγένετό μοι κύριος εἰς καταφυγὴν 
 καὶ ὁ θεός μου εἰς βοηθὸν ἐλπίδος μου. 
 καὶ ἀποδώσει αὐτοῖς τὴν ἀνομίαν αὐτῶν, 
 καὶ κατὰ τὴν πονηρίαν αὐτῶν 
 ἀφανιεῖ αὐτοὺς κύριος ὁ θεὸς ἡμῶν. 
 
 
 Οἱ μὲν ἀσεβεῖς, φησίν, ἐπὶ τοσοῦτον τὴν τοῦ δικαίου ψυχὴν θηρεύσουσιν παγίσιν
 αὐτὴν καὶ δικτύοις περιβάλλοντες, ἕως ὅτε καὶ μέχρι θανάτου
 περιελάσωσιν αὐτὴν αἷμα ἀθῶον
 καταδικάζοντες . οὐκ ἀρκοῦνται γὰρ ταῖς διὰ
 χρημάτων ζημίαις, οὐδὲ ταῖς κατὰ τοῦ σώματος τῶν δικαίων
 πληγαῖς τε καὶ αἰκίαις, ἀλλὰ καὶ τὴν ἐπὶ θανάτῳ ψῆφον κατ’
 αὐτῶν ἐκφέρουσιν. 
 Κἀκεῖνοι μὲν τοιοῦτοι, ἐγὼ δὲ καὶ τοιούτων καταφρονεῖν
 μεμαθηκὼς καὶ μέχρι θανάτου εὐθαρσῶς ἵστασθαι, εἰδὼς ἔχειν
 ἐμαυτῷ καταφυγὴν τὸν κύριον καὶ βοηθὸν
 ἐλπίδος μου τὸν θεόν μου, ὃς ἐμοὶ μὲν βοηθήσει
 καταφυγή μου γινόμενος. τοῖς
 δὲ θηρεύουσι τὴν ψυχὴν τοῦ δικαίου καὶ αἷμα ἀθῶον καταδικάζουσιν 
 ἀποδώσει τὴν ἀνομίαν αὐτῶν εἰς
 κεφαλὴν αὐτῶν καὶ τὴν πονηρίαν
 αὐτῶν στρέψει κατ’ αὐτῶν ἐν τῷ τῆς δικαιοκρισίας
 καιρῷ, ὅτε καὶ 
 
 ἀφανιεῖ αὐτοὺς κύριος ὁ θεὸς ἡμῶν. 
 
 
 Διὸ καὶ θεὸς ἐκδική 
 
 σεων κατ’ ἀρχὰς εἴρηται τοῦ
 ψαλμοῦ.

Δεῦτε ἀγαλλιασώμεθα τῷ κυρίῳ, 
 ἀλαλάξωμεν τῷ θεῷ τῷ σωτῆρι ἡμῶν. 
 
 
 Οὐ φέρεται παρ’ Ἑβραίοις ἡ προγραφή, καὶ εἰκότως· οὔτε γὰρ
 ψαλμὸν οὔτε ὕμνον οὔτε ᾠδὴν εὔλογον ἦν ἐπιγράφειν τὸν
 καλοῦντα μὲν τὸν Ἰουδαίων λαὸν ἐπὶ ἀγαλλίασιν, ἀπειλοῦντα
 δὲ αὐτοῖς ὀργὴν καὶ τὰ τέλη τῶν παραγγελμάτων ἐπὶ
 σκυθρωποῖς περιγράφοντα. 
 Σημειώσῃ δέ, εἴ που καὶ ἀλλαχοῦ τῆς γραφῆς τό· δεῦτε, εἴρηται, καὶ τίνα τρόπον ὡς
 ἀφεστῶτας καὶ μακρὰν γεγονότας πλησιάζειν αὐτῷ καλεῖ·
 τηρήσεις καὶ ὅτι πάντοτε τὴν κλῆσιν ἐπ’ ἀγαθῷ ποιεῖται ὡς
 ἐν τῷ· δεῦτε τέκνα, ἀκούσατέ μου, καί·
 δεῦτε ἀναβῶμεν εἰς τὸ ὄρος κυρίου, καί·
 δεῦτε πρὸς μὲ πάντες οἱ κοπιῶντες, καί·
 δεῦτε οἱ εὐλογημένοι τοῦ πατρός μου. ἐν
 δὲ τῷ μετὰ χεῖρας ψαλμῷ σαφῶς ἐπ’ ἀγαλλίασιν ἥκειν παρακαλεῖ. διὸ σημειώσῃ, ὅτι
 μὴ καλῶς ἡγοῦνται οἱ σκυθρωπὸν καὶ ἐπίλυπον νομίζοντες
 εἶναι τὸν τῆς θεοσεβείας ζυγόν· ἐπ’ ἀγαθοῖς γὰρ καὶ
 φαιδροῖς ποιεῖται τὴν κλῆσιν. τούτοις παράθες τό·
 πορεύεσθε εἰς τὸ πῦρ τὸ αἰώνιον, καὶ τὰ
 ὅμοια ἐναντίως τό· δεῦτε, τοῖς
 ἁμαρτάνουσι λεγόμενα. 
 Ἐπειδὴ ἐν τοῖς καιροῖς τῶν πολέμων οἱ νικῶντες ἀλαλάζειν εἰώθασι, καὶ μέγα βοᾷν
 κατὰ τῶν πολεμίων, εἰκότως οὐ μόνον χαίρειν καὶ ἀγαλλιᾷν, ἀλλὰ καὶ ἀλαλάζειν ἐπὶ τῇ σωτηρίῳ νίκῃ
 προστάττει. 
 Τίς δ’ ἂν εἴη ὁ σωτὴρ ἡμῶν καὶ
 θεὸς ἡμῶν 
 
 ἢ ὁ τοῦ θεοῦ λόγος ὁ εἰπών· θαρ 
 
 σεῖτε, ἐγὼ νενίκηκα τὸν κόσμον; ὁ καὶ
 ῥυσάμενος ἡμᾶς ἀπὸ τῆς πάλαι κατακρατούσης ἡμῶν δαιμονικῆς
 ἐνεργείας, οὗ καὶ τὸ Ἰησοῦς ὄνομα σωτήριον Ἑβραϊκῇ φωνῇ
 σημαίνει. 
 Τίνας δὲ προηγουμένως ὁ λόγος ἐπὶ τὴν ἀγαλλίασιν παρακαλεῖ, εὕροις ἂν ἐπιστήσας τοῖς
 ἑξῆς, ἐν οἷς εἴρηται· 
 
 κατὰ τὴν ἡμέραν τοῦ πειρασμοῦ ἐν τῇ ἐρήμῳ, 
 οὗ ἐπείρασάν με οἱ πατέρες ὑμῶν. 
 
 
 Σαφῶς γὰρ διὰ τούτων δηλοῖ τοὺς υἱοὺς τῶν ἐν τῇ ἐρήμῳ
 παραπικρανάντων, δῆλον δ’ ὅτι τοὺς ἐκ περιτομῆς. τούτους
 τοιγαροῦν ἀνακαλεῖται λέγων· 
 
 δεῦτε ἀγαλλιασώμεθα τῷ κυρίῳ. 
 
 
 θεσπίζει δ’, ὅτι μὴ ὑπακούσονται τῇ κλήσει. λέγει δ’ οὖν
 ἐπὶ τέλει· ἀεὶ πλανῶνται τῇ καρδίᾳ·
 
 
 
 αὐτοὶ δὲ οὐκ ἔγνωσαν τὰς ὁδούς μου, 
 ὡς ὤμοσα ἐν τῇ ὀργῇ μου· 
 εἰ εἰσελεύσονται εἰς τὴν κατάπαυσίν μου. 
 
 
 Ἐπεὶ οὖν ἐκεῖνοι ἀεὶ πλανῶνται τῇ
 καρδίᾳ, εἰκότως ὁ ἐπιφερόμενος ἑξῆς ψαλμὸς τὰ
 ἔθνη πάντα καλεῖ ἐπὶ τὸ καινὸν ᾆσμα καὶ ἐπὶ
 τὴν ἐν θεῷ ἀγαλλίασιν .

Προφθάσωμεν τὸ πρόσωπον αὐτοῦ ἐν ἐξομολογήσει 
 καὶ ἐν ψαλμοῖς ἀλαλάξωμεν αὐτῷ. 
 
 
 Ἐπὶ μὲν τῆς πρώτης αὐτοῦ παρουσίας τὸ
 πρόσωπον αὐτοῦ τὸ ἔνθεον ἀποκρύψας ὁ τοῦ θεοῦ
 λόγος τὴν τοῦ δούλου μορφὴν περιεβάλετο.
 διὸ εἴρηται· ἄνθρωπος ἐν πληγῇ ὢν καὶ εἰδὼς φέρειν
 μαλακίαν· ὅτι ἀπέστρεψεν τὸ πρόσωπον αὐτοῦ, ἠτιμάσθη,
 καὶ οὐκ ἐλογίσθη. ἐπὶ δὲ τῆς δευτέρας αὐτοῦ
 παρουσίας ἀνακεκαλυμμένῳ προσώπῳ καὶ μετὰ δυνάμεως καὶ
 
 δόξης πολλῆς ἐπιστήσεται. διόπερ ὁ λόγος προτάξας τὰ
 εἰρημένα διὰ τῶν πρώτων, ἅπερ ἐχρῆν ἐπὶ τῆς προτέρας αὐτοῦ
 παρουσίας πράττειν, ἑξῆς ἀκολούθως τῆς δευτέρας αὐτοῦ καὶ
 ἐνδόξου ἐπιφανείας ὑπομιμνήσκει παρακελευόμενος προλαβεῖν
 τὸ μέλλον καὶ προφθάσαι τὸ πρόσωπον
 αὐτοῦ ἐν ἐξομολογήσει. 
 
 Καλὸν γὰρ προφθάσαι καὶ
 προλαβεῖν καὶ πρὶν φανῆναι τὸ πρόσωπον
 αὐτοῦ ἔνδοξον, ἐφ’ οἷς ἡμάρτομεν ἀποκάθαρσιν
 ἑαυτοῖς πορίσασθαι διὰ τῆς ἐξομολογήσεως. γένοιτο δ’ ἂν ἡ
 ἐξομολόγησις γνησία, εἰ ἐν ψαλμοῖς ἀλαλάζωμεν αὐτῷ, τουτέστι διὰ τῶν ὀργάνων τῆς
 ψυχῆς, ἅπερ ἐστὶ τὰ σώματα, δι’ ὧν προσήκει τὸν καλούμενον
 ἀλαλαγμὸν ἐπιτελεῖν βίῳ
 σώφρονι καὶ πολιτείᾳ ἐναρέτῳ τὴν τοῦ θείου πνεύματος
 ἁρμονίαν καὶ τὸν ἅγιον ῥυθμὸν ἐπιδεικνυμένους. ταῦτα δὲ
 προηγουμένως πρὸς τὸν Ἰουδαίων λέλεκται λαὸν προκαλουμένου
 αὐτοὺς τοῦ λόγου ἐπὶ τὴν τοῦ σωτῆρος ἡμῶν γνῶσιν· ὅμως δὲ
 καὶ πρὸς πάντας ἡμᾶς χρησίμως ἂν ἐφαρμοσθείη.

Ὅτι θεὸς μέγας κύριος 
 καὶ βασιλεὺς μέγας ἐπὶ πάντας τοὺς θεούς. 
 
 
 Τὰ παρηγγελμένα διὰ τῶν ἔμπροσθεν ἐν τῷ
 κυρίῳ καὶ σωτῆρι
 ἡμῶν, δηλαδὴ τῷ τοῦ θεοῦ λόγῳ, ἐπιτελεστέον διά
 τε τὰ ἄλλα καὶ διότι φύσει μέγας ὢν θεὸς καὶ
 μέγας τυγχάνει βασιλεύς, ἅτε μονογενὴς ὢν τοῦ θεοῦ
 λόγος. βασιλεὺς δὲ μέγας ἐστὶν ἐπὶ
 πάντας τοὺς θεούς, ἢ κατὰ τὸν Σύμμαχον · ἐπάνω πάντων τῶν θεῶν, ἤτοι
 τῶν πεπλανημένως παρὰ τοῖς ἔθνεσι νενο
 
 μισμένων, ἢ τῶν Μωσεῖ παραπλησίων, ᾧ εἴρηται·
 τέθεικά σε θεὸν Φαραώ, ἢ θεῶν, περὶ ὧν εἴρη
 
 ται· θεὸς θεῶν κύριος ἐλάλησεν, καί·
 ὁ θεὸς ἔστη ἐν συναγωγῇ θεῶν· οὐδεὶς γὰρ
 αὐτῷ τούτων ὅμοιος. δι’ ὃ καὶ ἀλλαχοῦ εἴρηται· 
 
 ὅτι τίς ἐν νεφέλαις ἰσωθήσεται τῷ κυρίῳ, 
 ὁμοιωθήσεται τῷ κυρίῳ ἐν υἱοῖς θεοῦ;

Ὅτι ἐν τῇ χειρὶ αὐτοῦ τὰ πέρατα τῆς γῆς 
 καὶ τὰ ὕψη τῶν ὀρέων αὐτοῦ εἰσιν. 
 
 
 Καὶ διὰ τοῦτο ἀγαλλιασώμεθα καὶ
 ἀλαλάξωμεν τῷ θεῷ, οὐ μόνον
 ὅτι κύριος καὶ θεός ἐστι 
 
 καὶ βασιλεὺς μέγας ἐπὶ πάντας τοὺς
 θεούς, 
 
 ἀλλ’ ὅτι καὶ ὑπηγάγετο καὶ ὑφ’ ἑαυτὸν ἐποιήσατο τὰ πέρατα τῆς γῆς. τοῦτο γὰρ
 αἰτήσας παρὰ τοῦ πατρὸς εἴληφε κατὰ τό· 
 
 αἴτησαι παρ’ ἐμοῦ καὶ δώσω σοι ἔθνη τὴν κληρονομίαν
 σου 
 
 
 καὶ τὴν κατάσχεσίν σου τὰ πέρατα τῆς γῆς. 
 
 Εἰ δὲ καί τινα ἦν ὕψη ὀρῶν ,
 ἤτοι τὰ παρὰ τῇ θείᾳ γραφῇ τετιμημένα ὡς τὸ Σιναῒ καὶ τὸ
 Χωρὴβ τό τε Θαβὼρ καὶ τὸ ὄρος Σιὼν καὶ τὸ ὄρος τῶν Ἐλαιῶν
 καὶ εἴ τι ἄλλο τούτοις παραπλήσιον, ἢ καὶ τὰ τούτοις
 ἐναντία τὰ δὴ ὑπὸ δαιμόνων πάλαι κρατούμενα, ἐν οἷς
 ἐθυσίαζον ὡς θεοῖς τοῖς πονηροῖς δαίμοσι τὰ ἔθνη· ἀλλὰ καὶ
 ταῦτα πάντα δεδιδάγμεθα, ὅτι τοῦ
 κυρίου καὶ σωτῆρος
 ἡμῶν ἴδια τυγχάνει· αὐτὸς γὰρ ἦν ὁ ποιητὴς
 αὐτῶν. μήποτε δὲ ἐν μὲν τῇ χειρὶ αὐτοῦ τὰ πέρατά ἐστι
 τῆς γῆς διὰ τὸ ὑπὸ τὴν αὐτοῦ χεῖρα διοικεῖσθαι τὰ
 περίγεια, τὰ δὲ ἐπουράνια τροπικῶς ὕψη
 ὀρέων ὀνομαζόμενα κρεῖττόν τι ἔχει τῶν ἐπὶ γῆς,
 ἐπειδήπερ αὐτοῦ ἐστιν οἷόν τι
 κτῆμα καὶ οἰκητήριον τῆς βασιλείας.

Ὅτι αὐτοῦ ἐστιν ἡ θάλασσα, καὶ αὐτὸς ἐποίησεν αὐτήν, 
 καὶ τὴν ξηρὰν αἱ χεῖρες αὐτοῦ ἔπλασαν. 
 
 
 Μὴ θαυμάσῃς, φησίν, εἰ τὰ πέρατα τῆς
 γῆς αὐτοῦ τυγχάνει, καὶ εἰ τὰ ὕψη τῶν ὀρέων αὐτοῦ ἐστιν. ἀλλὰ γὰρ μάνθανε,
 ὅτι καὶ τὸ πᾶν στοιχεῖον τῆς ὑγρᾶς οὐσίας, ἐφ’ ᾧ ἐστερέωται
 ἡ γῆ, αὐτοῦ ἔργον ὑπάρχει, οὐ
 μόνον κτῆμα ὄν, ἀλλὰ καὶ ποίημα 
 αὐτοῦ. 
 Τὴν μὲν οὖν θάλασσαν, δι’ ἧς τὸ
 πᾶν στοιχεῖον τῆς ὑγρᾶς οὐσίας δηλοῦται, αὐτὸς ἐποίησε, τὴν δὲ ξηρὰν αἱ χεῖρες αὐτοῦ ἔπλασαν, τάχα
 διὰ τὸ λέγεσθαι· ἔλαβεν ὁ θεὸς χοῦν ἀπὸ τῆς
 γῆς καὶ ἔπλασε τὸν ἄνθρωπον, καὶ
 πάλιν· ἔπλασεν ὁ θεὸς ἀπὸ τῆς γῆς πάντα
 τὰ θηρία. ἔοικε δὲ τὸ τῆς γῆς στοιχεῖον,
 σφαιροειδὲς ὄν, ὥς φασιν, ἢ καὶ ἄλλως κατά τινα τρόπον
 ἐσχηματισμένον, λόγῳ θεοῦ καὶ αὐτὸ τὴν τοιάνδε πλάσιν εἰληφέναι. διὸ ἀκριβῶς καὶ
 κατὰ φυσικὸν λόγον εἴρηται τό· 
 
 καὶ τὴν ξηρὰν αἱ χεῖρες αὐτοῦ ἔπλασαν.

Δεῦτε προσκυνήσωμεν καὶ προσπέσωμεν 
 καὶ κλαύσωμεν ἐναντίον κυρίου τοῦ ποιήσαντος ἡμᾶς. 
 
 
 Τὴν ἔνθεον τοῦ κυρίου δύναμιν διὰ τῆς προτεθείσης
 διδασκαλίας παραστήσας ὁ λόγος ἀνωτέρω τε εἰπών· 
 
 προφθάσωμεν τὸ πρόσωπον αὐτοῦ ἐν ἐξομολογήσει, 
 
 
 νῦν ἀναγκαίως διασαφεῖ τὸν τρόπον τῆς ἐξομολογήσεως. πάνυ
 δὲ προτρεπτικῶς ἀρχόμενος τοῦ ψαλμοῦ, οὐκ ἐντεῦθεν ἀπὸ τῶν
 σκυθρωποτέρων ἤρξατο, ἀλλ’ ἀπὸ τῶν φαιδροτέρων, ὡς ἂν μὴ
 ἀποτραπεῖεν οἱ καλούμενοι τό· προσπέσωμεν καὶ κλαύσωμεν, εὐθὺς ἐν ἀρχαῖς
 ἀκούσαντες. 
 Εἰ μὴ
 
 ἄρα δύο τάγματα διὰ τούτων δηλοῖ· ἓν μὲν τὸ κρεῖττον, ὃ
 
 προηγουμένως ἐπὶ τὸν αἶνον καὶ
 τὴν ἀγαλλίασιν καλεῖ· δεύτερον
 δὲ τὸ δεόμενον θεραπείας, δι’ ὅ· δεῦτε
 ἀγαλλιασώμεθα, ἐν τοῖς πρώτοις εἴρηται. εἶθ’
 ἑξῆς μετὰ τὰ τεθεολογημένα περὶ τοῦ
 κυρίου καὶ μετὰ τὴν τῶν προτέρων κλῆσιν ἐπὶ τοὺς
 δευτέρους μεταβαίνει καὶ τούτους διδάσκων ἀντὶ ὕδατος καὶ
 περιρραντηρίων, κλαυθμῷ καὶ ἐξομολογήσει ἐπὶ τοῖς πρώτοις
 αὐτῶν ἁμαρτήμασι χρήσασθαι. 
 Προτρεπτικῶς δὲ τό· κλαύσωμεν ἐναντίον
 κυρίου, ἐπαγαγών, τοῦ
 ποιήσαντος ἡμᾶς, ἀγαθὰς ὑπέγραψεν ἐλπίδας
 διδάξας, ὅτι μὴ ἀλλότριοί ἐσμεν αὐτοῦ, ἀλλ’ ἔργον αὐτοῦ καὶ
 ποίημα αὐτοῦ. διὸ προσήκει τὰ χρηστότερα προσδοκᾷν, ἅτε δὴ
 κηδομένου αὐτοῦ τοῦ ἰδίου ποιήματος. 
 Ἔτι πρὸς τούτοις διὰ τοῦ· προσπέσωμεν
 καὶ κλαύσωμεν ἐνώπιον κυρίου, διδάσκει μὴ
 ἐνώπιον ἀνθρώπων μηδὲ δι’ ἀνθρώπους τοῦτο ποιεῖν, ἀλλ’ ἐν
 τῷ κρυπτῷ κατὰ τό· ὁ πατήρ σου ὁ βλέπων ἐν τῷ κρυπτῷ
 ἀποδώσει σοι.

Καθόλου μὲν οὖν ἅπασιν ἁρμόζει τὰ παρηγγελμένα, κυρίως δὲ
 καὶ προηγουμένως ὁ λόγος τὸν Ἰουδαίων λαὸν ἐπὶ μετανοίᾳ ὧν
 ἐτόλμησαν παρακαλεῖ· 
 
 ὅτι αὐτός ἐστιν ὁ θεὸς ἡμῶν, 
 καὶ ἡμεῖς λαὸς νομῆς αὐτοῦ 
 καὶ πρόβατα χειρὸς αὐτοῦ. 
 
 
 Οὐ μόνον κύριος ἡμῶν ἐστιν ὡς
 οἰκετῶν δεσπότης, οὐδὲ μόνον ποιητὴς ὡς ἂν κτίστης ἡμῶν, ἀλλὰ καὶ θεός ἐστιν ἡμῶν, ἅτε δὲ ἀγαθὸς ὢν
 καὶ ἵλεως. διὸ καὶ φείσεται ἡμῶν καὶ ἐλεήσει ἡμᾶς, ὅτι οὐ
 μόνον ποίημα, ἀλλὰ καὶ κτῆμα αὐτοῦ τυγχάνομεν ὄντες. 
 Καὶ οἱ μὲν λογικώτεροι λαὸς
 αὐτοῦ, οἱ δὲ ἔτι ἀτελεῖς καὶ ἀλογώτεροι πρόβατα χειρὸς αὐτοῦ, ὥστε ἐὰν
 ἐξομολογησώμεθα αὐτῷ καὶ προσκυνήσωμεν
 καὶ προσπέσωμεν καὶ κλαύσωμεν ἐναντίον αὐτοῦ, ἐξ
 ἅπαντος σωθησόμεθα, οἱ μὲν ὡς λαὸς
 αὐτοῦ, οἱ δὲ ὡς πρόβατα
 χειρὸς αὐτοῦ. λέγεται γοῦν αὐτὸς εἶναι ὁ ποιμὴν
 ὁ καλός· καὶ ἡμεῖς λέγειν διδασκόμεθα· 
 
 κύριος ποιμαίνει με, καὶ οὐδέν με ὑστερήσει.

Σήμερον, ἐὰν τῆς φωνῆς αὐτοῦ ἀκούσητε, 
 μὴ σκληρύνητε τὰς καρδίας ὑμῶν ἐν τῷ παραπικρασμῷ. 
 
 
 Ἅπαξ τότε, φησίν, ἐσκληρύνατε τὰς
 καρδίας ὑμῶν ἀκούσαντες αὐτοῦ τῆς φωνῆς ἐπὶ τῆς
 ἐρήμου· ὁρᾶτε οὖν μὴ καὶ δεύτερον ταὐτὸν πράξητε, ἐὰν αὖθις
 τῆς φωνῆς αὐτοῦ ἀκούσητε ἐν ἀνθρώποις σήμερον γενομένου. 
 Ὁ δὲ λόγος προηγουμένως πρὸς τοὺς ἐκ περιτομῆς λέλεκται ἐκ
 προσώπου τοῦ χοροῦ τῶν προφητῶν προφερόμενος· οἳ δὴ κατὰ
 μὲν τὴν ἀρχὴν τὰ πάντα ἔλεγον πληθυντικῶς καὶ ἑαυτοὺς
 συγκαταλέγοντες τοῖς καλουμένοις· δεῦτε, γὰρ ἔφασκον, ἀγαλλιασώμεθα καὶ ἀλαλάξωμεν καὶ προφθάσωμεν, 
 καὶ πάλιν· δεῦτε προσκυνήσωμεν καὶ
 προσπέσωμεν καὶ κλαύσωμεν. ἐπὶ δὲ τοῦ παρόντος
 ἑτέρων εἰς πρόσωπον μὴ παραιτήσασθαι τὴν κλῆσιν παραινοῦσι,
 μηδ’ ἀπιστῆσαι τῇ φωνῇ τῇ σήμερον αὐτοῖς μελλούσῃ λαλεῖν. 
 Τὸ δέ· σήμερον, ὁ ἀπόστολος εἰς
 πάντα τὸν παρατείνοντα τῆς ζωῆς ἡμῶν χρόνον ἐξείληφε κατὰ
 τό· ἕως οὗ τὸ σήμερον καλεῖται. 
 
 Προτρέπει δὲ καὶ ἡμᾶς ὁ λόγος ἐντεῦθεν ἀπάρξασθαι τῶν
 παρηγγελμένων. εἰ γὰρ καὶ πολλή τις γέγονε ῥᾳθυμία ἐν τῷ
 παρελθόντι χρόνῳ, ἀλλὰ κἂν ἀπὸ τῆς
 
 σήμερον καλουμένης ἡμέρας καὶ
 ἀπὸ ἐνεστῶτος καιροῦ σπουδάσωμεν προσέχειν τοῖς εἰρημένοις.
 καὶ μὴ ζηλώσωμεν τὸν λαὸν ἐκεῖνον, ὃς ἀκούσας φωνῆς θεοῦ
 ἐπὶ τῆς κατὰ τὴν ἔρημον ὀπτασίας, ἐσκληρύνθη τὴν καρδίαν ἐν τῷ καιρῷ τοῦ παραπικρασμοῦ, ὁπηνίκα πάντων
 αὐτῶν τὰ κῶλα κατεστρώθη ἐν τῇ ἐρήμῳ
 διὰ τὸ παρακοῦσαι τῆς φωνῆς τοῦ θεοῦ. ἀναγκαίως
 οὖν ἐκείνων ὑπομιμνήσκει, ἵνα μὴ καὶ ἡμεῖς τῇ σήμερον ἡμέρᾳ τῶν τοῦ θεοῦ
 παραγγελμάτων ἀκούοντες καὶ παρακούοντες παραπικραίνωμεν αὐτὸν σκληρυνόμενοι τὰς καρδίας καὶ μὴ
 ὑπακούοντες τοῖς σωτηρίοις παραγγέλμασι, καὶ διὰ τοῦτο
 πικρὸν αὐτὸν καὶ ἀπότομον κριτὴν ἑαυτοῖς κατασκευάζοντες. 
 Καὶ πρὸς πάντας μὲν οὖν ἡμᾶς, ὡς ἔφην, ἁρμόζει τὸ
 παράγγελμα· κατὰ δὲ τὸν προηγούμενον λόγον πρὸς τὸν ἐκ
 περιτομῆς λαὸν ταῦτα λέγεται τοιαύτην ἔχοντα διάνοιαν· ἅπαξ
 ποτὲ ἤδη πρότερον ἐπὶ τῆς ἐρήμου τῆς φωνῆς ἀκούσαντες τοῦ
 θεοῦ παρεπικράνατε αὐτὸν σκληρύναντες ἑαυτῶν τὰς καρδίας ἐπὶ Μωσέως· ἀλλ’
 ἐπειδήπερ ὁ αὐτὸς τοῦ θεοῦ λόγος μέλλει δεύτερον ἀνθρώποις
 λαλεῖν ἐπιφανεὶς τῷ βίῳ καὶ παρ’ ὑμῖν αὐτοῖς διδάσκειν τὰ
 τῆς καινῆς διαθήκης μυστήρια, ὁρᾶτε μὴ πάλιν σκληρύνητε 
 ἑαυτοὺς ὡς τὸ πρὶν ἐσκληρύνατε, μηδὲ αὖθις αὐτὸν παραπικράνητε· ἐὰν αὖθις τῆς φωνῆς
 αὐτοῦ ἀκούσητε, μηδὲ τοὺς πατέρας ὑμῶν κατὰ τοῦτο
 μιμήσησθε, ὅπως μὴ στερήσητε αὑτοὺς τοῦ ἀληθινοῦ
 σαββατισμοῦ καὶ τῆς καταπαύσεως αὐτοῦ, ἣν καταπαύσει αὐτὸς
 ὁ τοῦ θεοῦ λόγος τὴν οἰκείαν ἀπολαβὼν βασιλείαν καὶ ἐν αὐτῇ
 ἀναπαυσόμενος, πάντας τε τοὺς παραδεχομένους αὐτὸν εἰς τὴν
 αὐτὴν ἀνάπαυλαν ὑποδεξόμενος καὶ τὸ ἅγιον καὶ τὸ ἀληθὲς
 αὐτοῦ Σάββατον παρέξων τοῖς ἀξίοις τῆς παρ’ αὐτῷ καὶ σὺν
 αὐτῷ ἀναπαύσεως.

Κατὰ τὴν ἡμέραν τοῦ πειρασμοῦ ἐν τῇ ἐρήμῳ, 
 οὗ ἐπείρασάν με οἱ πατέρες ὑμῶν, 
 ἐδοκίμασάν με καὶ εἶδον τὰ ἔργα μου. 
 τεσσαράκοντα ἔτη προσώχθισα τῇ γενεᾷ ταύτῃ 
 καὶ εἶπα· ἀεὶ πλανῶνται τῇ καρδίᾳ. 
 αὐτοὶ δὲ οὐκ ἔγνωσαν τὰς ὁδούς μου, 
 ὡς ὤμοσα ἐν τῇ ὀργῇ μου, 
 εἰ εἰσελεύσονται εἰς τὴν κατάπαυσίν μου. 
 
 
 Ὅπως ἐπείρασαν τὸν θεὸν ἐν τῇ ἐρήμῳ οἱ πατέρες οὐχὶ τῶν
 πάλαι Ἰουδαίων μόνον, ὡς ἂν ὑπολάβοι τις, ἀλλὰ τῶν καὶ
 σήμερον ἀκουόντων μὲν τῆς
 φωνῆς τοῦ θεοῦ, σκληρυνομένων 
 δέ, κεῖται παρὰ Μωσεῖ καὶ ἐν ο´ δὲ καὶ ζ ψαλμῷ
 πολλάκις εἴρηται καὶ ἐν ρε , ἅπερ καθ’ ἑαυτὸν
 ἐπιζητήσας εὑρήσεις. 
 Ἐπεὶ τοίνυν διὰ ταῦτα ὤμοσεν ὁ
 θεὸς μὴ εἰσελεύσεσθαι τοὺς
 παραπικράναντας εἰς τὴν
 κατάπαυσιν αὐτοῦ, ἣν ὁ λόγος διὰ βραχέων
 παρέστησεν, προνοητέον καὶ ἡμῖν καὶ μεριμνητέον μὴ τοῖς
 ὁμοίοις περιπεσεῖν.
 
 τὰ αὐτὰ γὰρ καὶ ἡμᾶς διαδέξεται, εἰ τῆς τοῦ θεοῦ φωνῆς εἰς
 ἔτι καὶ νῦν κατὰ τὴν σήμερον 
 ἡμέραν ἀνακαλουμένης ἡμᾶς ἀκούοντες σκληρύνοιμεν τὰς ἑαυτῶν καρδίας. 
 
 Διαλήψεται γὰρ καὶ ἡμᾶς ὀργὴ 
 θεοῦ καὶ ἀποπεσούμεθα τῆς παρ’ αὐτῷ καὶ σὺν αὐτῷ ἀναπαύσεως. ὁποία δέ ἐστιν ἡ ὀργή, παρίστησιν ὁ ἀπόστολος λέγων·
 κατὰ δὲ τὴν σκληρότητά σου καὶ ἀμετανόητον
 καρδίαν θησαυρίζεις σεαυτῷ ὀργὴν ἐν ἡμέρᾳ ὀργῆς καὶ
 ἀποκαλύψεως δικαιοκρισίας τοῦ θεοῦ. 
 
 Τίς δὲ καὶ ἡ κατάπαυσις αὐτοῦ
 
 ἀλλ’ ἡ μετὰ τὴν ἔξοδον τοῦ παρόντος βίου σὺν αὐτῷ
 διατριβή, καθ’ ἣν ἀναπαυσόμεθα ἐν τῇ αὐτοῦ βασιλείᾳ πάσης
 τῆς διὰ πράξεως ἀγωγῆς ἀπηλλαγμένοι, μόνῃ δὲ τῇ τῶν θείων
 καὶ ἐπουρανίων θέᾳ προσανέχοντες; ὅτε ἀποδράσεται μὲν
 ὀδύνη καὶ λύπη καὶ στεναγμός. ἀργία δὲ
 καὶ ἀπαλλαγὴ κακῶν σχολή τε καὶ ἀνάπαυλα καὶ τὸ ἀληθινὸν
 Σάββατον ἡμᾶς διαδέξεται· ἐν ᾧ Σαββάτῳ ἀληθινῷ καὶ αὐτὸς ὁ
 τοῦ θεοῦ λόγος ἀναπαύσεται. 
 Τῆς μὲν περὶ τὸν αἰσθητὸν κόσμον τῷ Ἰουδαίων λαῷ τὰ ἐν αὐτῷ
 προφωνῶν καὶ παρακαλῶν αὐτούς, εἰ δεύτερον καταξιωθεῖεν, ὡς
 τὸ πρῶτον ἐπὶ τῆς ἐρήμου ἀκοῦσαι τῆς τοῦ θεοῦ λόγου φωνῆς,
 ἥτις ἤμελλεν αὐτοῖς πάλιν κατὰ τὴν ἐνανθρώπησιν αὐτοῦ
 λαλεῖν, μὴ τοὺς πατέρας αὐτῶν
 ζηλῶσαι, μηδ’ αὖθις τὸν θεὸν παραπικράναι ὡς καὶ πρότερον.
 τοιαῦτα δὲ παρακαλῶν προλέγειν μοι δοκεῖ καὶ προαινίττεσθαι
 τὴν ἐσομένην αὐτῶν εἰς
 
 τὸν Χριστὸν ἀπιστίαν, ἅτε τὸ μέλλον μὴ ἀγνοῶν· ἐπάγει δ’
 οὖν ἑξῆς ἐκ προσώπου τοῦ θεοῦ καὶ φησίν· 
 
 καὶ εἶπα· ἀεὶ πλανῶνται τῇ καρδίᾳ, 
 
 
 καὶ πάλιν· 
 
 ὡς ὤμοσα ἐν τῇ ὀργῇ μου, 
 εἰ εἰσελεύσονται εἰς τὴν κατάπαυσίν μου. 
 
 
 Εἰ γὰρ ἀψευδὲς τυγχάνει τὸ θεῖον στόμα ὅρον τε ἐξήνεγκεν
 καὶ ἀπεφήνατο, ὅτι ἀεὶ
 πλανῶνται , ὅρκῳ τε ἐβεβαίωσε τὸ μὴ εἰσελθεῖν αὐτοὺς εἰς τὴν κατάπαυσιν αὐτοῦ, σαφῶς τὸ
 μέλλον ἐθέσπισεν. ὅθεν φαίνονται ὥσπερ τὸ πρῶτον ἐπὶ
 Μωσέως, οὕτω καὶ τὸ δεύτερον ἐπὶ τοῦ Χριστοῦ πλανηθέντες τῇ
 καρδίᾳ καὶ διὰ τοῦτο τῆς ἐπαγγελίας στερηθέντες. διόπερ
 ἀκολούθως μετὰ τὸν παρόντα ψαλμὸν ὁ ἑξῆς πάντα τὰ ἔθνη εἰς
 τὴν ἐπαγγελίαν τοῦ θεοῦ καλεῖ, ὡς ἂν τοῦ προτέρου λαοῦ μὴ
 ὑπακούσαντος.

ᾨδὴ τῷ Δαυίδ, ὅτε ὁ οἶκος ᾦκοδομεῖτο μετὰ τὴν
 αἰχμαλωσίαν. 
 ᾌσατε τῷ κυρίῳ ᾆσμα καινόν· 
 ᾄσατε τῷ κυρίῳ, πᾶσα ἡ γῆ. 
 ᾄσατε τῷ κυρίῳ, εὐλογήσατε τὸ ὄνομα αὐτοῦ. 
 
 
 Φήσας ὁ λόγος ἐν τῷ πρὸ τούτου ψαλμῷ περὶ τοῦ Ἰουδαίων λαοῦ
 τό· ἀεὶ πλανῶνται τῇ καρδίᾳ, καὶ τό· 
 
 ὡς ὤμοσα ἐν τῇ ὀργῇ μου, 
 εἰ εἰσελεύσονται εἰς τὴν κατάπαυσίν μου, 
 
 
 ἐπειδὴ πρώτους αὐτοὺς ἐπὶ τὴν κατὰ θεὸν ἀγαλλίασιν
 προκαλεσάμενος ἀπειθεῖς εὗρεν, ἐπὶ τὴν τῶν ἐθνῶν κλῆσιν
 μεταβαίνει· προσφωνεῖ δὲ ταῦτα τοῖς ἀποστόλοις καὶ μαθηταῖς
 τοῦ σωτῆρος, ὅπερ δῆλόν ἐστι ἀπὸ τοῦ· 
 
 εὐαγγελίζεσθε ἡμέραν ἐξ ἡμέρας τὸ σωτήριον αὐτοῦ, 
 
 
 ἑξῆς εἰρημένου καί· 
 
 ἀναγγείλατε ἐν τοῖς ἔθνεσι τὴν δόξαν αὐτοῦ, 
 ἐν πᾶσι τοῖς λαοῖς τὰ |
 
 θαυμάσια αὐτοῦ, 
 
 
 ἐπεὶ μὴ δι’ ἄλλων ἢ διὰ τῶν τοῦ σωτῆρος ἡμῶν ἀποστόλων εἰς
 ἔργον προκεχωρήκασιν οἱ λόγοι. διὸ καὶ μόνοις ἁρμόζει τὰ
 προκείμενα προσφωνεῖσθαι διὰ τὴν καινὴν διαθήκην καὶ τὸ
 καινὸν ᾆσμα τὸ εὐαγγελικὸν
 τὸ πᾶσι τοῖς ἔθνεσι δι’ αὐτῶν κεκηρυγμένον. 
 Οὗτοι δὴ οὖν προστάττονται ᾄδειν τῷ
 κυρίῳ ᾆσμα καινὸν ἐν πάσῃ τῇ γῇ, ὅπερ καὶ ἔργοις
 πεπληρώκασιν, ὅτε 
 
 εἰς πᾶσαν τὴν γῆν ἐξῆλθεν ὁ φθόγγος αὐτῶν 
 καὶ εἰς τὰ πέρατα τῆς οἰκουμένης τὰ ῥήματα αὐτῶν. 
 
 
 Ἦν δὲ τὸ ᾆσμα τὸ καινὸν τὸ σωτήριον εὐαγγέλιον, οὐ
 τὰ παρὰ Μωσεῖ παλαιὰ νόμιμα περιέχον, ἀλλὰ τὰ Χριστοῦ πᾶσι
 τοῖς ἔθνεσιν ἁρ|
 
 μόδια παραγγέλματα· τὰ γὰρ Μωσέως οὐ τοιαῦτα ἦν. 
 Προηγουμένως μὲν οὖν προστάττει ᾄδειν αὐτῷ τῷ κυρίῳ 
 τὸ καινὸν ᾆσμα · ἐπεὶ δὲ οὐ
 πᾶσα ἡ γῆ οἵα τε ἦν τίς ποτ’
 ἦν ὁ κύριος συνεῖναι, οὐδὲ τοὺς
 περὶ τοῦ κυρίου βαθυτέρους
 εἰδέναι λόγους, ἀναγκαίως ἑξῆς κατὰ δεύτερον λόγον ἐπιλέγει
 τό· 
 
 ᾄσατε τῷ κυρίῳ, εὐλογήσατε τὸ ὄνομα αὐτοῦ, 
 
 
 τοιαύτην ἔχων διάνοιαν· εἰ μὴ συνιέναι, τίς ἐστιν ὁ τοῦ
 σύμπαντος κόσμου δημιουργὸς καὶ ὁ τῶν ὅλων δεσπότης κύριος,
 δύναται τὰ καθ’ ὅλης τῆς γῆς ἔθνη, καὶ εἰ μὴ συνορᾷν οἷά τέ
 ἐστιν, ὅπως δημιουργικὸς ὢν θεοῦ λόγος, ἀφανεῖ καὶ ἀοράτῳ
 δυνάμει τὰ πάντα διέπει καὶ διακυβερνᾷ· ἀλλ’ ἀπαρκεῖ γε
 αὐτοῖς ὡς ἐν εἰσαγωγῇ καὶ τὸ εὐλογεῖν
 τὸ ὄνομα αὐτοῦ. ἱκανὸν γάρ ἐστιν αὐτὸ τὸ τοῦ
 κυρίου ὄνομα καὶ αὐτὴ ψιλὴ ἡ
 προσηγορία αὐτοῦ εὐφημουμένη καὶ εὐλογουμένη τὰ μέγιστα τοὺς εὐλογοῦντας |
 
 ὠφελεῖν, μᾶλλον ἢ οἱ τὸν Ἀβραὰμ εὐλογοῦντες, πρὸς ὃν
 εἴρηται· οἱ εὐλογοῦντές σε εὐλόγηνται. 
 
 Τὸ καινὸν δὲ ᾆσμα μετὰ τὴν αἰχμαλωσίαν οἱ τῆς
 νέας οἰκουμένης κατηξιωμένοι καθ’ ὅλης τῆς οἰκουμένης
 ᾀδέτωσαν. διό φησιν ἡ
 προγραφὴ τοῦ ψαλμοῦ· ὅτε ὁ οἶκος
 ᾠκοδομεῖτο μετὰ τὴν αἰχμαλωσίαν. ὅτε γοῦν ὁ
 μέγας οἶκος τοῦ θεοῦ, ἡ
 ἐκκλησία αὐτοῦ, ἐν πᾶσι τοῖς ἔθνεσι μετὰ τὴν τῶν ψυχῶν
 αἰχμαλωσίαν οἰκοδομεῖσθαι 
 ἤμελλεν ὑπὸ τοῦ μεγάλου καὶ σοφοῦ ἀρχιτέκτονος τοῦ κυρίου
 καὶ σωτῆρος ἡμῶν, περὶ οὗ φησιν ὁ προφήτης· οὗτος
 οἰκοδομήσει τὴν πόλιν μου καὶ τὴν αἰχμαλωσίαν τοῦ λαοῦ
 μου ἐπιστρέψει, τότε αὐτὸς ὁ σωτὴρ μέλλων
 ἔργοις ἀποπληροῦν τὰ διὰ τῶν προφητῶν προπεφωνημένα, μετὰ
 χεῖρας λαβὼν καὶ διελθὼν τὴν ἐξ αὐτοῦ προσώπου φάσκουσαν
 τοῦ Ἡσαΐου περικοπήν· πνεῦμα κυρίου ἐπ’ ἐμέ, οὗ
 εἵνεκεν ἔχρισέν με, εὐαγγελίσασθαι πτωχοῖς ἀπέσταλκέν
 με, κηρῦξαι αἰχμαλώτοις ἄφεσιν καὶ τυφλοῖς ἀνάβλεψιν,
 πτύξας τὴν βίβλον μετὰ τὴν ἀνάγνωσιν εἶπεν·
 σήμερον πεπλήρωται ἡ γραφὴ αὕτη ἐν τοῖς ὠσὶν
 ὑμῶν, διδάσκων αὐτὸν μὲν εἶναι τὸν οὐ σωματικῷ
 μύρῳ τοῖς σωματικοῖς χριστοῖς ὁμοίως, τῷ δὲ πνεύματι τῆς
 πατρικῆς θεότητος κεχρισμένον καὶ διὰ τοῦτο Χριστὸν
 ἀνηγορευμένον. δι’ αὐτοῦ δὲ καὶ τὸ εὐαγγέλιον τοῖς τὰς
 ψυχὰς αἰχμαλώτοις κεκηρῦχθαι ἀκολούθως τῇ προφητείᾳ. 
 Οἱ μὲν οὖν τοῦ Ἰουδαίων ἔθνους προφῆται οὐ |
 
 τοιαῦτα ᾖδον, οὐδ’ ἀγαθῶν εὐαγγέλια τοῖς καθ’ ἑαυτοὺς
 ἐκήρυττον, ἀλλ’ ὁποῖα Μωσῆς ἐν Μεγάλῃ ᾠδῇ πρὸς τὸν λαὸν
 φάσκων· τέκνα μωμητά, γενεὰ σκολιὰ καὶ διεστραμμένη,
 ταῦτα κυρίῳ ἀνταποδίδοτε· οὕτω λαὸς μωρὸς καὶ οὐχὶ
 σοφός, καὶ τὰ τούτοις ἀκόλουθα, ἐν οἷς ἐστι καὶ
 τό· παρώξυνάν με ἐν ἀλλοτρίοις, ἐν βδελύγμασιν αὐτῶν
 ἐξεπίκρανάν με· ἔθυσαν δαιμονίοις, καὶ οὐ θεῷ, 
 καὶ τό· αὐτοὶ παρεζήλωσάν με ἐπ’ οὐ θεῷ, παρώργισάν
 με ἐν τοῖς εἰδώλοις αὐτῶν. καὶ Ἡσαΐας δὲ
 τούτοις κατάλληλον ᾄδων ᾆσμα 
 ἔλεγεν· ἄσω δὴ τῷ ἠγαπημένῳ ᾆσμα τοῦ ἀγαπητοῦ μου,
 τῷ ἀμπε
 
 λῶνί μου, οἷς ἐπιλέγει· τί ποιήσω τῷ
 ἀμπελῶνί μου, ὅτι ἔμεινα τοῦ ποιῆσαι σταφυλήν, ἐποίησεν
 δὲ ἀκάνθας; καθελῶ τὸν φραγμὸν αὐτοῦ, καὶ ἔσται εἰς
 διαρπαγήν· καὶ καθελῶ τὸν πύργον αὐτοῦ, καὶ ἔσται εἰς
 καταπάτημα· καὶ ἀνήσω τὸν ἀμπελῶνά μου, καὶ τὰ
 ἀκόλουθα τούτοις. Θρήνους δὲ καὶ Ἱερεμίας ᾖδε κατὰ τοῦ
 Ἰουδαίων λαοῦ· καὶ οἱ λοιποὶ δὲ ὁμοίως προφῆται τὴν πτῶσιν
 αὐτῶν ἀπολοφυρόμενοι ᾠδὰς αὐτοῖς ᾖδον καταλλήλους. 
 Τὸ δὲ τοῖς ἔθνεσιν εὐαγγελιζόμενον ᾆσμα
 καινὸν οὐκ ἦν ἐκείνοις ὅμοιον, καινῶν δὲ καὶ
 νέων ἀγαθῶν ἐπαγγελίας περιέχον, καὶ οὐ τῷ Ἰουδαίων λαῷ,
 ἀλλὰ πάσῃ τῇ γῇ προσπεφωνημένα. σφόδρα δὲ ἀκριβῶς ἡ
 προγραφὴ τὸ καινὸν ᾆσμά φησι
 εὐαγγελισθήσεσθαι πᾶσι τοῖς ἔθνεσιν, ὅτε ὁ οἶκος ᾠκοδομεῖτο μετὰ τὴν
 αἰχμαλωσίαν. 
 
 Καὶ ἄλλως γὰρ |
 
 μετὰ τὴν Ἰουδαίων αἰχμαλωσίαν καὶ μετὰ τὴν ἀπόπτωσιν αὐτῶν
 καὶ τὴν ἐπελθοῦσαν αὐτοῖς ἐκ θεοῦ ὀργήν, ἣν ἐθέσπισεν ὁ πρὸ
 τούτου ψαλμὸς εἰπών· ἀεὶ πλανῶνται τῇ καρδίᾳ.
 
 
 
 αὐτοὶ δὲ οὐκ ἔγνωσαν τὰς ὁδούς μου, 
 ὡς ὤμοσα ἐν τῇ ὀργῇ μου, 
 εἰ εἰσελεύσονται εἰς τὴν κατάπαυσίν μου. 
 
 
 Οἱ πᾶσαν τὴν γῆν οἰκοῦντες ἄνθρωποι βάρβαροί τε καὶ
 Ἕλληνες, ὁπηνίκα παρ’ αὐτοῖς ὁ οἶκος τοῦ θεοῦ συνέστη,
 δηλαδὴ ἡ ἐκκλησία αὐτοῦ, τὸ καινὸν ᾆσμα ᾄδειν ἐδιδάχθησαν
 τὸ τῆς δαιμονικῆς καὶ πολυθέου πλάνης ἀποθέμενοι. ἐξ
 ἐκείνου δὲ καὶ τὸ σωτήριον τοῦ θεοῦ εὐαγγελίζονται καθ’
 ὅλης τῆς οἰκουμένης τοῖς τῶν ἱερῶν εὐαγγελίων ἀναγνώσμασι
 χρώμενοι.

Εὐαγγελίζεσθε ἡμέραν ἐξ ἡμέρας τὸ σωτήριον αὐτοῦ· 
 ἀναγγείλατε ἐν τοῖς ἔθνεσιν τὴν δόξαν αὐτοῦ, 
 ἐν πᾶσι τοῖς λαοῖς τὰ θαυμάσια αὐτοῦ. 
 
 
 Καὶ τίσι ταῦτα προσήκει νομίζειν προστάττεσθαι ἢ τοῖς δι’
 ἔργων ὕστερόν ποτε αὐτὰ πεπληρωκόσι, τοῖς δηλαδὴ εὐαγγελισαμένοις εἰς πάντα τὰ ἔθνη
 τὸ σωτήριον τοῦ θεοῦ;
 τούτοις γὰρ τὸ θεῖον πνεῦμα ἄνωθεν καὶ πρὸ πολλοῦ τοῦτο
 πράττειν παρεκελεύετο. τοῖς αὐτοῖς δὲ καὶ τὰ ἑξῆς
 προσφωνεῖ, ὡς ἂν μέλλουσιν ἀναγγέλλειν τοῦ κυρίου τὴν δόξαν ἐν πᾶσι τοῖς ἔθνεσι,
 μέλλουσί τε ἐν πᾶσι τοῖς λαοῖς τὰ
 θαυμάσια αὐτοῦ κηρύττειν. 
 Τίνες οὖν ἦσαν οἱ ταῦτα δι’ ἔργων ἐπιτελέσαντες; εἰ μὲν ἦν
 ἑτέρους δυνατὸν ἐπιδεικνύναι, ἤτοι κατὰ τοὺς Κύρου
 χρόνους,ἢ κατὰ τοὺς Δαρίου τοιούτους |

Ὅτι μέγας κύριος καὶ αἰνετὸς σφόδρα, 
 φοβερός ἐστιν ἐπὶ πάντας τοὺς θεούς· 
 ὅτι πάντες οἱ θεοὶ τῶν ἐθνῶν δαιμόνια 
 ὁ δὲ κύριος τοὺς οὐρανοὺς ἐποίησεν. 
 
 
 Τὸ καινὸν ᾆσμα πρὸς τοῖς
 εἰρημένοις διδάσκει τὸν κύριον τοῦ
 καινοῦ ᾄσματος μέγαν τινὰ εἶναι καὶ αἰνετὸν σφόδρα καὶ πρὸς τούτοις
 φοβερὸν ἐπὶ πάντας τοὺς
 θεούς· 
 μέγαν μὲν ὡς θεοῦ λόγον καὶ
 πάντων δημιουργόν, αἰνετὸν δὲ
 ὡς εὐεργέτην καὶ σωτῆρα πάντων, φοβερὸν δὲ οὐ πᾶσιν, ἀλλὰ τοῖς πάλαι
 νομιζομένοις θεοῖς, δηλαδὴ τοῖς πονηροῖς δαίμοσιν, οὓς
 καθεῖλεν ἀπελάσας τῆς κατὰ τῶν ἀνθρώπων ἐπιβουλῆς. διόπερ
 ἵνα μὴ κατὰ τῶν ἁγίων τῶν δὴ θεῶν προσαγορευομένων ὑπολάβῃς
 αὐτὸν φοβερὸν εἰρῆσθαι,
 ἀναγκαίως ἐπήγαγεν· 
 
 ὅτι πάντες οἱ θεοὶ τῶν ἐθνῶν δαιμόνια. 
 
 
 Aὐτὸς δὲ ὁ κύριος μέγας ἐστὶ
 καὶ αἰνετὸς σφόδρα. καὶ ἐν
 τῷ πρὸ τούτου δὲ ψαλμῷ ἐλέγετο· 
 
 ὅτι μέγας κύριος 
 καὶ βασιλεὺς μέγας ἐπὶ πάντας τοὺς θεούς· 
 
 
 Ἀλλ’ ἐν ἐκείνῳ τῆς μεγαλειότητος αὐτοῦ τὴν θεολογίαν
 παρίστησιν ὁ λόγος, διὰ δὲ τοῦ παρόντος τὸ λεῖπον ἐκείνοις
 ἀποδίδωσι διδάσκων, ὅτι μὴ μόνον τῶν εἰρημένων ποιητὴς
 τυγχάνει, ἀλλ’ ὅτι αὐτὸς καὶ τοὺς
 οὐρανοὺς ἐποίησεν, οὐχ ἕνα μόνον, ἀλλ’ ὅσοι ποτὲ
 καὶ εἰσί.

Ἐξομολόγησις καὶ ὡραιότης ἐνώπιον αὐτοῦ, 
 ἁγιωσύνη καὶ μεγαλοπρέπεια ἐν τῷ ἁγιάσματι αὐτοῦ. 
 
 
 
 Ἁγίασμα δὲ νοήσεις αὐτοῦ καὶ
 τὴν ἐκκλησίαν, ἐν ᾗ ἁγιότης καὶ
 μεγαλοπρέπεια τυγχάνει. διὸ καὶ ἐν ἑτέρῳ
 λέλεκται· 
 
 τῷ οἴκῳ σου πρέπει ἁγίασμα, κύριε, 
 
 ὥστε προσήκειν ἐπιμελεῖσθαι πάντα τὸν δι’ εὐχῆς ἔχοντα
 τυχεῖν τῆς τοῦ ἁγιάσματος αὐτοῦ
 ἁγιωσύνης, τουτέστιν ἁγνείας καὶ καθαρότητος
 βίου κατὰ τό· ἅγιοι γίνεσθε, ὅτι ἐγὼ κύριος ὁ θεὸς
 ὑμῶν ἅγιός εἰμι. 
 
 Οὐ μόνον δὲ ἁγιωσύνης δεήσει
 ποιεῖσθαι πρόνοιαν τῷ μέλλοντι εἰσιέναι εἰς τὸ ἁγίασμα αὐτοῦ, ἀλλὰ καὶ μεγαλοπρέπειας· κατὰ τὰ ἤδη
 ἀποδοθέντα ἔστι γὰρ μεγαλοπρέπεια τὸ μηδενὸς ἐφίεσθαι ταπεινοῦ,
 μηδὲ μικρὰ καὶ ἀπρεπῆ διανοεῖσθαι, καὶ τὸ μεγάλα καὶ ὑψηλὰ
 καὶ θεοπρεπῆ περὶ τοῦ κυρίου δοξάζειν καὶ ἔτι πρὸς τούτοις
 τὸ μεγάλα παρ´ αὐτοῦ αἰτεῖν κατὰ τό· αἰτεῖτε μεγάλα
 καὶ τὰ μικρὰ προστεθήσεται ὑμῖν.

Ἐνέγκατε τῷ κυρίῳ, αἱ πατριαὶ τῶν ἐθνῶν, 
 ἐνέγκατε τῷ κυρίῳ δόξαν καὶ τιμήν· 
 ἐνέγκατε τῷ κυρίῳ δόξαν ὀνόματι αὐτοῦ, 
 ἄρατε θυσίας καὶ εἰσπορεύεσθε εἰς τὰς αὐλὰς αὐτοῦ· 
 προσκυνήσατε τῷ κυρίῳ ἐν αὐλῇ ἁγίᾳ αὐτοῦ. 
 
 
 Ἀκολούθως τοῖς εἰρημένοις ἐπὶ τὸ ἁγίασμα αὐτοῦ καλεῖ τὰς
 πατριὰς τῶν ἐθνῶν. ἐθνῶν δὲ πατριαί εἰσιν οἱ τῆς ἐξ ἐθνῶν ἐκκλησίας
 προεστῶτες καὶ τὸ μυστήριον τῆς διὰ λουτροῦ
 παλιγγενεσίας πεπιστευμένοι· πατέρες γὰρ οὗτοι
 καὶ πατριαί τυγχάνουσι τῶν δι’
 αὐτῶν ἀναγεγενημένων ἐν Χριστῷ· οὓς δὴ σφόδρα θαυμαστῶς ἡ
 προφητεία ἱρέας ἀναγορεύει καὶ λειτουργοὺς θεοῦ
 προστάττουσα φέρειν θυσίας καὶ προσφέρειν τῷ θεῷ μετὰ τοῦ
 φέρειν αὐτῷ δῶρα παντοῖα, ὧν ἀπαρχὴ μὲν ἦν δόξα καὶ τιμή, ἤτοι διὰ τοῦ κατ’
 ἀξίαν αὐτὸν δοξολογεῖν καὶ προσήκουσι τῇ αὐτοῦ θεολογίᾳ
 δόγμασι τιμᾶν, ἢ διὰ τοῦ δοξάζειν αὐτοῦ τὴν σωτήριον
 διδασκαλίαν ἐν τῷ διαλάμπειν ἔργοις ἀγαθοῖς ἐαντίον τῶν
 ἀνθρώπων, ὅπως ὁρῶντες αὐτὰ δοξάσωσι τὸν ἐπουρανίον πατέρα
 ἡμῶν. 
 Eἰ δέ τις μὴ δυνατὸς εἴη κατὰ τὰ εἰρημένα δοξάζειν τὸν
 κύριον κατὰ τὸν δεύτερον, ὡς ἂν φαίη τίς πλοῦν, κἂν τῷ ὀνόματι αὐτοῦ δόξαν ἀναφερέτω 
 αὐτὸ τὸ τοῦ κυρίου ὄνομα μεθ’
 ὑγιοῦς καὶ ἀληθοῦς πίστεως δοξάζων. 
 Ἐπὶ τούτοις αἱ αὐταὶ πατριαὶ τῶν
 ἐθνῶν ἱερατεύειν τῷ θεῷ μετὰ θυσιῶν τε παριέναι εἰς τὰς
 αὐλὰς αὐτοῦ , ἀλλὰ καὶ προσκυνεῖν ἐπιτάττονται. ἔδει γὰρ μὴ μόνον
 λόγοις καὶ ὀρθοῖς δόγμασι θεολογεῖν αὐτόν, ἀλλὰ καὶ θυσίας προσαναφέρειν αὐτῷ τὰς
 πνευματικὰς λατρείας καὶ τὰς δι’ ἔργων καρποφορίας, τά τε
 προσφερόμενα εἰς τὸν οἶκον τοῦ θεοῦ δῶρα καὶ τὰς
 εὐχαριστηρίους ἀναφορίας. λέγει δέ που καὶ ὁ θεῖος λόγος· 
 
 θυσία τῷ θεῷ πνεῦμα συντετριμμένον, 
 
 
 καί· 
 
 θῦσον τῷ θεῷ θυσίαν αἰνέσεως 
 καὶ ἀπόδος τῷ ὑψίστῳ τὰς εὐχάς σου, 
 
 
 καί· 
 
 ἔπαρσις τῶν χειρῶν μου θυσία ἑσπερινή. 
 
 
 Τοιαύταις γὰρ οὖν θυσίαις αἱ πατριαὶ
 τῶν ἐθνῶν λατρεύειν τῷ θεῷ καὶ ἱερουργεῖν αὐτῷ
 διδάσκονται.

Σαλευθήτω ἀπὸ προσώπου αὐτοῦ πᾶσα ἡ γῆ. 
 εἴπατε ἐν τοῖς ἔθνεσιν Ὁ κύριος ἐβασίλευσεν, 
 καὶ γὰρ κατώρθωσεν τὴν οἰκουμένην, ἥτις οὐ
 σαλευθήσεται, 
 κρινεῖ λαοὺς ἐν εὐθύτητι. 
 
 
 Ἐν μὲν τῇ ἀρχῇ τοῦ ψαλμοῦ προσετάσσετο πᾶσα ἡ γῆ τὸ καινὸν ἆσμα ᾄδειν τῷ κυρίῳ, 
 ἐνταῦθα δὲ ἡ αὐτὴ γῆ σαλευθῆναι κελεύεται· καὶ οὐχ
 ἁπλῶς, ἀλλ’ ἀπὸ προσώπου αὐτοῦ. 
 τὰ δὲ τετηρημένα ἡμῖν περὶ τοῦ προσώπου
 αὐτοῦ ἐν ἐξομολογήσει χρήσιμα ἂν γένοιτο καὶ
 νῦν· ἐπὶ γὰρ τῆς δευτέρας τοῦ σωτῆρος ἡμῶν παρουσίας, ὁπότε
 ἥξει μετὰ δυνάμεως καὶ δόξης πολλῆς, τὸ πρόσωπον αὐτοῦ τῆς
 θεότητος μηκέτ’ ἀποκρύπτων, ὡς ὅτε τὴν πρῶτην ἐποιεῖτο
 ἔνσαρκον παρουσίαν, ἀλλὰ τοῖς πᾶσιν αὐτὸ δεικνύς· τότε
 σαλευθήσεται ἀπὸ προσώπου αὐτοῦ πᾶσα
 ἡ γῆ τῆς ἐνθέου ἀποφανείας αὐτοῦ ἀνακινούσης τὸ
 πᾶν στοιχεῖον ὡς αἴσθησιν λαβεῖν τῆς αὐτοῦ παρουσίας. 
 Τότε δὲ κυρίως καὶ τελείως λεχθήσεται καὶ τό· ἐν τοῖς ἔθνεσιν ὁ κύριος
 ἐβασίλευσεν, ὅτε τῶν πικρῶν δεσποτῶν καὶ
 ἀλλοτρίων τῶν νῦν ἀρχόντων τούτου τοῦ αἰῶνος 
 ἀπελαθέντων ὁ κύριος τῆς αὐτοῦ βασιλείας καταξιώσει πάντα
 τὰ ἐπὶ γῆς ἔθνη· καθ’ ὃν οἶμαι καιρὸν τὸ πλήρωμα τῶν
 ἐθνῶν εἰσελεύσεσθαι, κατὰ τὸν ἀπόστολον. 
 Καὶ τότε ὡς ἀληθῶς κατορθωθήσεται μετὰ τὴν κατόρθωσιν, ἐπεὶ
 μηκέτι προσδοκῆσαι ἐστὶ τὸ ἐπὶ τὸ χεῖρον αὐτῆς μεταβολήν,
 ἅτε τοῦ κυρίου βεβασιλευκότος· πλὴν ἀλλὰ πρῶτον σαλεύεται ἡ γῆ ἀπὸ προσώπου αὐτοῦ, 
 εἶθ´ ὕστερον κατορθοῦνται ὑπ’ αὐτοῦ· δηλοῦντος τοῦ λόγου
 συντέλειαν πρῶτον ἔσεσθαι, εἶτα τὴν ἐπὶ τὸ κρεῖττον
 μεταβολήν, ἣν παρίστησι καὶ ὁ προφήτης λέγων· ἔσται
 ὁ οὐρανὸς καινὸς καὶ ἡ γῆ καινή· ἃ ἐγῶ ποιῶ, μενεῖ
 ἐνώπιόν μου, λέγει κυριος. 
 
 Πλὴν ἀλλὰ καὶ ἐπὶ τῆς πρώτης τοῦ σωτῆρος ἡμῶν ἀφίξεως,
 πρότερον μὲν ἐσαλεύθη ἡ γῆ , ὡς
 ἂν εἴποι τις ἐσαλεύθη πᾶσα ἡ
 πόλις τῶν τὴν πόλιν οἰκούντων οὕτω δηλουμένων. τὸν αὐτὸν
 γὰρ τρόπον οἱ τὴν γῆν ἅπασαν οἰκοῦντες ἐπὶ τῇ ἀκοῇ τοῦ
 σωτῆρος ἐσείσθησαν κινηθέντες ἐπὶ τῷ περὶ αὐτοῦ κηρύγματι·
 ἔπειτα ἐβασίλευσεν ὁ κύριος ἐν τοῖς
 ἔθνεσι· καὶ τρίτον κατώρθωσε
 τὴν οἰκουμένην, δηλαδὴ τὴν ἐκκλησίαν αὐτοῦ,
 ἥτις οὐ σαλευθήσεται. 
 τεθεμελίωται γὰρ ἐπὶ τὴν πέτραν .

Εὐφραινέσθωσαν οἱ οὐρανοί, καὶ ἀγαλλιάσθω ἡ γῆ. 
 
 
 Ἐπὶ τοῖς σωθησομένοις καὶ ὑπὸ τοῦ κυρίου βασιλευθησομένοις
 ἔθνεσιν· εἰ γὰρ ἐπὶ ἑνὶ ἁμαρτωλῷ μετανοοῦντι χαρὰ
 γίνεται ἐν τοῖς οὐρανοῖς, πῶς οὐκ εὐλόγως ἐπὶ
 τῇ τῶν ἐθνῶν ἁπάντων σωτηρίᾳ εὐφρανθεῖεν ἂν οἱ 
 τότε οὐρανοί, 
 καὶ ἀγαλλιάσεται ἡ τότε γῆ.

Σαλευθήτω ἡ θάλασσα καὶ τὸ πλήρωμα αὐτῆς. 
 
 
 Κατὰ τὸν Ἀκύλαν ·
 βροντήσει, ἢ κατὰ τὸν
 Σύμμαχον · ἠχήσει. 
 
 Σημαίνει δὲ διὰ τούτων ὁ λόγος διελεύσεσθαι τὸ εὐαγγελικὸν
 κήρυγμα καὶ τὰ πελάγη καὶ τὰς ἐπὶ τῆς θαλάσσης νήσους, τούς
 τε ἐν ταύτῃ κατοικοῦντας ἀνθρώπους πλήρωμα αὐτῆς ὠνομασμένους· ὃ καὶ αὐτὸ τέλους
 ἔτυχεν. αὐτίκα γοῦν ἐκκλησίαι Χριστοῦ τὰς νήσους ἁπάσας
 πληροῦσι, πληθύει τε ὁσημέραι καὶ ἐπιδίδωσιν ἡ σωτήριος
 διδασκαλία μέχρι τῶν τὸν ὠκεανὸν οἰκούντων παρεκτεινομένη.

Τῷ Δαυίδ, ὅτε ἡ γῆ αὐτοῦ καθίσταται. 
 
 
 
 
 Ἐπειδὴ 
 
 ἐν τῇ τῶν ο ἑρμηνείᾳ φέρεται ἡ προγραφή,
 ἐροῦμεν, ὡς πολλαῖς συμφοραῖς περιπεπτωκῶς ὁ Δαυὶδ 
 
 τοτὲ 
 ποτὲ 
 μέν, 
 ὅτε 
 
 ὑπὸ 
 τοῦ 
 
 
 Σαοὺλ ἠλαύνετο καὶ τὰς ἐρήμους
 μετεδίωκε 
 τὰς τε παρὰ τοῖς ἀλλοφύλοις διατριβάς 
 
 , τοτὲ δέ, ὅτε πολέμοις ἐσχόλαζε, τὸν προκείμενον
 οἶμαι ψαλμὸν κατ’ ἐκεῖνον ᾖσε, καθ’ ὃν κατέστη ἡ γῆ αὐτοῦ ὁμοῦ καὶ τῆς διανοίας αὐτοῦ
 καὶ τῆς βασιλείας ἐν ἀταραξίᾳ 
 καὶ εἰρήνῃ 
 
 καὶ γαλήνῃ καταστάσης μετὰ τὴν πάντων τῶν ἐχθρῶν
 ἀναίρεσιν. τότε οὖν ὁ προφήτης ἐν 
 εἰρηναίῳ 
 εἰριναίῳ 
 καταστήματι γεγονὼς ὑπὸ τοῦ θείου πνεύματος ἐπὶ τὴν
 τῶν προκειμένων διδασκαλίαν 
 ἀνακινεῖται 
 κινεῖται 
 . 
 Ἐπειδὴ δὲ μήτε ᾠδὴ μήτε ψαλμὸς 
 
 ἐπιγέγραπται 
 ἀναγέγραπται 
 , εἴποις ἂν τὰ προκείμενα προφητείαν εἶναι καὶ
 διδασκαλίαν ἁπλῆν τὰ περὶ τῆς δευτέρας καὶ ἐνδόξου
 παρουσίας τοῦ σωτῆρος ἡμῶν 
 περιέχουσαν· 
 
 ἧς καὶ ὁ Δανιὴλ μνημονεύων
 φησίν· ἐθεώρουν καὶ ἰδού· ἐπὶ τῶν νεφελῶν τοῦ
 οὐρανοῦ υἱὸς ἀνθρώπου παρῆν καὶ μέχρι τοῦ παλαιοῦ τῶν
 ἡμερῶν ἔφθασεν· καὶ αὐτῷ ἐδόθη ἡ ἀρχὴ καὶ ἡ τιμὴ καὶ ἡ
 βασιλεία· καὶ πάντες οἱ λαοὶ καὶ φυλαὶ 
 καὶ 
 
 γλῶσσαι αὐτῷ δουλεύσουσιν· ἡ βασιλεία αὐτοῦ
 βασιλεία αἰῶνος καὶ ἡ ἐξουσία 
 αὐτοῦ 
 αὕτη 
 οὐ μὴ 
 ἀφαιρεθῆ.

Ὁ κύριος ἐβασίλευσεν,ἀγαλλιάσθω ἡ γῆ, 
 εὐφρανθήτωσαν νῆσοι πολλαί. 
 
 
 
 
 Τότε, 
 
 φησίν, ἀγαλλιάσεται πᾶσα
 ἡ γῆ, ἤτοι ἡ καινὴ
 κτίσις 
 , καὶ πάντες οἱ ἐξ αἰῶνος τὴν γῆν οἰκήσαντες
 ἄνθρωποι τοῦ θεοῦ, ἢ καὶ οἱ μέλλοντες κληρονομεῖν τὴν
 ἐπουράνιον 
 γῆν 
 
 κατὰ τό· μακάριοι οἱ πραεῖς, ὅτι αὐτοὶ
 κληρονομήσουσι τὴν γῆν. 
 
 
 Ἢ 
 καὶ 
 
 ἄλλως τῆς σωματικῆς οὐσίας εἰς ἀφθαρσίαν 
 μεταβληθείσης 
 μεταβαλλούσης 
 κατὰ τοὺς τῆς ἀναστάσεως λόγους ἀγαλλιάσεται ἡ γῆ, ἅτε τῆς τῶν οὐρανῶν
 βασιλείας καὶ αὐτὴ καταξιωθησομένη. τότε δὲ νῆσοι πολλαὶ εὐφρανθήσονται, δηλαδὴ
 αἱ τοῦ σωτῆρος ἡμῶν ἐκκλησίαι αἱ κατὰ τὸν νῦν 
 αἰῶνα 
 ὡς 
 ἐν μέσῳ πελάγει τῷ τῶν ἀνθρώπων βίῳ φερόμεναι καὶ
 πανταχόθεν ὥσπερ ὑπὸ πνευμάτων 
 καταρριπιζόμεναι. 
 
 
 
 Εἰ δ’ ἐπὶ τὴν πρώτην αὐτοῦ παρουσίαν 
 ἐκλάβοις 
 ἐκλάβῃ 
 ταῦτα, ἐρεῖς, ὅτι τῆς εἰδωλολάτρου πλάνης καὶ τῆς
 δαιμονικῆς ἐνεργείας οἱ ἐπὶ γῆς ἄνθρωποι ἐλευθερωθέντες καὶ
 τῇ βασιλείᾳ αὐτοῦ προσοικειωθέντες ἀγαλλιάσεσθαι θεσπίζονται. 
 Ὑπερβολὴ δὲ τῆς τοῦ θεοῦ δυνάμεως παρίσταται διὰ τοῦ καὶ
 ταῖς νήσοις τὰ χρηστὰ
 προφητεύεσθαι. 
 Πρὸς ἀντιδιαστολὴν τῶν τὴν Ἰουδαίαν οἰκούντων πάλαι μόνην. σώζει δὲ
 πολλὴν ἀκολουθίαν πρὸς τὸν πρὸ αὐτοῦ ψαλμόν, ἐπεὶ ὁ μὲν
 παρών φησιν· 
 
 ὁ κύριος ἐβασίλευσεν, ἀγαλλιάσθω ἡ γῆ, 
 
 
 ἐν ἐκείνῳ δὲ ἐλέγετο· ἐβασίλευσεν ὁ θεὸς ἐπὶ τὰ
 ἔθνη, 
 καὶ τό· ἄσατε τῷ κυρίῳ πᾶσα ἡ γῆ, 
 καὶ τό· κατώρθωσε τὴν οἰκουμένην 
 . καὶ νῦν μὲν εἴρηται· 
 
 ὁ κύριος ἐβασίλευσεν, 
 ἀγαλλιάσεται 
 ἀγαλλιάσθω 
 = t.r. 
 ἡ γῆ, 
 
 
 εὐφρανθήτωσαν νῆσοι πολλαί 
 nachträglich von m 
 am Rand mit Verweiszeichen ergänzt
 (korrigierte Auslassung durch Augensprung) 
 , 
 
 
 
 
 ἐν ἐκείνῳ· 
 
 εὐφρανθήτωσαν οἱ οὐρανοί, καὶ ἀγαλλιάσθω ἡ γῆ,
 
 
 
 nachträglich von m 
 am Rand mit Verweiszeichen ergänzt
 (korrigierte Auslassung durch Augensprung) 
 
 
 σαλευθήτω ἡ θάλασσα καὶ τὸ πλήρωμα αὐτῆς. 
 
 
 Καὶ Ἡσαίας δέ
 φησιν· ὑμνήσατε τῷ κυρίῳ ᾆσμα καινόν, 
 ἀρ χὴ αὐτοῦ δοξάζετε τὸ
 ὄνομα αὐ τοῦ 
 ἀρ fenestra του 
 tatsächlich in
 beiden Handschriften an derselben
 Stelle 
 ἐπ’ ἄκρου τῆς γῆς, οἱ καταβαίνοντες εἰς θάλασσαν
 καὶ πλέοντες ἀυτήν, αἱ νῆσοι καὶ οἱ οἰκοῦντες 
 
 
 
 
 Κηδάρ .

Νεφέλη καὶ γνόφος κύκλῳ αὐτοῦ, 
 δικαιοσύνη καὶ κρίμα κατόρθωσις τοῦ θρόνου αὐτοῦ. 
 πῦρ ἐναντίον αὐτοῦ προπορεύσεται 
 καὶ φλογιεῖ κύκλῳ τοὺς ἐχθροὺς αὐτοῦ. 
 
 
 
 
 Κατὰ 
 
 τὴν δευτέραν αὐτοῦ ἔνδοξον παρουσίαν περὶ αὐτὸν
 ἔσται νεφέλη καὶ γνόφος , ὡς ἂν
 μὴ ἐπ’ ἐξουσίας εἴη πᾶσι 
 καὶ 
 
 τοῖς ἀναξίοις 
 ὁρᾶν 
 
 αὐτόν. 
 Πόρρω δὲ αὐτοῦ ἐναντίον πῦρ 
 διατρέχον καὶ φλογίζον τοὺς ἐχθροὺς αὐτοῦ. 
 
 Ἐναντίον δὲ αὐτοῦ εἴρηται, ὥσπερ ἂν εἴποι τις ὑπ’ 
 ὀφθαλμῶν 
 ὀφθαλμοὺς 
 αὐτοῦ εἰς παράστασιν τοῦ κατὰ τὴν αὐτοῦ βούλησιν καὶ
 κρίσιν τὴν τιμωρίαν τοῖς ἀσεβέσιν ἐκπέμπεσθαι. 
 
 Προπορεύεται δὲ 
 αὐτὸ 
 αὐτῷ 
 τὸ πῦρ καὶ φλογιεὶ τοὺς
 ὕλην πυρὸς 
 ἑαυτοῖς 
 ἑαυτοὺς 
 συλλέξαντας καὶ θησαυρίσαντας ἑαυτοῖς 
 
 ξύλα 
 ξύλαν 
 , χόρτον καλάμην, 
 
 ὀργὴν ἐν ἡμέρᾳ ὀργῆς. 
 τοὺτων δὲ ὁ Δαυὶδ 
 
 ἑαυτὸν 
 
 κατὰ καιρὸν 
 ὑπομιμνήσκων 
 ὑπομιμνήσκει 
 , ὅτε ἡ γῆ αὐτοῦ 
 καθίσταται 
 καθέσταται 
 καθίστατο 
 
 
 , ἀναστέλλων τῶν ἑαυτοῦ λογισμῶν πᾶσαν 
 χαύνωσιν 
 
 
 ... .

Ἔφαναν αἱ ἀστραπαὶ αὐτοῦ τῇ οἰκουμένῃ, 
 εἶδεν καὶ ἐσαλεύθη ἡ γῆ. 
 τὰ ὄρη ἐτάκησαν ὡσεὶ κηρὸς ἀπὸ προσώπου κυρίου, 
 ἀπὸ προσώπου κυρίου πάσης τῆς γῆς. 
 
 
 
 
 Τὸ 
 
 μὲν πῦρ αὐτοῦ
 προπορεύεται ἕνεκεν τῶν ἐχθρῶν αὐτοῦ · τῶν δὲ εὐσεβῶν καὶ θεοφιλῶν ψυχῶν
 χάριν ἀστραπαὶ αὐτοῦ ἐκ τοῦ
 φωτὸς αὐτοῦ ἐκπεμπόμεναι ἀντὶ ἡλίου καταλάμψουσι 
 
 τὴν οἰκουμένην. 
 
 τῇ οἰκουμένῃ 
 εἰ γὰρ τότε ὁ ἥλιος σκοτισθήσεται καὶ ἡ
 σελήνη οὐ δώσει τὸ φέγγος αὐτῆς καὶ οἱ ἀστέρες πεσοῦνται
 
 ἐκ τοῦ οὐρανοῦ 
 
 , 
 
 κατὰ τὴν σωτήριον διδασκαλίαν, πόθεν ἄλλοθεν
 φωτισθήσεται ὁ κόσμος, εἰ μὴ ἐξ αὐτοῦ, 
 ἐπειδήπερ ἔσται αὐτοῖς ὁ κύριος φῶς αἰώνιον; 
 
 
 
 
 
 Ὁρῶσα δὲ αὐτοῦ τὰς τοῦ φωτὸς ἀστραπὰς ἡ τότε γῆ
 σαλευθήσεται χαίρουσα καὶ 
 ἀγαλλομένη 
 ἀγαλλιωμένη 
 ἐπὶ τῷ φωτὶ καὶ τῇ βασιλείᾳ τοῦ κυρίου. ὅσαι δέ εἰσι
 δυνάμεις ἐπαιρόμεναι κατὰ τῆς γνώσεως 
 τοῦ θεοῦ ὅρη 
 προσαγορευόμεναι ὡσεὶ κηρὸς
 τακήσονται ἀπὸ προσώπου τοῦ κυρίου μὴ 
 
 φερούσαι ὑπομένειν 
 μαρμαρυγὰς 
 τὴν ἁμαρτίαν 
 
 
 αὐτοῦ.

Αἰσχυνθήτωσαν πάντες οἱ προσκυνοῦντες τοῖς γλυπτοῖς 
 οἱ ἐγκαυχώμενοι ἐν τοῖς εἰδώλοις αὐτῶν 
 προσκυνήσατε αὐτῷ, πάντες οἱ ἄγγελοι αὐτοῦ. 
 
 
 
 
 
 Προσκυνεῖν 
 
 
 γὰρ ὁ λόγος τῶν γραφῶν κτίσματι ἀπεῖπεν· μὴ
 ἀναβλέψας , λέγων, εἰς τὸν οὐρανὸν καὶ
 ἰδὼν τὸν ἥλιον καὶ τὴν σελήνην καὶ τοὺς ἀστέρας καὶ
 πάντα τὸν κόσμον τοῦ οὐρανοῦ 
 πλανηθεὶς 
 πλανηθῆς 
 
 
 προσκυνήσῃς 
 
 προσκυνήσεις 
 αὐτοῖς 
 . ὡς δὲ τούτοις προσκυνεῖν κεκώλυτα, οὕτω καὶ τοῖς ἄλλοις
 κτίσμασι, κἄν τινα ὐπεραναβεβηκότα 
 τυγχάνῃ 
 τυγχάνει 
 ὡς καὶ ἔμπροσθεν εἴρηται· ὅθεν καὶ διαβεβαιοῦσθαι
 προσήκει οὐ κτίσμα, ἀλλὰ κτίστην εἶναι τὸν 
 Χριστόν.

Ἤκουσεν καὶ εὐφράνθη Σιών , 
 καὶ ἠγαλλιάσαντο αἱ θυγατέρες τῆς Ἰουδαίας 
 
 ἕνεκεν τῶν κριμάτων σου, κύριε. 
 
 
 
 
 Πρὸς 
 
 λέξιν 
 Σιὼν 
 ὁ τόπος ἐτύγχανεν, ἐν ᾧ τὰς 
 συνήθεις 
 συνήθους 
 οἱ ἐκ περιτομῆς ἐπετέλουν λατρείας· θυγατέρες δὲ 
 Ἰουδαίας 
 εἶεν ἂν 
 αἱ καθ’ ὅλης τῆς Ἰουδαίας γῆς συναγωγαί 
 αἱ καθ’ ὅλης τῆς Ἰουδαίας συναγωγή 
 . ἐπεὶ τοίνυν ἐν ταύταις πρότερον οἱ τὰ θεῖα μαθήματα
 γνησίως παιδευόμενοι καὶ ἀκοῇ παραλαβόντες τὰ περὶ τῆς
 κρίσεως τῆς περὶ τῶν ἀσεβῶν προφητείας καὶ τὰς περὶ τῶν
 ἐπαγγελιῶν τῶν τοῖς εὐσεβέσιν ἀποκειμένων, πιστεύοντές τε
 ταῖς προφητείαις καὶ προσδοκῶντες τὰ θεσπιζόμενα εὐφροσύνης
 καὶ χαρᾶς ἐνεπιπλῶντο τῇ ἐλπίδι χαίροντες· ἔχαιρον δὲ καὶ
 ἐπὶ τῷ μανθάνειν τὰ περὶ τῆς βασιλείας τοῦ θεοῦ
 προσδοκῶντες 
 αὐτήν· 
 αὐτὸν 
 εἰκότως εἴρηται· 
 
 ἤκουσεν καὶ εὐφράνθη Σιών , 
 καὶ ἠγαλλιάσαντο αἱ θυγατέρες τῆς Ἰουδαίας 
 
 ἕνεκεν τῶν κριμάτων σου, 
 
 κύριε. 
 
 
 
 
 
 
 
 
 
 
 Καὶ 
 
 ἄλλως δ’ ἂν εἴποις 
 εἴποις δ’ ἂν 
 
 
 Σιὼν 
 μὲν τὴν ἐκκλησίαν τοῦ θεοῦ ὑπάρχειν, θυγατέρες δὲ τῆς 
 
 Ἰουδαίας 
 τὰς ἀποστολικὰς ψυχὰς ἀπὸ τοῦ Ἰουδαίων ἔθνους
 προελθούσας. αἳ δὴ καὶ ἐμπίπλανται εὐφροσύνης καὶ
 ἀγαλλιάσεως μανθάνουσι περὶ τῶν κριμάτων τοῦ κυρίου 
 τῶν τε τοῖς εἰδωλολάτραις ἀποκειμένων τιμωριῶν καὶ τῶν τοῖς
 εὐσεβέσι τετηρημένων ἐπαγγελιῶν. εἰκότως δὲ χαίρουσιν, ἅτε
 δὴ αὐτῷ ἀνακείμεναι καὶ ἐλπίζουσαι τῆς ἐνδόξου αὐτοῦ
 βασιλείας 
 καταξιωθήσεσθαι.

Ὅτι σὺ εἶ κύριος ὁ ὕψιστος ἐπὶ πᾶσαν τὴν γῆν, 
 σφόδρα ὑπερυψώθης ὑπὲρ πάντας τοὺς θεούς. 
 
 
 
 
 Καὶ 
 
 τοῦτο αἴτιον ἦν τῆς εὐφροσύνης τῆς δηλωθείσης, τὸ
 τὸν κύριον καὶ θεὸν αὐτῶν, ὃν αὗται μόναι ἐσέβοντο, ὕψιστον γεγονέναι ἐπὶ πᾶσαν τὴν γῆν, 
 
 βασιλεύσαντα 
 
 βασιλεύσαντος 
 οὐκέτι 
 μόνου 
 
 μόνον 
 τοῦ οὐρανοῦ, ἀλλὰ καὶ γῆς ἁπάσης καὶ τῶν ἐπὶ γῆς
 ἐθνῶν, καὶ τὸ σφόδρα
 ὑπερυψῶσθαι αὐτὸν ὑπὲρ
 πάντας τοὺς ὁπωσδήποτε νοουμένους 
 
 θεούς.

Οἱ ἀγαπῶντες τὸν κύριον, μισεῖτε πονηρόν∙ 
 φυλάσσει κύριος τὰς ψυχὰς τῶν ὁσίων αὐτοῦ, 
 ἐκ χειρὸς ἁμαρτωλῶν ῥύσεται αὐτούς. 
 
 
 
 
 Ἀκολούθως 
 
 μετὰ τὰς περὶ τῆς κρίσεως διδασκαλίας προτρεπτικὴν
 ἐπαγωγὴν ποιεῖται διδάσκων, ὅπως διὰ πάντα τὰ προειρημένα
 ἀγαπᾶν χρὴ τὸν κύριον. τὶς οὖν ὁ τρόπος
 ὑπάρχει τῆς περὶ τὸν κύριον 
 
 ἀληθοῦς 
 
 ἀληθείας 
 
 ἀγάπης, διασαφεῖ λέγων· μισεῖτε πονηρά· οὐ γὰρ δυνατὸν ὁμοῦ
 καὶ κατὰ τὸ αὐτὸ καὶ τὸν κύριον 
 καί τὰ πονηρὰ ἀγαπᾶν · διόπερ
 τὸν περὶ τὸν κύριον ἀγάπην 
 κατορθωτέον διὰ τοῦ μισεῖν καὶ
 
 βδελλύττεσθαι 
 
 βδελύττεσθαι 
 πᾶν πονηρόν, τουτέστι
 τὰς κατ’ εἶδος κακίας, αἳ πονηρίαι προσαγορεύονται. 
 
 Φυλάσσει γὰρ κύριος τὰς ψυχάς , οὐ πάντῶν, ἀλλὰ
 τῶν ὁσίων ἀυτοῦ καὶ 
 
 ἐκ χειρὸς 
 ἁμαρτωλοῦ 
 ἁμαρτωλῶν 
 = t.r. 
 ῥύσεται αὐτούς. 
 
 
 Τότε γάρ, ὅτε τὸ 
 
 πῦρ ἐναντίον αὐτοῦ προπορεύσεται 
 καὶ φλογιεῖ πάντας τοὺς ἐχθροὺς αὐτοῦ, 
 
 
 
 τὰς ψυχὰς τῶν ἁγίων αὐτοῦ φυλάσσει ὁ
 κύριος εἰς τὸ μηδὲν αὐτὰς ἀπὸ τὸ πυρὸς παθεῖν,
 
 μηδὲ 
 μὴ δὲ 
 ταῖς τῶν ἁμαρτωλῶν χερσί, 
 τουτέστι πράξεσι, 
 συμπεριληφθῆναι.

Φῶς ἀνέτειλεν τῷ δικαίῳ 
 καὶ τοῖς εὐθέσι τῇ καρδίᾳ εὐφροσύνη. 
 
 
 
 
 Ὁ 
 
 λόγος ἀπαγγελτικὸς τυγχάνει τοῦ τῶν δικαίων τέλους· καλῇ δὲ 
 τάξει 
 τάξη 
 κέχρηται τὰ μὲν σκυθρωπὰ προτάξας, φυλάξας δὲ τὰ
 φαιδρότερα εἰς τὸ τέλος τῶν 
 λογῶν.

Εὐφράνθητε, δίκαιοι, ἐπὶ τῷ κυρίῳ 
 καὶ ἐξομολογεῖσθε τῇ μνήμῃ τῆς ἁγιωσύνης αὐτοῦ. 
 
 
 
 
 Μαθόντες, 
 
 φησίν, ὑμεῖς οἱ τὸ δίκαιον ἀγαπήσαντες καὶ παντὸς
 τοῦ παρόντος βίου 
 τὸν 
 πρὸς 
 eine nicht entzifferbare
 Rasur von drei Buchstaben 
 θεὸν προτιμήσαντες τὰ ἐπηγγελμένα ὑμῖν ἀγαθὰ ἤδη
 ἐντεῦθεν κατὰ τὴν ἐνεστῶσαν ζωὴν ἐπὶ
 τῷ ἡμετέρῳ βασιλεῖ καὶ κυρίῳ
 εὐφραίνεσθε· καὶ μηδὲν μὲν ἄλλο τοῦ θνητοῦ βίου
 θαυμάζονζες, χαίροντες δ’ ἐπὶ 
 μόνῳ τῷ κυρίῳ, οὗ τὴν μνήμην τῆς ἁγιωσύνης 
 ἀναπεμπαζόμενοι, ἐντεῦθεν ἤδη ἐξομολογεῖσθε κατὰ τοὺς δύο τῆς ἐξομολογήσεως
 τρόπους, ὡς ἂν τυχεῖν δυνηθείητε τῶν ἐπηγγελμένων τοῖς
 ἁγίοις ἀγαθῶν ὑπὸ τοῦ 
 κυρίου.

Ψαλμὸς τῷ Δαυίδ. 
 
 
 Ἐπὶ σωτηρία ἡμετέρα ὁ σωτὴρ ἐπιδημήσας τῷ κόσμῳ καὶ χάριτι
 θεοῦ ὑπὲρ παντὸς γευσάμενος θανάτου ἐπὶ τῷ ἆρᾳ τὴν ἁμαρτίαν
 τοῦ κόσμου, ὡς διὰ τὼν ἑπομένων δηλωθήσεται στίχων.

Ἄισατε τῷ κυρίῳ ᾆσμα καινόν, 
 ὅτι θαυμαστὰ ἐποίησεν κύριος· 
 ἐσωσεν αὐτῷ ἡ δεξιὰ αὐτοῦ. 
 
 
 Πάλαι μὲν διὰ Μωσέως καὶ δι´ ἀγγέλων καὶ διὰ προφητῶν
 ἔσωσεν, οὓς ἔσωσεν ὁ κύριος , ἐν
 δὲ τῷ καινῷ ἄσματι αὐτὸς
 ἑαυτῷ.

Ἐμνήσθη τοῦ ἐλέους αὐτοῦ τῷ Ἰακὼβ 
 καὶ τῆς ἀληθείας αὐτοῦ τῷ οἴκῳ Ἰσραήλ· 
 εἴδοσαν πάντα τὰ πέρατα τῆς γῆς τὸ σωτήριον τοῦ θεοῦ
 ἡμῶν. 
 
 
 Ἐπειδὴ πολλαὶ προφητεῖαι καὶ τῷ
 Ἰακὼβ καὶ τῷ Ἰσραὴλ 
 περί τε τῆς τῶν ἐθνῶν κλήσεως καὶ περὶ τοῦ κυρίου λεχθέντος
 σωτηρίου καὶ περὶ τῆς τοῦ
 κυρίου δικαιοσύνης ἐχρημάτισαν·
 αὗται δὲ κατὰ τὸ καινὸν ἆσμα 
 εἰς ἔργον προκεχωρήκασι· τούτου χάριν θαυμαστὰ ποιῶν 
 
 
 ἐμνήσθη τοῦ ἐλέους αὐτοῦ τῷ οἴκῳ Ἰακὼβ 
 
 
 
 καὶ τῆς ἀληθείας αὐτοῦ τῷ οἴκῳ
 Ἰσραήλ. 
 
 
 
 Τὴν γὰρ τῶν λόγων ἀλήθειαν ἐπιστώσατο διὰ τῆς τῶν
 πραγμάτων ἐκβάσεως. καὶ ὅπερ ἐπηγγείλατο παρέξειν πᾶσιν
 ἀνθρώποις ἔλεγε, τοῦτ’ ἔδειξε διὰ τοῦ καινοῦ ἄσματος, δι’ οὗ πάντα τὰ ἔθνη ἐλεήσας τὴν ἀλήθειαν αὐτοῦ 
 συνέστησεν. 
 Ἐπὶ σχολῆς δὲ αὐτῷ τὰς πρὸς τὸν
 Ἰακὼβ ἐπαγγελίας καὶ τὰς πρὸς τὸν οἶκον Ἰσραὴλ προφητείας
 ἀναλέξη, δι’ ὧν ἡ κλῆσις τῶν ἐθνῶν ἐθεσπίζετο καὶ τὸ
 καλούμενων σωτήριον τοῦ κυρίου
 ἥ τε εἰς πάντας ἀνθρώπους ἐκλάμψασα αὐτοῦ διακιοσύνη , ὧν ἐμνήσθη νῦν, ὅτε εἰς ἔργον αὐτοῦ προκεχωρήκασιν
 οἱ λόγοι διὰ τῆς τοῦ σωτήρος ἡμῶν εἰς ἀνθρώπους ἐπιφανείας
 ἐπιθελεσθέντες.

Ἀλαλάξατε τῷ θεῷ, πᾶσα ἡ γῆ, 
 ᾄσατε καὶ ἀγαλλιᾶσθε καὶ ψάλατε. 
 
 
 Κρίνας ὁ κύριος δίκαιον εἶναι πάντας ἀνθρώπους ἐξ ἴσου τῆς
 παρ’ αὐτῷ σωτηρίας καταξιῶσαι τὸ
 σωτήριον αὐτοῦ ἐναντίον πάντων τῶν ἐθνῶν
 ἀπεκάλυψεν · οὐ γὰρ ἄλλως δυνατὸν ἦν αὐτὸν
 θεάσασθαι μὴ οὐχὶ τῆς χάριτος τοῦ κυρίου ἀποκαλυψάσης
 αὐτόν.

Ψάλατε τῷ κυρίῳ ἐν κιθάρᾳ, 
 ἐν κιθάρᾳ καὶ φωνῇ ψαλμοῦ· 
 ἐν σάλπιγξιν ἐλαταῖς καὶ φωνῇ σάλπιγγος κερατίνης 
 ἀλαλάξατε ἐνώπιον τοῦ βασιλέως κυρίου. 
 
 
 
 Ἐλαταὶ λέγονται σάλπιγγες οἱ λόγοι τῶν ἀποστόλων
 τοῦ σωτῆρος ἡμῶν διὰ τὸ βεβασανισμένον καὶ πεπυρωμένον τῆς
 πίστεως αὐτῶν κερατίνη δὲ διὰ
 τὸ πρακτικόν. βοῶν γὰρ αἱ κεράτιναι
 σάλπιγγες βοῦς δὲ ἐργαστικὸν ζῶον. καὶ περὶ τῶν
 ἀποστόλων δέ φησιν ὁ Παῦλος· μὴ τῶν βοῶν μέλει τῷ
 θεῷ; ἢ δι’ ἡμᾶς πάντως λέγει. οἱ δ´ αὐτοὶ τοῦ
 θεοῦ ἄνθρωποι ὡς βόες θεοῦ φασίν· 
 
 ἐν σοι τοὺς ἐχθρους ἡμῶν κερατιοῦμεν. 
 
 
 Αἱ φωναὶ τοιγαροῦν τῶν ἱερῶν
 τοῦ σωτῆρος ἀποστόλων ἐλαταὶ 
 ὁμοῦ καὶ κερατίναι σάλπιγγες 
 ἐτύγχανον· κιθάρᾳ δ´ ἄλλως μὴ
 ὄκνει λέγειν τὸν σύμπαντα τοῦ Χριστοῦ λαὸν ἐκ διαφόρων
 ψυχῶν ὡς ἐκ πλειόνων χορδῶν ἡρμοσμένον μίαν τε εὐχὴν καὶ
 εὐχαριστίαν τῷ θεῷ ἀναπέμποντα· καὶ φωνὴν ψαλμοῦ τὴν σύμφωνον τοῦ πλήθους
 δοξολογίαν. 
 Πρὸς τοῖς εἰρημένοις ὁ λόγος προστάττει ἀλαλάζειν ἐνώπιον τοῦ βασιλέως κυρίου · εἰ ἔστι
 τίς ἀνεκλάλητος κατὰ μόνην διάνοιαν ἀναπεμπομενη τῷ θεῷ
 δοξολογία, ἣν οὐκ ἔστι δυνατὸν λόγοις διηρμηνεῦσαι, καὶ
 ταύτῃ κεχρῆσθαι ὁ λόγος τοὺς δυναμένους προτρέπει.

Σαλευθήτω ἡ θάλασσα καὶ τὸ πλήρωμα αὐτῆς, 
 ἡ οἰκουμένη καὶ οἱ κατοικοῦντες ἐν αὐτῇ· 
 ποταμοὶ κροτήσουσιν χειρὶ ἐπὶ τὸ αὐτό. 
 
 
 Εἴποι δ´ ἄν τις σημαίνεσθαι διὰ τούτων καὶ τὴν συντέλειαν
 τοῦ ἐνεστῶτος βίου τήν τε κίνησιν καὶ μεταβολὴν τὴν ἐπὶ τὸ
 κρεῖττον τῶν παρόντων πραγμάτων. 
 Προπαιδεύσας γοῦν ὁ λόγος τὸ καινὸν
 ἆσμα καί τισι δέδοται· ὅπως τὲ προσήκει αὐτὸ
 μετιέναι, ἀκολούθως τὰ περὶ συντελείας παιδεύει, τίς
 γενήσεται κατὰ τὴν δευτέραν καὶ ἔνδοξον τοῦ σωτῆρος ἡμῶν
 παρουσίαν, ἣν ἐπισυνάπτει λέγων· 
 
 ἀπὸ προσώπου κυρίου ὅτι ἔρχεται, 
 ὅτι ἥξει κρίναι τὴν γῆν. 
 
 
 Μήποτε δὲ τὰ πλήθη τῶν σωζομένων ποταμηδὸν συνερχομένων καὶ
 φωναῖς θεολογικαῖς ἀνυμνούντων τὴν τοῦ κυρίου βασιλείαν διὰ
 τῶν ἐν χερσὶ δηλοῦται· χαρᾶς δὲ
 σύμβολον καὶ εὐφροσύνης ὁ κρότος. οἶμαι δὲ μίαν εἶναι καὶ τὴν αὐτὴν
 διάνοιαν τῶν τὰς ἐνταῦθα κροτούντων τῇ
 χειρὶ ποταμῶν καὶ τῶν ἐν ἑτέρῳ ψαλμῷ δηλουμένων
 ἐθνῶν, οἷς ἐλέγετο· 
 
 πάντα τὰ ἔθνη κροτήσατε χεῖρας. 
 
 
 ᾿Ανάγνωθι δὲ καὶ τὰ ἐν τῷ ϙε ψαλμῷ καὶ περὶ
 τούτων εἰρημένα.

Τὰ ὄρη ἀγαλλιάσονται, 
 ὅτι ἥκει κρῖναι τὴν γῆν· 
 κρινεῖ τὴν οἰκουμένην ἐν δικαιοσύνῃ 
 καὶ λαοὺς ἐν εὐθύτητι. 
 
 
 Καὶ ἐν τῷ πρὸ τούτου ψαλμῷ παραπλησίως ἐλέγετο, ἀλλ’ ἐν
 ἐκείνοις μὲν πεδία καὶ ξύλα 
 χαρήσεσθαι καὶ ἀγαλλιάσεσθαι 
 εἴρητο, ἐνταῦθα δὲ ὄρη
 ἀγαλλιῶνται . νοήσεις δὲ δυνάμεις οὐρανίους
 χαιρούσας ἐπὶ τοῖς σωζομένοις· ἐναντία τούτοις ἦν τὰ ὄρη, περὶ ὧν εἴρηται· 
 
 τὰ ὄρη ὡσεὶ κηρὸς ἐτάκησαν ἀπὸ προσώπου κυρίου. 
 
 
 Καὶ οἱ τῷ φρονήματι δὲ καὶ τῇ πολιτείᾳ διηρημένοι ὄρη διὰ τὸ ὕψος τῆς πίστεως
 χρηματίσαντες ἀγαλλιῶνται οὐκ
 ὄντες ἔνοχοι τῇ κρίσει, ᾗ ἦλθεν ὁ κύριος ποιῆσαι. 
 
 Ὁ πιστεύων γάρ φησιν· ὁ κύριος εἰς ἐμὲ
 οὐ κρίνεται, τουτέστιν οὐχ´ ὑπόκειται
 ἐγκλήμασι· παρίσταται δὲ τῷ Χριστοῦ βήματι 
 ἐπὶ τῷ τυχεῖν τῶν ἐπηγγελμένων ἀγαθῶν· κρίνων δὲ τὴν οἰκουμένην ἐν δικαιοσύνῃ κατ’
 ἐξοχὴν τοὺς οἰκειωθέντας αὐτῷ ὡς λαοὺς αὐτοῦ χρηματίσαι ἐν
 εὐθύτητι κρινεῖ, ἐπεὶ εὐθεῖαν καρδίαν καὶ
 εὐθείας πράξεις ἔχουσιν οἱ λαοί· ἀποδώσει γὰρ ἑκάστῳ κατὰ τὴν πρᾶξιν
 αὐτοῦ.

Ὁ κύριος ἐβασίλευσεν, ὀργιζέσθωσαν λαοί· 
 ὁ καθήμενος ἐπὶ τῶν Χερουβίν, σαλευθήτω ἡ γῆ. 
 
 
 Ἀνεπίγραφος ὁ ψαλμός παρ’ Ἑβραίοις. εἷς δὲ καὶ αὐτὸς
 τυγχάνει τῶν εὐαγγελιζομένων τὴν τοῦ Χριστοῦ βασιλείαν· ἐπὶ
 μὲν γὰρ τῷ βασιλεύειν ἁπάντων
 τὸν τῶν ὅλων θεὸν οὐδένα ἄν τις ὀργίζεσθαι φαίη, ἐπὶ δὲ τῇ τοῦ κυρίου βασιλείᾳ φησὶν ὁ παρὼν λόγος ὀργίζεσθαι λαούς · φησὶ δὲ τοὺς ἐκ
 περιτομῆς καὶ τοὺς ἐξ ἐθνῶν ἀπιστοῦντας αὐτῷ. 
 Τίς δέ ἐστιν ὁ κύριος, διασαφεῖ
 λέγων ἑξῆς· ὁ καθήμενος ἐπὶ τῶν
 Χερουβίμ· δάκνει γὰρ αὐτοὺς καὶ λυπεῖ ὁ ἐπὶ τῇ
 σωτηρίᾳ τῶν ἐθνῶν ζῆλος. οὐ γὰρ συνῆκαν τὰς περὶ τῆς
 βασιλείας αὐτοῦ προφητικὰς φωνάς, καίπερ μελετῶντες αὐτὰς
 εἰς μάταιον. διὸ εἴρηται· 
 
 καὶ λαοὶ ἐμελήτησαν κενά. 
 
 
 
 Ἡ δὲ πᾶσα
 γῆ ἐσαλεύθη ἐπὶ τῇ τοῦ
 κυρίου βασιλείᾳ· οἵ τε γὰρ πάλαι πολλὰ δυνάμενοι
 δαίμονες ἐξησθένησαν, ὡς πάσας αὐτῶν σαλευθῆναι τὰς δυνάμεις καὶ παυσθῆναι τὰς
 ἐνεργείας· οἵ τε τὴν οἰκουμένην οἰκοῦντες ἄνθρωποι
 μεταβαλόντες τῆς πατρῴας πλάνης τὸν τῶν ὅλων θεὸν ἐπάνω τὸν
 λόγον αὐτοῦ κύριον ἐπιγραψάμενοι, οὐ μὴν ἀλλὰ καὶ οἱ
 ἀπιστοῦντες αὐτῷ μεγάλως ἐσαλεύθησαν κινούμενοι καὶ καταπληττόμενοι τῆς
 διδασκαλίας αὐτοῦ τὴν δύναμιν.

Κύριος ἐν Σιὼν μέγας 
 καὶ ὑψηλός ἐστιν ἐπὶ πάντας τοὺς λαούς. 
 
 
 
 Σιὼν ἑρμηνεύεται σκοπευτήριον· οὕτω δὲ ὀνομάζειν ἔθος τῇ
 ἱερᾷ γραφῇ πᾶν τὸ θεοσεβὲς πολίτευμα· τῶν τὰ ἐπουράνια
 σκοπούντων τοῦτον δηλουμένων τὸν τρόπον, ὁποῖος ἦν λέγων ὁ
 ἀπόστολος· σκοπούντων ἡμῶν οὐ τὰ ἐπίγεια, ἀλλὰ τὰ
 ἐπουράνια. παρὰ τούτοις οὖν μέγας ἐστὶν ὁ κύριος. 
 
 Εἰ δὲ καὶ ἔστι Σιὼν ἐπουράνιος καὶ
 Ἱερουσαλὴμ κατὰ τὸν ἀπόστολον, πολλῷ
 μᾶλλον εἴποι τις ἂν ἐν τῇ ἐπουράνιῳ Σιὼν μέγαν εἶναι τὸν κύριον τῆς οἰκείας αὐτοῦ βασιλείας ἐν οὐρανοῖς
 ὑπαρχούσης. 
 Εἰκότως οὖν ὑψηλός ἐστιν ἐπὶ πάντας
 τοὺς λαούς, οὐ μόνον τοὺς εἰς αὐτὸν
 πεπιστευκότας καὶ οἰκείους αὐτοῦ γενομένους, ἀλλὰ καὶ τοὺς
 ὀργιζομένους ἐπὶ τῷ βασιλεύειν αὐτόν.

Ἐξομολογησάσθωσαν τῷ ὀνόματί σου τῷ μεγάλῳ, 
 ὅτι φοβερὸν καὶ ἅγιόν ἐστιν. 
 καὶ τιμὴ βασιλέως κρίσιν ἀγαπᾷ. 
 
 
 Νῦν μὲν ὀργίζονται λαοὶ ἐπὶ τῇ
 τοῦ σωτῆρος ἡμῶν βασιλείᾳ, 
 ἔσται δέ τις καιρὸς ἐν ᾧ καὶ αὐτοὶ ἐξομολογήσονται τῷ ὀνόματι αὐτοῦ τῷ μεγάλῳ, ὅτε πᾶν γόνυ
 κάμψει ἐπουρανίων καὶ ἐπιγείων καὶ καταχθονίων, καὶ πᾶσα
 γλῶσσα ἐξομολογήσεται, ὅτι κύριος Ἰησοῦς Χριστὸς εἰς
 δόξαν θεοῦ πατρός. 
 
 
 Ὄνομα δὲ αὐτοῦ μέγα ἐστι μὲν καὶ τὸ Ἰησοὺς δύναμιν
 μεγάλην ἔχον καὶ σωτήριον καὶ θεῖαν· ἐχαρίσατο γὰρ αὐτῷ ὁ θεὸς ὄνομα τὸ ὑπὲρ
 πᾶν ὄνομα. 
 
 Εἴδ’ ἔστιν ὀνομάτων διαφορά, τῶν μὲν ὀνομαζομένων ἐν τῷ
 αἰῶνi τούτῳ, τῶν δὲ ἀδυνάτων κατὰ τὴν παρούσαν ζωὴν
 ὀνομάζεσθαι κατὰ τὸν ἀπόστλονον φήσαντα· ὑπεράνω
 πάσης ἀρχῆς καὶ ἐξουσίας, καὶ δυνάμει καὶ κυριότητι καὶ
 παντὸς ὀνόματος ὀνομαζομένου, οὐ μόνον ἐν τῷ αἰῶνι
 τούτῳ, ἀλλὰ καὶ ἐν τῷ μέλλοντι. 
 
 Ὅρα μήποτε τὸ μὲν Ἰησοὺς ὄνομα 
 τῶν πεφυκότων ἐν τῷ αἰῶνι ὀνομάζεσθαί ἐστι· τῶν δὲ νῦν μὲν
 ἀρρήτων καὶ ἀλέκτων, ἐν δὲ τῷ μέλλοντι αἰῶνι λεκτῶν
 ὀνομάτων εἴη ἂν τὸ ὑπὲρ πᾶν ὄνομα, ὅπερ
 ἐστι τὸ μέγα τοῦ κυρίου ὄνομα, ἄρρητον ὂν καὶ ἀνέκφραστον
 τῷ παρόντι βίῳ. πῶς γὰρ οὐχ ἕπεται τῷ ὑπὲρ πᾶσαν γεννητὴν
 φύσιν κρεῖττον ἔχειν καὶ μεῖζον ὄνομα ἢ κατὰ πάντα τοὺς ἐν τῷ μέλλοντι αἰῶνι
 ὀνομαζομένους; 
 Αὐτὸ δὴ οὖν ἐκεῖνο τὸ ὄνομα φοβερὸν καὶ
 ἅγιον ἐστι. 
 φοβερὸν μὲν κατὰ τῶν ὀργιζομένων λαῶν ἐπὶ τῇ αὐτοῦ
 βασιλείᾳ· 
 ἅγιον δὲ ἐπὶ τοὺς ἡγιασμένους
 αὐτῷ. διὸ καὶ τιμή φησι βασιλέως κρίσιν ἀγαπᾶν· ἡ τοῦ
 βασιλέως τιμή τε καὶ ἀρετὴ
 εἰκότως μετὰ κρίσεως τοῖς μὲν
 ἐπίφοβον ποιεῖται τὸ ὄνομα αὐτοῦ, τοῖς δὲ ἅγιον.

Σὺ ἡτοίμασας εὐθύτητας, 
 κρίσιν καὶ δικαιοσύνην ἐν Ιακὼβ σὺ ἐποίησας. 
 
 
 Μηδείς, φησί, νομιζέτω ἕτερον εἶναι τὸν ἐνταῦθα
 δοξολογούμενον κύριον τοῦ θεοῦ
 τοῦ νομοθετήσαντος ἐν τῇ ἐρήμῳ· σὺ δέ, κύριε, οὗ τὴν
 βασιλείαν θεσπίζομεν, αὐτὸς ὢν τυγχάνεις ὁ καὶ τῷ ἐκ
 περιτομῆς λαῷ κρίσιν καὶ
 δικαιοσύνην διαταξάμενος· καὶ διὰ τὴν δοθεῖσαν
 αὐτοῖς νομοθεσίαν δικαιώματα καὶ κρίματα περιέχει. σὺ δὲ αὐτὸς καὶ εὐθύτητας ἡτοίμασας κατὰ τὸν τῆς ἀνταποδόσεως
 καιρὸν ἀποδοθησομένας τοῖς φυλάσσουσι τὴν κρίσιν καὶ τὴν δικαιοσύνην.

Μωσῆς καὶ Ἀαρὼν ἐν τοῖς ἱερεῦσιν αὐτοῦ, 
 καὶ Σαμουὴλ ἐν τοῖς ἐπικαλουμένοις τὸ ὄνομα αὐτοῦ. 
 ἐπεκαλοῦντο τὸν κύριον, καὶ αὐτὸς ἐπήκουσεν αὐτῶν, 
 ἐν στύλῳ νεφέλης ἐλάλει πρὸς αὐτούς· 
 ἐφύλασσον τὰ μαρτύρια αὐτοῦ 
 καὶ τὰ προστάγματα, ἃ ἔδωκεν αὐτοῖς. 
 
 
 
 Εἰ ἐπιστεύετε Μωσεῖ, ἐπιστεύετε ἂν ἐμοί, ὁ
 σωτῆρ καὶ κύριος ἔλεγεν, περὶ γὰρ ἐμοῦ ἐκεῖνος
 ἔγραψεν. τῆς οὖν αὐτῆς ἔχεται διανοίας καὶ τὰ
 προκείμενα· τοῦτον γὰρ τὸν
 κύριον, καὶ οὐχ’ ἕτερον, φησίν, τὸν ἐν τῷ
 παρόντι θεολογούμενον καὶ Μωσῆς καὶ
 Ἀαρὼν καὶ Σαμουὴλ καὶ εἴ τις ἕτερος εἴτε
 προφητῶν εἴτε ἱερέων ἐπεκαλοῦντο. 
 
 Καὶ οὗτος ἦν αὐτοῖς ὁ τοῦ θεοῦ λόγος καὶ νῦν ἐπὶ πάντας τοὺς λαοὺς ὑψηλὸς 
 ὑπάρχων καὶ παρὰ πᾶσι τοῖς ἔθνεσι δοξαζόμενος, ὁ κἀκείνων
 εἰσακούων καὶ λαλῶν αὐτοῖς ἐν στύλῳ νεφέλης. 
 
 Οὐκ ἄλλως δὲ τῆς τοσαύτης ἔτυχον ἀξίας οἱ δηλωθέντες, εἰ μὴ
 ὅτι 
 
 ἐφύλαττον τὰ μαρτύρια αὐτοῦ, 
 καὶ τὸ πρόσταγμα ὃ ἔδωκεν αὐτοῖς. 
 
 
 Ὥσπερ οὖν καὶ ἡμῖν διὰ τῆς καινῆς διαθήκης ὁ αὐτὸς προστάγματα καὶ ἐντολὰς καὶ μαρτύρια ἔδωκεν, ἅπερ, εἰ φυλάττοιμεν , τῶν ἴσων καὶ αὐτοὶ
 καταξιωθησόμεθα.

Kύριε ὁ θεὸς ἡμῶν, σὺ ἐπήκουες αὐτῶν· 
 ὁ θεός, σὺ εὐίλατος ἐγίνου αὐτοῖς 
 καὶ ἐκδικῶν ἐπὶ πάντα τὰ ἐπιτηδεύματα αὐτῶν. 
 
 
 
 Σὺ ὁ ἡμέτερος κύριος καὶ θεός · λέγει δὲ ὁ τῶν ἐθνῶν βασιλεὺς αὐτὸς ἦσθα
 ὁ καὶ τῶν ἀμφὶ Μωσέα καὶ Ἀαρὼν ὑπακούων. εἰ δὲ καί τισιν
 ἀσθενείαις περιέπιπτον ὡς ἄνθρωποι οἱ δεδηλωμένοι, σὺ ὡς παναγάθου πατρὸς πανάγαθος
 υἱὸς ἵλεως αὐτοῖς ἐγίνου 
 συγγνώμην νέμων τῇ θνητῇ ἀσθενείᾳ. 
 Ἀλλὰ καὶ ἐκδικῶν ἐπὶ πάντα τὰ
 ἐπιτηδεύματα ἐπαίδευες αὐτούς, ἐν οἷς παιδείας
 ἐδέοντο, ὥσπερ τὸν Ἀαρὼν ἐπὶ τῇ μοσχοποιΐᾳ καὶ τὸν Μωσῆν
 ἐπὶ τῇ ἀπιστίᾳ τοῦ ὕδατος τῆς ἀντιλογίας. 
 Ταῦτ’ οὖν καὶ ἡμεῖς ἀναγκαίως ἀναφέροντες τῇ μνήμῃ παιδευόμεθα , ὅτι καὶ ἡμῶν
 ἐπακούσεται μὲν φυλαττόντων τὰ
 μαρτύρια καὶ τὰ προστάγματα αὐτοῦ ἵλεως ἡμῖν γενόμενος, ἐν οἷς ἂν δεοίμεθα τοῦ ἐλέους αὐτοῦ·
 μετελεύσεται δὲ καὶ ἡμᾶς καὶ παιδεύσει κατὰ τὸ δικαιότατον, εἴποτε παιδείας
 καὶ τιμωρίας δεοίμεθα.

Ὑψοῦτε κύριον τὸν θεὸν ἡμῶν 
 καὶ προσκυνεῖτε εἰς ὄρος ἅγιον αὐτοῦ, 
 ὅτι ἅγιος κύριος ὁ θεὸς ἡμῶν. 
 
 
 Μηδὲν ταπεινόν, φησίν, καὶ ἀνθρώπινον περὶ τοῦ κυρίου
 φρονεῖτε, ἀλλ’ ὑψοῦτε αὐτὸν
 ὑψηλὰ περὶ αὐτοῦ δοξάζοντες. 
 Καὶ γὰρ κύριος ἐστὶν ὡς δούλων
 δεσπότης, ἀλλὰ καὶ θεὸς ἡμῶν 
 αὐτὸς τυγχάνει, ἅτε ποιητὴς ἡμῶν καὶ πλάστης γεγενημένος. 
 Τοιαῦτα δὲ περὶ αὐτοῦ διανοούμενοι προσκυνεῖτε εἰς ὄρος ἅγιον αὐτοῦ· ὅπερ ὄρος ἡγίασται ὑπὸ τοῦ κυρίου τοῦ ἐν αὐτῷ κατοικούντος·
 εἴη δ´ ἂν τοῦτο ἡ τοῦ θεοῦ ἐκκλησία. 
 Καὶ περὶ οὗ εἴρηται· προσεληλύθατε Σιὼν ὄρει καὶ
 πόλει θεοῦ ζῶντος Ἱερουσαλὴμ ἐπουρανίῳ, καλεῖ
 τοιγαροῦν καὶ νῦν ἡμᾶς ὁ λόγος σπεύδειν ἐπὶ τὴν τῶν οὐρανῶν
 βασιλείαν καὶ ἐπὶ τὸ ὄρος αὐτοῦ 
 τὸ ἐπουράνιον.

Ψαλμὸς εἰς ἐξομολόγησιν. 
 Ἀλαλάξατε τῷ κυρίῳ, πᾶσα ἡ γῆ, 
 δουλεύσατε τῷ κυρίῳ ἐν εὐφροσύνῃ, 
 εἰσέλθατε ἐνώπιον αὐτοῦ ἐν ἀγαλλιάσει. 
 
 
 
 Πᾶσα ἡ γῆ , τουτέστι πάντα τὰ
 ἐπὶ τῆς γῆς ἔθνη. καὶ διὰ τούτων κέκληται τῶν προτέρων
 ἁμαρτημάτων ἐπ’ ἐξομολόγησιν, 
 ἐν οἷς ἐκαλινδοῦντο ὅτε τῇ εἰδωλολατρείᾳ προσείχοντο πλάνῃ.
 διὸ ἐπιγέγραπται· ψαλμός εἰς
 ἐξομολόγησιν. 
 
 
 ... 
 
 
 Εἰσέλθετε εἰς τὰς πύλας αὐτοῦ ἐν ἐξομολογήσει, 
 
 
 καὶ πάλιν· 
 
 ἐξομολογεῖσθε αὐτῷ αἰνεῖτε τὸ ὄνομα αὐτοῦ. 
 
 
 Προτρέπει δὲ αῤχόμενος ὁ λόγος ἥκειν καὶ σπεύδειν διὰ τῶν
 χρηστοτέρων φωνῶν παρορμῶν ἡμᾶς ἐπὶ τὴν ἄφιξιν. διό φησιν·
 πάντα τὰ ἔθνη τὰ ἐπὶ γῆς , 
 
 δουλεύσατε τῷ κυρίῳ ἐν ἐυφροσύνῃ 
 
 
 καὶ ἀγαλλιάσει. μὴ γὰρ
 σκυθρωπὴν εἶναι φησὶν ἡγεῖσθαι τὴν δουλείαν αὐτοῦ, μηδὲ
 λυπηρὰν καὶ ἐπίπονον· μεστὴ γάρ ἐστιν ἀγαλλιάσεως καὶ εὐφροσύνης. 
 
 Πρότερον δὲ ἀλαλάξατε τῷ κυρίῳ 
 ἐπὶ τῇ κατὰ τῶν ἐχθρῶν καὶ πολεμίων νίκῃ, οὓς τροπωσάμενος
 καὶ ἀπελάσας, ὑποχείριον πεποίηται πᾶσαν τὴν πάλαι ὑπ’
 αὐτῶν κρατουμένην γῆν. ἐπὰν δὲ θεολογοῦντες τὸν κύριον
 ἀλαλάξητε αὐτῷ μακαριοποιὸν
 ἀλαλαγμὸν κατὰ τό· 
 
 μακάριος ὁ λαὸς ὁ γινώσκων ἀλαλαγμόν. 
 
 
 Τηνικαῦτα δουλεύσατε τῷ κυρίῳ 
 μετὰ πάσης εὐφροσύνης 
 ὑποβάλλοντες ἑαυτοὺς τῷ αὐτῷ ζυγῷ. ὅμοιον γάρ ἐστι τὸ
 δουλεύειν αὐτῷ τῷ δουλεύειν φωτὶ καὶ δουλεύειν ζωῇ
 καὶ ἀληθείᾳ, καὶ δικαιοσύνῃ καὶ ἁγιασμῷ,
 καὶ πάσαις ταῖς ἀρεταῖς· πάντα γὰρ ταῦτά ἐστιν ὁ
 κύριος. 
 Ἐπειδ´ ἂν δὲ ἑαυτοῖς συνειδῆτε τὴν ἀγαθὴν ταύτην δουλείαν
 εἰληφόσι θαρροῦντες ἤδη πρόσι τε καὶ εἴσι τε ἐνώπιον αὐτοῦ ἐν ἀγαλλιάσει. εἰ δέ
 τις μὴ δουλεύοι αὐτῷ ἐν εὐφροσύνῃ, μὴ τολμάτω προσιέναι
 ἐνώπιον αὐτοῦ ἀνίπτοις ποσὶ
 παραβάλλων εἰς τὴν ἐκκλησίαν αὐτοῦ.

Γνῶτε, ὅτι κύριος, αὐτός ἐστιν ὁ θεός, 
 αὐτὸς ἐποίησεν ἡμᾶς καὶ οὐχ ἡμεῖς. 
 
 
 Ὅταν γὰρ γνῶμεν, ὅτι αὐτὸς θεός ἐστιν,
 αὐτὸς ὁ κύριος, τὸ τηνικάδε δι’ αὐτοῦ τοῦ
 γινώσκειν ἐνώπιον αὐτοῦ
 εἰσεληλυθότες καὶ ποιητὴν ἑαυτῶν ὁμολογήσομεν
 αὐτόν. 
 Ἐπενήνεκται γὰρ τό· 
 
 αὐτὸς ἐποίησεν ἡμᾶς καὶ οὐχ ἡμεῖς. 
 
 
 Οὐ γὰρ ἡμεῖς ἑαυτοὺς ποιοῦμεν, κἂν αἴτιοι δοκῶμεν τυγχάνειν
 τῆς τῶν παίδων γενέσεως. ἐκ πατρὸς γοὖν καὶ μητρὸς
 γενόμενος Δαυὶδ καὶ Ἰὼβ ἑκάτεροι· 
 
 αἱ χεῖρές σου ἐποίησάν με καὶ ἔπλασάν με, 
 
 καὶ πρὸς Ἱερεμίαν δὲ ὁ θεὸς αὐτός· πρὸ τοῦ σε
 πλασθῆναι ἐν κοιλίᾳ ἐπίσταμαί σε· καὶ πρὸ τοῦ σε
 ἐξελθεῖν ἐκ μήτρας, ἡγίακά σε. 
 
 Τῇ γοὖν διὰ τὸ σφάλλεσθαι λεγούσῃ τῷ ἀνδρί· ἢ δός
 μοι τέκνα, εἰ δὲ μή, ἀπόκτεινόν με, 
 ἐκλπληκτικώτατος σοφὸς ὢν ὁ ἀνὴρ δογματικῶς ἐπιτιμῶν·
 μὴ ἀντὶ θεοῦ σοι εἰμί, ἔφη, ὃς
 ἐστέρησέ σε καρπὸν κοιλίας. 
 
 Δύναται δὲ καὶ οὕτως νοεῖσθαι· αὐτός, πρὸς ὃν εἰσερχόμεθα, ἐποίησεν ἡμᾶς καὶ οὐχ ἡμεῖς τῶν κυρίων ὄντων
 ἐσμέν. οὐ γὰρ ἄνευ δημιουργοῦ τυγχάνομεν, οὔτ’ ἀγέννητοι,
 οὔτ’ ἐκ ταυτομάτου ὕπαρξιν ἔχοντες. ἐπεὶ οὖν αὐτὸς ἡμᾶς πεποίηκε, καὶ τὸ εἶναι
 ὑπ’ αὐτοῦ ἔχομεν, εἰσέλθωμεν ἐνώπιον
 αὐτοῦ. οὕτω γὰρ καὶ τὸ εὖ εἶναι περιέσται ἡμῖν. 
 Ὁ δὲ Σύμμαχός φησιν· 
 
 
 αὐτὸς ἐποίησεν ἡμᾶς οὐκ ὄντας·
 
 
 
 ἡμεῖς δὲ λαὸς αὐτοῦ καὶ πρόβατα
 νομῆς αὐτοῦ. 
 
 
 
 Ἤτοι τῆς χειρὸς αὐτοῦ πᾶν τὸ ἀνθρώπειον γένος αὐτοῦ ἐστιν·
 ἀλλ´ οἱ μὲν ὡς λαὸς αὐτοῦ 
 οἱ κρείττους, οἱ δὲ ὡς πρόβατα
 νομῆς αὐτοῦ οἱ ὑποβεβηκότες. πλὴν ἀλλὰ πάντων
 θεὸς ὢν καὶ ποιητὴς πάντας καλεῖ καὶ ἐξοικειοῦται.
 ἀνθρώπους γὰρ καὶ κτήνη σώζει ὁ θεός· τοὺς μὲν ὡς λαὸν αὐτοῦ , τὰ δὲ ὡς πρόβατα νομῆς αὐτοῦ.

Εἰσέλθατε εἰς τὰς πύλας αὐτοῦ ἐν ἐξομολογήσει, 
 εἰς τὰς αὐλὰς αὐτοῦ ἐν ὕμνοις· 
 ἐξομολογεῖσθε αὐτῷ, αἰνεῖτε τὸ ὄνομα αὐτοῦ. 
 
 
 Μνημονεύετε, φησί, τῶν κακῶν, ἐν οἷς πρότερον ἐξητάζεσθε,
 ὅτε μακρὰν ἐτυγχάνετε τοῦ κυρίου ὑφ’ ἑτέροις δεσπόταις
 πονηροῖς ἀγόμενοι· ὡς περιρραντηρίῳ χρώμενοι τῇ τῶν
 προτέρων ἀσεβημάτων ὁμολογίᾳ εἴσιτε εἰς
 τὰς πύλας αὐτοῦ θαρροῦντες, ὅτι μετὰ τὰς πύλας, τουτέστι μετὰ τὰς ἀρχὰς
 καὶ τὰς πρώτας εἰσόδους τῆς τοῦ θεοῦ δουλείας, εἰς τὰ
 ἐνδότατα παρελθόντες οὐκέτι χρήσεσθε τῇ ἐξομολογήσει, ἀλλ’ ὕμνοις λοιπὸν τοῖς εἰς αὐτὸν σχολάσετε. διὸ
 πρῶτον μὲν εἴρηται· 
 
 εἰσέλθετε εἰς τὰς πύλας αὐτοῦ ἐν ἐξομολογήσει, 
 
 
 δεύτερον δέ· 
 
 εἰς τὰς αὐλὰς αὐτοῦ ἐν ὕμνοις.

Ὅτι χρηστὸς κύριος, εἰς τὸν αἰῶνα τὸ ἔλεος αὐτοῦ, 
 καὶ ἕως γενεᾶς καὶ γενεᾶς ἡ ἀλήθεια αὐτοῦ. 
 
 
 Tὰ μὲν τῶν ὕμνων, φησίν,
 τετηρήσθω εἰς καιρόν· χρήσεσθε γὰρ ὕμνοις, ἐπὰν εἰς τὰς
 αὐλὰς τοῦ κυρίου εἰσελθεῖν καταξιωθῆτε. πῶς δ’ ἐν ταῖς πύλαις εἰσελθόντες μὴ
 διαλιμπάνετε ἐξομολογούμενοι 
 καὶ αἰνοῦντες τὸ ὄνομα αὐτοῦ· 
 ἀλλὰ πρῶτον ἐξομολογεῖσθε αὐτῷ 
 ὡς ἰατρῷ τὰ τῆς ψυχῆς ἀπογυμνοῦντες τραύματα διὰ τῆς
 ὁμολογίας τῶν ἁμαρτημάτων· θαρροῦντες δὲ τοῦτο τὸ δόγμα
 πράττετε ἀληθὲς περὶ αὐτοῦ μαθόντες, ὅτι χρηστός ἐστι καὶ εἰς
 τὸν αἰῶνα τὸ ἔλεος αὐτοῦ. ταῦτα δὲ αὐτοῦ τὰ
 σωτηρία μαθήματα τὰ περὶ ἐξομολογήσεως καὶ τὰ περὶ
 χρηστότητος καὶ ἐλέους κυρίου εἰς πάντα τὸν χρόνον
 ἀπαγγελέσθω καὶ ἐν πάσῃ γενεᾷ καὶ
 γενεᾷ· ἀληθείας γὰρ γέμουσιν οἱ λόγοι αὐτοῦ.

Τῷ Δαυὶδ ψαλμός. 
 Ἔλεος καὶ κρίσιν ᾄσομαί σοι, κύριε· 
 ψαλῶ καὶ συνήσω ἐν ὁδῷ ἀμώμῳ· πότε ἥξεις πρός με; 
 
 
 Ἤτοι τὸν σὸν ἔλεον καὶ τὴν σὴν
 κρίσιν ᾄσομαι , τὸν αὐτὸν
 τρόπον διεξιὼν, καθ’ ὃν πέφυκας, οὐ πρῶτον κρίνειν, ἔπειτα
 ἐλεεῖν, ἀλλὰ πρῶτον ἐλεεῖν, ἔπειτα κρίνειν καὶ μετὰ
 φιλανθρωπίας καὶ ἐλέους ποιεῖσθαι τὰς ἀποφάσεις· ἢ ἐγὼ
 αὐτὸς ἔλεος ποιῶν καὶ κρίσιν ἐπὶ τοῖς πλησίον θαρρῶ
 παριέναι ἐπὶ τῷ ᾄδειν σοι καὶ
 ψάλλειν. 
 
 Συνιεὶς γοῦν, ὅπως χρὴ τοῦτο ποιεῖν, τὰς ἐμαυτοῦ ὁδοὺς ἀμώμως καὶ ἀμέμπτως φυλάττω
 πεπεισμένος τοῦτον τὸν τρόπον ἀρεσκόντως σοι δι’ ἔργων
 ἀγαθῶν ψάλλειν . 
 Λοιπὸν οὖν ἧκε πρὸς μέ, ὦ
 κύριε, ἕτοιμον εὑρήσων παρ’ ἐμοὶ μονήν·
 ἐπειδήπερ πάντα μοι τὰ καλὰ παρεσκεύασται, περιμένοντι,
 πότε ἥξεις πρὸς μέ.

Διεπορευόμην ἐν ἀκακίᾳ καρδίας μου ἐν μέσῳ τοῦ οἴκου
 μου. 
 οὐ προεθέμην πρὸ ὀφθαλμῶν μου πρᾶγμα παράνομον, 
 ποιοῦντας παραβάσεις ἐμίσησα· 
 οὐκ ἐκολλήθη μοι καρδία σκαμβή, 
 ἐκκλίνοντος ἀπ’ ἐμοῦ τοῦ πονηροῦ οὐκ ἐγίνωσκον. 
 
 
 Οἱ μὲν πολλοὶ τῶν ἀνθρώπων σχηματιζόμενοι κατὰ τὰς ἀγορὰς
 σεμνοὶ φαίνονται καὶ ἐπιεικεῖς, ἐν δὲ ταῖς ἑαυτῶν οἰκίαις
 οὐκέτι κρύπτοντες τὸν ἑαυτῶν τρόπον ἐλέγχονται φαῦλοί τινες
 ὄντες· ἐγὼ δὲ 
 
 διεπορευόμην ἐν ἀκακίᾳ καρδίας μου ἐν μέσῳ τοῦ οἴκου
 μου, 
 
 
 οὐκ ἔχων ἔσωθεν ἐκ τῆς καρδίας ἐξιόντας διαλογισμοὺς
 πονηρούς. οὐδὲ πώποτε γοῦν κατὰ προαίρεσίν τι ἥμαρτον· εἰ
 δὲ καί τι συνέβη ἀνθρώπινον, ἀλλ’ οὐ προθεμένου μου τοῦτο
 ἐγίνετο. 
 Οὕτω δ’ ἐμαυτὸν ἐφύλαττον τοῦ παραβαίνειν τί τῶν σῶν ἐντολῶν, ὥστε καὶ οὓς
 ἑώρων ποιοῦντας παραβάσεις 
 ἐμίσουν ἐκτρεπόμενος ὡς ἀσεβεῖς· εἰδὼς δέ, ὅτι ὁ κολλώμενος δικαίῳ δίκαιος ἔσται, 
 πάντα διάστροφον καὶ σκαμβὸν 
 ἄνδρα παρητούμην συνάπτεσθαί μοι καὶ κολλᾶσθαί μοι· οὕτω δέ
 μου διακειμένου, εἴ τις τῶν πονηρῶν ἐξέκλινεν ἐκτρεπόμενος
 τὴν πρός με φιλίαν, οὐ πρὸ σὲ ποιούμην οὐδ´ ἐγίνωσκον, οὐδὲ
 χωρισμὸν ὑπελάμβανον τὸν τοιοῦτον χωρισμόν, οὕτως
 εὐκαταφρόνητόν μοι ἦν λίαν ὁ τὴν κακίαν ἀναιρούμενος.

Τὸν καταλαλοῦντα λάθρᾳ τοῦ πλησίον αὐτοῦ, τοῦτον
 ἐξεδίωκον. 
 
 
 Ὁ σπουδαῖος ἐν παντὶ τῷ παρρησίαν ἔχειν ἀγαπῶν, ὥσπερ τὰ
 λάθρᾳ δρώμενα τῷ αἰσχύνης
 εἶναι ἄξια, παραιτεῖται· οὕτω καὶ τὸ λέγειν ἢ ἀκούειν κατά
 τινος κρύβδην οὐκ ἀνέχεται. 
 Κακοήθους γοὖν καὶ ἀνελευθέρου τὸ πράγμα· ἐπήρτηται γὰρ καὶ
 κίνδυνος μέγας τῷ πράγματι τῆς γραφῆς λεγούσης· μὴ
 ἀγάπα καταλαλεῖν, ἵνα μὴ ἐξαρθῇς· καὶ Ἰάκωβος
 δὲ λέγει· μὴ καταλαλεῖτε ἀλλήλων, ἀδελφοὶ, ἵνα μὴ
 ὑπὸ κρίσιν πέσητε. ὁ καταλαλῶν τοῦ ἀδελφοῦ, καταλαλεῖ
 νόμου καὶ κρίνει νόμον· ἀλλὰ καὶ Πέτρος
 προσφωνεῖ· διὸ ἀποθέμενοι πᾶσαν καταλαλιάν. 
 
 Τί δ’ ἐστι τὸ καταλαλεῖν ὡς ἐν
 τύπῳ καὶ ὑπογραφικῷ λόγῳ παραδοτέον; οὐ τὸ ὁπωσοῦν λέγειν
 περί τινος καὶ λάθρᾳ ἐκείνου
 καταλαλεῖν ἐστι· πολλάκις
 γοῦν ἀγορεύομέν τινα κακῶς ἀπόντα, οὐ καταλαλεῖν αὐτοῦ βουλόμενοι, ἀλλὰ λυπούμενοι
 διὰ τὸ εἶναι αὐτὸν τοιοῦτον· πειρώμεθα δὲ λέγειν τὰ περὶ
 αὐτοῦ τοῖς ὡσαύτως ἡμῖν κηδομένοις αὐτοῦ καὶ φροντίζουσιν
 ἀπὸ διαθέσεως φιλικῆς. ὁ οὖν οὕτω λέγων κατὰ ἀπόντος οὐ
 κατάλαλός ἐστιν, ἀλλ’ ὁ
 σπουδὴν ἔχων σὺν ἡδονῇ κατ’ ἐκείνου λέγειν, οὐκ ἀχθόμενος
 ἐπὶ τῷ τοιαῦτα ἐκεῖνον πεποιηκέναι, ἀλλὰ καὶ χαίρων. 
 Λέγει γοῦν ἐκείνοις τὰ περὶ αὐτοῦ τοῖς μισοῦσιν αὐτὸν ἐκ
 τοῦ εἶναι τοιοῦτον καὶ φανερῶσαι δυναμένοις δι’ ἀπαγγελίας
 ἑτέροις πλείοσι τὰ περὶ αὐτοῦ. οὗτος οὖν κακηγορῶν, καὶ
 ἐπιτείνει καὶ αὐξάνει τῷ λόγῳ τὰ κατ’ ἐκείνου πλέον ἢ
 πεπραγμένα ἐστὶν ἀπαγγέλων αὐτά. 
 Τί δὲ βούλεται προσκείμενον τὸ λάθρᾳ φανεροῦ ὄντος, ὅτι πᾶσα καταλαλιὰ λάθρᾳ γίνεται; ἤτοι οὖν
 αὐτὸ τοῦτο τὸ λάθρᾳ κατά τινος
 λέγειν καταλαλεῖν ἐστιν, ὡς
 ὁμοίως λέγεσθαι τῷ πάντα τὸν ἁμαρτάνοντα κακῶς ἁμαρτάνειν
 (οὐ γὰρ ὡς ὄντος καλῶς ἁμαρτάνειν πρόσκειται τὸ κακῶς, ἀλλ’
 ἀυτοῦ τοῦ ἁμαρτάνειν ὄντος κακοῦ). εἰ δὲ τὸ λάθρᾳ διαφορὰν ποιεῖ, διαιρετέον
 οὕτω τὸν λόγον τῶν κακηγορούντων τινάς· οἱ μὲν κατὰ
 πρόσωπον παρόντας κακηγοροῦσιν, λοίδοροι δὲ οὗτοι καὶ
 ὑβρισταὶ συνήθως καλοῦνται· ὅμως οὖν τῷ κατά τινος λέγειν
 κατάλαλοι εἶεν· οἱ δὲ λάθρᾳ καὶ
 ἀπόντων τῶν κακηγορουμένων λέγουσι κατ’ αὐτῶν, οὗτοι λάθρᾳ τῶν πλησίον κατηγοροῦσιν· τὸν
 ταύτην ἔχοντα τὴν ἕξιν ἐκδιώκειν ὁ ἅγιος λέγει, οὐ τοὺς εἰς πρόσωπον
 διαλοιδορουμένους. 
 Ἐκεῖνος γάρ, καθ’ οὗ αἱ βλασφημίαι ἢ παρὼν ἀπολογήσεται, ἢ
 ἐλεγχθεὶς ἐπὶ τῷ τοιοῦτος εἶναι, αἰσχυνθήσεται· δυνατὸν
 ἀντιδιαστέλλεσθαι τὴν λάθρᾳ 
 γινομένην καταλαλιὰν πρὸς τὴν
 κατηγορίαν τὴν ἐπὶ κριτῶν γινομένην· καὶ γὰρ αὕτη τῷ γένει
 καταλαλιά , ἀλλ’ οὐ λάθρᾳ γινομένη.

Ὑπερηφάνῳ ὀφθαλμῷ καὶ ἀπλήστῳ καρδίᾳ, τούτῳ οὐ
 συνήσθιον. 
 
 
 Εἰ καὶ πάντας καὶ αὐτοὺς τοὺς ἐχθροὺς ὁ σπουδαῖος ἀγαπᾷ,
 ἀλλὰ κεκριμένως καὶ λελογισμένως πάντα πράττων τὴν πρὸς
 πάντας ἀγάπην διαστελλόμενος, ἀπρόσκοπος καὶ ἀσκανδάλιστος
 εἶναι σπεύδει. ἀγαπᾷ οὖν τοὺς ἐχθροὺς οὐχ ὁμοτράπεζος, οὐχ
 ὁμοδίαιτος αὐτοῖς γινόμενος· ἔβλαπτε γὰρ ἂν καὶ ἐσκανδάλιζε
 τοὺς ὁρῶντας. ἀλλὰ πάντα πράττει, πρὸς τὸν ἐχθρόν, ἃ
 συντείνει πρὸς φιλοποίησιν· σπεύδει γοὖν ὅση δύναμις αὐτῷ
 τὸν ὑπερήφανον εἰς ἀτυφίαν
 προτρέψασθαι καὶ τὸν ἄπληστον τῇ
 καρδίᾳ ὀλιγοδείαν καὶ τὸ ἀρκεῖσθαι τοῖς
 παροῦσιν. 
 Ἀλλ’ οὐχ ὁμοτράπεζος αὐτῶν ἔσται ἀκμὴν οὖσι τοιούτοις·
 μέγιστον γὰρ πρόσκομμα τοῖς ἀσθενέσι καὶ τοῖς ἔτι
 καταδέεσιν οὖσιν ἐν τῷ χριστιανισμῷ φέρει, ὅταν ὁ
 ὑπεραναβεβηκὼς ἐν τῷ χριστιανισμῷ συνδιατρίβη ἢ
 συνευωχεῖται φαύλοις. νομίσαντες γὰρ οἱ ἐπιπολαιότεροι
 ἀδιάφορον τὸ πράγμα, οὐ παραιτήσονται συνεῖναι κακοῖς, ἐξ
 οὗ συμβήσεται αὐτοὺς βλαβῆναι. 
 Ἀλλὰ καὶ ὁ δοκῶν τέλειος εἶναι, κακὴν ὑπόνοιαν παράσχη
 ὁρῶμενος συνεσθίων φαύλοις ὡς
 καὶ αὐτὸς συνεσθίων καὶ
 ἡδόμενος ἐπ’ αὐτοῖς. 
 Ταῦτα μὲν ὡς πρὸς λέξιν. ἐπειδὴ δέ ἐστὶ καὶ πνευματικῶς
 τρέφεσθαι μεταλαμβάνοντα τῶν τῆς ἀληθείας δογμάτων·
 ἐντρεφόμενος γάρ, φησίν, τοῖς λόγοις τῆς ἀληθείας τὸ συνεσθίειν, τὸ συμφαγεῖν λόγων
 μυστικῶν ἐστι μεταδοῦναι· ἀλλ’ οὐ πᾶσι μεταδιδόναι δεῖ σῶν
 σεμνῶν καὶ θείων μαθημάτων, ἀλλ’ ἢ μόνοις τοῖς ἀγαθοῖς
 συνεσθίειν δεῖ, ἀλλ’ οὐ
 βασκάνῳ, τουτέστι φαύλῳ καὶ φθονερῷ ἀνδρί· οὐ δὲ γὰρ τῶν
 αὐτοῦ καὶ πρὸς αὐτοῦ διδομένων τροφὼν μεταλαμβάνειν
 προσήκει βλαβερῶν οὐσῶν· οὖδ´ αὐτῶν ἡμετέρων μεταδοτέον
 αὐτῷ, ὅπως μὴ τὸ ἅγιον τοῖς κυσὶ δῶμεν. 
 
 Ἐπεὶ οὖν δέδεικται, μὴ ὅσιον εἶναι τὸ πᾶσι κοινωνεῖν τῶν
 πνευματικῶν τροφῶν, εἰκότως ὁ ἅγιος τοῖς ὑπερήφανον ὀφθαλμὸν ἔχουσι δι’
 αὐθάδειαν καὶ ἀλαζονείαν καὶ ἄπληστον
 καρδίαν διὰ τὸ ἀπληρώτῳ ἐπιθυμίᾳ ἀγαπᾶν
 ἀργύριον, ἐφ’ ᾧ συμβαίνει πλεονεκτεῖν καὶ ἀποστερεῖν,
 οὐ συνεσθίει. 
 
 Ἐπειδὴ δὲ ὀφθαλμὸν ἐνταῦθα
 ὑπερήφανον εἶπεν, οὐχ οἱόντε
 δὲ κατὰ τὸ ῥητὸν ὀφθαλμῷ
 συνεσθίειν · ἀνθρώποις γὰρ συνεστιώμεθα . 
 Μήποτε ἀλλιγορικώτερος ὀφθαλμὸς
 ὑπερήφανός ἐστι νοῦς ἠσκημένος διορατικῶς τὰ τῆς
 πεπλανημένης καὶ ψευδωνύμου γνώμης. 
 Eὑρεῖν γοῦν ἐστι τοὺς τοιούτους μεγάλα φρονοῦντας καὶ
 φρυαττομένους, ὡς ἆρα εἶεν διορατικοί· οὗτοι δὲ καὶ ἄπληστοι τὴν καρδίαν εἰσὶ διὰ τὸ
 ἀπλήρωτον τῆς ὀρέξεως οὐκ ἔχοντες τὰ ἐκπληρώματα τοῦ Ἰησοῦ
 διδόμενα μαθήματα. τοῖς τοιούτοις οὖν οὐδὲ μεταδοτέον
 λόγοῦ, οὐδὲ δεκτέον τί ἢ ληπτέον παρ’ αὐτῶν.

Οἱ ὀφθαλμοί μου ἐπὶ τοὺς πιστοὺς τῆς γῆς τοῦ
 συγκαθῆσθαι αὐτοὺς μετ’ ἐμοῦ. 
 
 
 Ἀποστρέφων, φησίν, τοὺς ὀφθαλμούς
 μου, ἀφ´ ὧν ὁ ὑπερήφανος ὁρᾶν θέλει, ἔχω αὐτοὺς ἐπὶ τοὺς
 πιστοὺς τῆς γῆς τοὺς ἔτι ἐπὶ τῆς γῆς διατρίβοντας, ὅπως σὺν
 ἐμοὶ καθήμενοι διασκέπτονται τὰ συντείνοντα πρὸς εὐσέβειαν·
 ἢ τοὺς ὀφθαλμοὺς ἔχω ἐπὶ τοὺς
 ἐμοῦ τελειοτέρους, ἵν’ ὁρῶν αὐτῶν τὸν βίον καὶ τὴν ἄλλην
 ἀγωγὴν ὠφεληθῶ παρ’ αὐτῶν. 
 Ἢ τό· συγκαθῆσθαι μετ´ ἐμοῦ, 
 εἰς τὸν μέλλοντα αἰῶνα ἀνακτέον βεβαίας καὶ ἀκινήτου τότε
 ἀποδοθησομένης τοῖς ἀπεντεῦθεν συνεγερθεῖσι Χριστῷ καὶ
 συγκαθεζομένοις αὐτῷ ἐν τοῖς ἐπουρανίοις.

Πορευόμενος ἐν ὁδῷ ἀμώμῳ, οὗτός μοι ἐλειτούργει. 
 
 
 Τῷ ἁγίῳ κυρίως ἀληθῶς συντείνοντι πρὸς τελειότητα βίου
 λειτουργήσει ὁ ἐν ὁδῷ ἀμώμῳ
 πορευόμενος· αὐτὸς μὲν γὰρ ὁ λειτουργούμενος τελειωθεὶς ἤδη ἵδρυται, ὡς
 συγκαθῆσθαι τοῖς πιστοῖς· ὁ δὲ τούτῳ λειτουργοῦν οὔπω μὲν ἐπὶ τὸ τέρμα τῆς ἀμώμου ὁδοῦ ἔφθασεν· ἀκμὴν γὰρ
 πορεύεται ἐν αὐτῇ διὰ
 προκοπῆς σπεύδων ἐπὶ τελειότητα. 
 Οὕτως ἐλειτούργουν πορευόμενοι ἐν ὁδῷ
 ἀμώμῳ Μάρκος μὲν Πέτρῳ, Λουκᾶς δὲ καὶ Θιμόθεος
 καὶ ἕτεροι πολλοὶ τῷ σκεύει τῆς ἐκλογῆς Παύλῳ· καὶ Μωσῆς,
 Ἰησοὺς ὁ τοῦ Ναυῆ καὶ Ἐλισσαιὲ τῷ Ἠλίᾳ. τὸ γὰρ ἐπὶ τῆς
 αἰσθητῆς καὶ ἐν σωμτικοῖς ὑπηρεσίας οὐ πάντως ἀληθές·
 ἐλειτούργει δὲ τῷ Ἐλισσαιὲ
 Γιεζῆ οὐκ ἐν ὁδῷ ἀμώμῳ
 πορευόμενος , καὶ τῷ Δαυὶδ πλείους οὐκ ἐν
 ἁγιότητι μαρτυρούμενοι. 
 Καὶ οὗτος τοιγαροῦν ἐν τοῖς προκειμένοις πάντως τὸν ἐν ὁδῷ ἀμώμῳ πορευόμενον λειτουργὸν 
 εἶχεν εἰς τὰ πράγματα τῆς ἀρετῆς. ἄφρονι δέ τις κατὰ τὴν
 παροιμίαν διακόνῳ χρήσεται βελτιουμένῳ καὶ προκόψαντι, ὥστε
 οἵῳ γενέσθαι διακονεῖν τῷ σοφῷ. 
 Καὶ ἐν Παροιμίᾳ δὲ γέγραπται πάλιν· δουλεύσει δὲ ὁ
 ἄφρων φρονίμῳ, κατὰ τὴν ἔννοιαν ταύτην· οὐ γὰρ
 ὁ φρόνιμος καταδουλώσει τὸν ἄφρονα, ἀλλ’ αὐτὸς δουλεύσει
 αὐτῷ ἑκουσίως ἑαυτὸν ἐπιδούς. ὠφέλεια γὰρ μεγίστη παρέσται
 τῷ ὑπὸ σοφοῦ καὶ φρονίμου ἀρχομένῳ. διὸ καὶ ἐν εὐλογίας
 τρόπῳ εἴρηται τῷ Ἡσαῦ πρὸς τοῦ πατρός· καὶ τῷ ἀδελφῷ
 σου δουλεύσεις· τῷ γὰρ μὴ δυναμένῳ ἑαυτοῦ
 ἄρχειν εὐλόγως δίδοται ἡ πρὸς σοφὸν ἄρχοντα καὶ δεσπότην
 ὑποταγή.

Οὐ κατῴκει ἐν μέσῳ τῆς οἰκίας μου ποιῶν ὑπερηφανίαν. 
 
 
 Τῷ κατὰ θεὸν σοφῷ φροντὶς καὶ πάντας τοὺς οἰκείους καὶ
 ὑπηκόους σπουδαίους ἔχειν· ὅθεν τὸν εἰς ἐπισκοπὴν
 χειροτονούμενον βούλεται ὁ λόγος τέκνα ἔχειν πιστά. μὴ ἐν
 κατηγορίᾳ ἀσωτίας· ὁ γὰρ τοῦ ἰδίου οἴκου ἐπιμελεθεῖς
 ἐπισκόπος καὶ ἐκκλησίας ἀμέμπτον ἄρξει σὺν νόμῳ καὶ τελείῳ
 θεσμῷ. καὶ ταῦτα δὲ πάλιν κατὰ τὸ ῥητὸν ἐξεταζόμενα οὐκ
 ἔχει τὸ ἀναγκαῖον· Σαμουὴλ γοῦν υἱοὺς φαύλους εἶχε καὶ πάνυ
 ἀδίκους κριτάς· ἀλλὰ καὶ ὁ Ἰσαὰκ τὸν Ἠσαῦ οὐ σπουδαῖον
 ὄντα, ἀλλ’ ὑπερηφανίαν 
 ἐργαζόμενον· Δαυὶδ ὁ ταῦτα λέγων τὸν Ἀμνὼν ἀδελφῇ
 ἐπιμανέντα. 
 Εἰ μὴ ἄρα τίς εἴποι μὴ ἁπλῶς τὸν παρρησιαζόμενον εἰρηκέναι
 μὴ κατοικεῖν 
 ἐν τῇ οἰκίᾳ αὐτοῦ ποιοῦντα ὑπερηφανίαν, ἀλλ’ ἐν μέσῳ τῆς οἰκίας αὐτοῦ, τοῦ ἐν μέσῳ τῆκ οἰκίας κατοικοῦντος 
 πολλὴν παρρησίαν καὶ ἐλευθερίαν ἔχοντος ἐν ὄψεσι τοῦ
 δεσπότου· ὡς εἶναι τὸ λεγόμενον τοιοῦτον· εἰ καί τις ποιῶν ὑπερηφανίαν ἐν τῇ οἰκίᾳ μου
 μένοι, ἀλλ’ οὐ πρωτείων καὶ παρρησίας ἀξιοῦται παρ’ ἐμοῦ,
 ὥστε αὐτὸν ἐν μέσῳ τῆς οἰκίας
 μου τυγχάνειν καὶ παρρησιάς μετέχειν. 
 
 Ποιεῖν δ’ ὑπερηφανίαν ἐστὶ τὸ μετὰ θρασύτητος καὶ
 ἀλαζονείας ἐνεργεῖν. δηλώσει δὲ καὶ ὁ ἑξῆς στίχος οὕτως
 ἔχων.

Λαλῶν ἄδικα οὐ κατεύθυνεν ἐναντίον τῶν ὀφθαλμῶν μου. 
 
 
 Εἰπόντες κατὰ τὴν λέξιν τὰ ὑποπεσόντα καὶ πρὸς διάνοιαν
 ἐροῦμεν· οἰκία πρότερον ἐλέγετο
 ἡμῖν ἑκάστου ἡ κατὰ ἀρετὴν πολιτεία καὶ τὰ τῆς ἐν αὐτῇ τοῦ
 νοῦ διαγογῆς· ἐν ταύτῃ οὐδεὶς ποιῶν
 ὑπερηφανίαν κατοικεῖ, εὐθέως ὑπ’ ἐμοῦ
 ἐκβαλλόμενος. πάντα οὖν λογισμὸν εἰς ὑπερηφανίαν προσκαλούμενον ἐξοστρακίζων τῆς
 διανοίας μου οὐ συνεχώρουν κατοικεῖν ἐν
 μέσῳ τῆς οἰκίας μου, ἀλλ’ οὐδὲ παρέσχον τόπον τῷ
 διαβόλῳ, οὐδὲ πνεύματι τοῦ ἐξουσιάζοντος ἀναβαίνοντι ἐπ’
 ἐμὲ ἐπέτρεπον ἐν μέσῳ τῆς οἰκίας μου
 κατοικεῖν ποιοῦντι ὑπερηφανίαν. 
 
 Καὶ ἐπεὶ σοφὸς καὶ δίκαιος κριτής ἐστι πάντα κατὰ τὸν θεῖον
 νόμον ἐξετάζων, οὐδεὶς ἄδικα
 λαλῶν ἀνύειν καὶ κατευθύνειν
 ἐνώπιον αὐτοῦ δυνήσεται. μᾶλλον γὰρ
 καταδικάζεται καὶ ἐπιτιμᾶται παρὰ τοῦ ἐν παρρησίᾳ ταῦτα
 λέγοντος.

Εἰς τὰς πρωΐας ἀπέκτεννον πάντας τοὺς ἁμαρτωλοὺς τῆς
 γῆς 
 τοῦ ἐξολεθρεῦσαι ἐκ πόλεως κυρίου πάντας τοὺς
 ἐργαζομένους τὴν ἀνομίαν. 
 
 
 Πρὸς τοῖς ἐιρημένοις καὶ τοῦτό μοι ἐσπουδάζετο, τὸ ἅμα τῇ
 ἕῳ σχολάζειν τῇ πόλει τοῦ
 κυρίου, τουτέστι τῇ ἐκκλησίᾳ αὐτοῦ καὶ τῷ
 θεοσεβεῖ πολιτεύματι, διακρίνων τὲ τοὺς πειρωμένους
 ἀνίπτοις ποσὶν εἰσιέναι εἰς τὸν οἶκον τοῦ θεοῦ. διόπερ
 σχολάζων τῇ τοιαύτῃ πράξει κατὰ τοὺς ἑωθινοὺς καιροὺς καὶ
 τάς ἀπαρχάς γε τῆς ἐμαυτοῦ ζωνῆς καὶ τῶν δι’ ἡμέρας
 πραγμάτων τῷ θεῷ ἀνατιθεὶς προσεῖχον, μή τις ἀνάξιος εἰσίοι
 εἰς τὴν πόλιν τοῦ κυρίου. 
 
 Διακρίνων οὖν καὶ τοὺς βίους ἐξετάζων τῶν παραβαλλόντων εἰς
 τὸν οἶκον τοῦ θεοῦ, τοὺς μὲν ἀξίους τοῦ θεοῦ καὶ τῆς πόλεως αὐτοῦ εἰσεδεχόμην, τοὺς δὲ
 ἁμαρτολοὺς τῆς γῆς ἀπέκτενον, τουτέστιν, ἀπεδοκίμαζον καὶ
 ἀπέβαλλον τῆς μερίδος τοῦ θεοῦ· ὅπερ ἦν αὐτοῖς παντὸς
 θανάτου χεῖρον. τοῦτο δ’ ἔπραττον ὑπὲρ 
 
 τοῦ ἐξολοθρεύσαι ἐκ πόλεως κυρίου πάντας τοὺς
 ἐργαζομένους τὴν ἀνομίαν· 
 
 
 Ἤδειν γάρ, ὅτι μικρὰ ζύμη ὅλον τὸ φύραμα ζυμοῖ,
 καὶ ὅτι καλῶς εἴρηται· ἐξαιρεῖτε τὸν
 πονηρὸν ἐξ ὑμῶν αὐτῶν.