<?xml version="1.0" encoding="UTF-8"?>
<?xml-model href="https://raw.githubusercontent.com/PatristicTextArchive/Schema/master/tei-pta.rng" schematypens="http://relaxng.org/ns/structure/1.0"?><TEI xmlns="http://www.tei-c.org/ns/1.0" xml:lang="en">
   <teiHeader>
      <fileDesc>
         <titleStmt>
            <title xml:lang="la">Commentarii in Psalmos (Tom. I: Ps 1–50)</title>
            <author>
               <persName key="pta0003">Eusebius Caesariensis</persName>
            </author>
            <editor>
               <persName xml:id="BV">Barbara Villani</persName>
               <roleName>Editor</roleName>
               <orgName>Berlin-Brandenburgische Akademie der Wissenschaften</orgName>
            </editor>
            <editor>
               <persName xml:id="SK">Sergey Kim</persName>
               <roleName>Editor</roleName>
               <orgName>Berlin-Brandenburgische Akademie der Wissenschaften</orgName>
            </editor>
            <editor>
               <persName xml:id="BG">Benjamin Gleede</persName>
               <roleName>Editor</roleName>
            </editor>
            <editor>
               <persName xml:id="MC">Magali Coullet</persName>
               <roleName>Editor</roleName>
            </editor>
         </titleStmt>
         <editionStmt>
            <p>New digital critical edition. Work in progress: at the moment only text, no variants,
               only some annotation. Converted from Classical Text Editor.</p>
         </editionStmt>
         <publicationStmt>
            <authority>Berlin-Brandenburgische Akademie der Wissenschaften</authority>
            <distributor>Patristic Text Archive</distributor>
            <availability>
               <licence target="https://creativecommons.org/licenses/by-sa/4.0/">Available under a
                  Creative Commons Attribution ShareAlike 4.0 International License</licence>
            </availability>
            <date>2020</date>
            <idno type="PTA">pta0003.pta020</idno>
            <idno type="TLG">tlg2018.tlg034</idno>
            <idno type="CPG">3467</idno>
            <idno type="BHG"/>
            <idno type="Aldama"/>
            <idno type="Pinakes-Oeuvre">1514</idno>
         </publicationStmt>
         <sourceDesc>
            <listWit>
               <witness xml:id="sig1" sameAs="M235">
                  <abbr type="siglum">Βa</abbr>: Oxford Baroc 235</witness>
               <witness xml:id="sig2" sameAs="M139">
                  <abbr type="siglum">Ca</abbr>: Paris gr 139</witness>
               <witness xml:id="sig3" sameAs="M12">
                  <abbr type="siglum">Na</abbr>: Alexandrinus 11</witness>
               <witness xml:id="sig4" sameAs="M1">
                  <abbr type="siglum">Mss</abbr>: consensus codicum</witness>
               <witness xml:id="sig5" sameAs="M359ac.">
                  <abbr type="siglum">Be¹</abbr>: Monac gr 359 ante correctionem</witness>
               <witness xml:id="sig6" sameAs="M1789">
                  <abbr type="siglum">Bb</abbr>: Vat gr 1789</witness>
               <witness xml:id="sig9" sameAs="M359">
                  <abbr type="siglum">Be</abbr>: Monac gr 359</witness>
               <witness xml:id="sig11" sameAs="M8">
                  <abbr type="siglum">Wa</abbr>: Vindob theol gr 8</witness>
               <witness xml:id="sig12" sameAs="M23">
                  <abbr type="siglum">(Mi)</abbr>: Migne</witness>
               <witness xml:id="sig13" sameAs="M2">
                  <abbr type="siglum">(Pi)</abbr>: Pietra</witness>
               <witness xml:id="M342">
                  <abbr type="siglum">Xm</abbr>: Vat. gr. 342</witness>
               <witness xml:id="M341">
                  <abbr type="siglum">Xa</abbr>: Vat.gr. 341</witness>
               <witness xml:id="M1422">
                  <abbr type="siglum">Dc</abbr>: Vat. gr. 1422</witness>
               <witness xml:id="M146">
                  <abbr type="siglum">Da</abbr>: Paris. gr. 146</witness>
               <witness xml:id="M488">
                  <abbr type="siglum">Reg</abbr>: Vat. Reg. gr. 1, fol. 488v-490r</witness>
               <witness xml:id="M229">
                  <abbr type="siglum">J</abbr>: Ja, Jb und Jc übereinstimmend</witness>
            </listWit>
         </sourceDesc>
      </fileDesc>
      <encodingDesc>
         <variantEncoding method="parallel-segmentation" location="internal"/>
         <refsDecl n="CTS">
            <cRefPattern n="section|fragment" matchPattern="(.+).(.+)" replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="commentary" matchPattern="(.+)" replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*" replacementPattern="https://www.bibelwissenschaft.de/bibelstelle/$2$3,$4/$1">
               <p>Noted are references to a biblical book, chapter, verse, sc. LXX:Gn:1:1; also
                  possible: LXX:Gn:1:1-3 for a sequence of verses or LXX:Gn:1:1.3 for two verses not
                  following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa,
                  2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps,
                  Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah,
                  Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk,
                  Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm,
                  Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*" replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible:
                  LXX:Gn:1-3 for a sequence of chapters or LXX:Gn:1.3 for two chapters not following
                  each other.</p>
            </cRefPattern>
            <cRefPattern matchPattern="(.+):(.+)" replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <editorialDecl>
            <interpretation>
               <p xml:id="biblical-quotations"> Bibelzitate sind ausgezeichnet und nach den oben
                  angeführten Grundsätzen nachgewiesen. </p>
               <p xml:id="persons"> Personen sind ausgezeichnet. Biblische Personen sind mit den IDs
                  der <ref target="https://github.com/tyndale/STEPBible-Data">TIPNR - Tyndale
                     Individualised Proper Names with all References</ref>-Liste, alle übrigen
                  Personen mit den IDs der <ref target="https://lobid.org/gnd">GND</ref>
                  referenziert. </p>
            </interpretation>
            <normalization>
               <p> Angaben zur Handhabung von Großschreibung, ν-ephelkystikon, σ: οὕτως, Iota
                  subscriptum/adscriptum, Trema, Enklitika, Apostroph/Elisionen, Zahlzeichen,
                  Worttrennung, nomina sacra. </p>
            </normalization>
            <punctuation>
               <p> Angaben zur Normalisierung der Interpunktion: Setzung von Punkt, Komma,
                  Semikolon, Fragezeichen, Gedankenstrichen und Klammern </p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl> Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date notBefore="0300" notAfter="0339"/>
            <placeName ref="https://pleiades.stoa.org/places/67841">Caesarea</placeName>
         </creation>
         <textClass>
            <keywords scheme="#comphistsem">
               <term>Scholarly</term>
               <term>Commentary</term>
            </keywords>
         </textClass>
      </profileDesc>
      <revisionDesc status="preliminary-edition">
         <change when="2020-08-20" who="#AvS">Preliminary edition</change>
      </revisionDesc>
   </teiHeader>
   <text>
      <body>
         <div type="praefatio" xml:lang="deu">
            <p>Bei dem hier dargebotenen Text des eusebianischen Psalmenkommentars handelt es sich
               um einen vorläufigen Lesetext der in Arbeit befindlichen kritischen Edition, der aus
               den mit dem Classical Text Editor erstellten Dateien konvertiert wurde.</p>
         </div>
         <div type="edition" xml:lang="grc" n="urn:cts:pta:pta0003.pta020.pta-grcBibex1">
            <head>
               <title> </title>
            </head>
            <!-- Ps 1-50 -->
            <div type="textpart" subtype="commentary" n="Ps_1">
               <div type="textpart" subtype="fragment" n="1">

                  <p>Ἀνεπίγραφος καὶ ὁ πρῶτος ψαλμός ἐστι καὶ ὁ δεύτερος, ἀλλ᾿ ὁ μὲν δεύτερος οὐ
                     δέεται ἐπιγραφῆς, διότι οὐκ ἐν αἰνίγμασι τὰ περὶ Χριστοῦ, ἀλλ᾿ ἀνακεκαλυμμένως
                     προαγορεύει· ὁ δὲ πρῶτος ἠθικὴν φέρει παραίνεσιν πᾶσιν ἀνθρώποις ἁρμόζουσαν καὶ
                     οὐχ ἑνί τινι ὡρισμένως· διὸ οὐδὲ αὐτὸς ἐπιγράφεται· ἡ γὰρ ἐπιγραφὴ τότε
                     τίθεται, ὅτε πρόσωπον ὡρισμένον ὑπόκειται· ὅτε δὲ ἀόριστον εἴη τὸ πρόσωπον,
                     τότε ἡ ἐπιγραφὴ χώραν οὐκ ἔχει.</p>
               </div>
               <div type="textpart" subtype="fragment" n="2">

                  <quote type="lemma">
                     <l> Μακάριος ἀνήρ, ὃς οὐκ ἐπορεύθη ἐν βουλῇ ἀσεβῶν. </l>
                     <ref decls="#biblical" cRef="LXX:Ps:1:1a"/>
                  </quote>
                  <p> Ἐπεὶ φυσικῶς ὀρεγόμεθα πάντες τοῦ μακάριοι εἶναι τέλος ἀγαθοῦ τὸ μακάριον
                     ὁριζόμενοι, πεπλανημένως γε μὴν πολλοὶ τοῦτο μεταδιώκειν ἐν σωμάτων ἡδοναῖς
                     ἡγοῦνται πλούτους θαυμάζοντες καὶ ἀξιώματα καὶ τὰς ἐν τῷ παρόντι βίῳ τρυφάς·
                     εἰκότως ὁ λόγος ἐν τούτοις ὅθεν ἐχρῆν τὴν καταρχὴν ἐποιήσατο τῆς κατὰ θεὸν
                     ὑμνῳδίας τὸν ἀληθῶς μακάριον καὶ τέλους ἀγαθοῦ τοῦ παρὰ θεῷ ἠξιωμένον
                     ὑπογράφων. καὶ ἐνθάδε μὲν διὰ τὸ σπάνιον τῶν πάλαι πρότερον κατορθούντων ἕνα
                     τινὰ μακαρίζει· ὁ δὲ σωτὴρ ἡμῶν πλείονας ποιῶν μακαρίους πληθυντικῶς τοὺς
                     μακαρισμοὺς προφέρεται. πάντων δὲ πρῶτος αὐτὸς ἂν εἴη ὁ μακαριζόμενος· διὸ καὶ
                     ἐπ’   αὐτὸν ἀνοίσει τις τὸν παρόντα ψαλμόν, ἅτε γενόμενον ἄνδρα τῆς νύμφης
                     αὐτοῦ ἐκκλησίας· τοῦτο δὲ ἔοικεν ἡ ἑβραϊκὴ φωνὴ παριστᾶν καθ’ ἣν <quote type="lemma">μακάριος ὁ ἀνὴρ</quote> μετὰ τῆς τοῦ ἄρθρου προσθήκης εἴρηται.
                  </p>
               </div>
               <div type="textpart" subtype="fragment" n="3">

                  <quote type="lemma">
                     <l> Καὶ ἐν ὁδῷ ἁμαρτωλῶν οὐκ ἔστη </l>
                     <l> καὶ ἐπὶ καθέδρᾳ λοιμῶν οὐκ ἐκάθισεν. </l>
                     <l> </l>
                     <ref decls="#biblical" cRef="LXX:Ps:1:1bc"/>
                  </quote>
                  <p>Πρῶτοί εἰσιν οἱ κατὰ τὴν γνῶσιν πλημμελοῦντες διὰ τῆς ψευδοῦς περὶ τὰ μὴ ὄντα
                     ὡς ὄντα ὑπολήψεως· οἱ δὲ ἁμαρτωλοί δεύτεροι οἱ μετὰ τὴν τῆς ἀληθείας γνῶσιν
                     κατὰ τὸν βίον πλημμελοῦντες· τρίτοι δ’ ἂν εἶεν τούτων χείρους λοιμοί τινες
                     διδάσκαλοι μὴ τῇ σφῶν ἀρκούμενοι διαστροφῇ, ἀλλὰ καὶ ἑτέρους δι’ ἀσεβῶν λόγων
                     λοιμαινόμενοι, ᾖ ὀρθὰ μὲν κηρύττοντες, ἐναντία δὲ τοῖς ἔργοις ἐπιτηδεύοντες·
                     διὸ οἵδε μὲν <quote type="lemma">καθέδραν λοιμῶν</quote> ἔχειν λέγονται, οἱ δὲ
                     μέσοι ἐν <quote type="lemma">ὁδῷ ἁμαρτωλῶν ἑστάναι</quote>, τουτέστιν ἐν βίῳ
                     καὶ πράξεσιν ἁμαρτάνειν, οἱ δὲ πρῶτοι ἐν ἀθέῳ ἀγνωσίᾳ πολυθέῳ τε
                        εἰδωλολατρείᾳ<quote type="lemma"> βουλὴν ἀσεβῶν</quote> περιέχειν. τούτων δὲ
                     πάντων ὁ ἀπηλλαγμένος μακάριος. </p>
               </div>
               <div type="textpart" subtype="fragment" n="4">

                  <quote type="lemma">
                     <l> Ἀλλ’ ἢ ἐν τῷ νóμῳ κυρίου τὸ θέλημα αὐτοῦ, </l>
                     <l> καὶ ἐν τῷ νόμῳ αὐτοῦ μελετήσει ἡμέρας καὶ νυκτός. </l>
                     <ref decls="#biblical" cRef="LXX:Ps:1:2"/>
                  </quote>
                  <p>Ἐπεὶ πολλή τίς ἐστι διαφορὰ τῶν φόβῳ τιμωριῶν εὖ πράττειν κατηναγκασμένων καὶ
                     τῶν προαιρέσει αὐτὸ τὸ καλὸν αἱρουμένων, διὰ τοῦτό φησι· <quote type="lemma">ἐν
                        τῷ νόμῳ τὸ κυρίου θέλημα αὐτοῦ</quote>. <quote type="lemma">νόμον</quote> δέ
                     φησιν οὐ πάντως τὸν σκιώδη καὶ τυπικὸν νόμον, πολὺ δὲ πρότερον τὸν ἐν αὐτῷ
                     λεληθότα πνευματικὸν λόγον. εἴη δ’ ἂν <quote type="lemma">νόμος κυρίου</quote>
                     καὶ ὁ κατὰ φύσιν πᾶσιν ἀνθρώποις ἐνεσπαρμένος, δι’ οὗ κατορθῶσαι λέγονται οἱ
                     πρὸ τοῦ διὰ Μωϋσέως νόμου ἅγιοι περὶ ὧν φησιν ὁ ἀπόστολος· <quote type="lemma">ὅταν γὰρ ἔθνη τὰ μὴ νόμον ἔχοντα, </quote>τὸν γραπτὸν δηλονότι<quote type="lemma">, φύσει τὰ τοῦ νόμου ποιῇ, οὗτοι, νόμον μὴ ἔχοντες, ἑαυτοῖς
                        εἰσι νόμος</quote>. ἢ νόμος κυρίου εἴη ἂν ὁ πρὸς αὐτοῦ τοῦ κυρίου καὶ
                     σωτῆρος ἡμῶν πᾶσι τοῖς ἔθνεσι κατηγγελμένος εὐαγγελικὸς λόγος. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Καὶ ἔσται ὡς τὸ ξύλον τὸ πεφυτευμένον παρὰ τὰς διεξόδους τῶν ὑδάτων, </l>
                     <l> ὃ τὸν καρπὸν αὐτοῦ δώσει ἐν καιρῷ αὐτοῦ </l>
                     <l> καὶ τὸ φύλλον αὐτοῦ οὐκ ἀπορρυήσεται· </l>
                     <l> καὶ πάντα, ὅσα ἂν ποιῇ, κατευοδωθήσεται. </l>
                     <ref decls="#biblical" cRef="LXX:Ps:1:3"/>
                  </quote>
                  <p>Ὁ διὰ πάσης τῆς ἑαυτοῦ ζωῆς καὶ ἐν παντὶ καιρῷ <quote type="lemma">νυκτός τε
                        καὶ ἡμέρας</quote> τῷ θείῳ σχολάζων νόμῳ καὶ τοῖς ἐξ αὐτοῦ λογικοῖς νάμασιν
                     ἀρδόμενος σφόδρα οἰκείως φυτῷ παρ’ ὕδασιν ἐρριζωμένῳ παραβέβληται· διὸ καὶ
                     μακάριος ὡς ἀληθῶς οὗτος, ἅτε μάλιστα ποτιζόμενος τοῖς θείοις μαθήμασιν ὥριμον
                     ἑαυτοῦ <quote type="lemma">τὸν καρπὸν ἀποδίδωσιν</quote>. εἶτ’ ἐπειδὴ <quote type="lemma">ξύλον</quote> ἐστὶ <quote type="lemma">ζωῆς</quote> ὁ τοῦ θεοῦ
                     υἱὸς κατὰ τὸν Σολομῶντα φήσαντα περὶ τῆς σοφίας· <quote type="lemma">ξύλον ἐστὶ
                        πᾶσι τοῖς ἀντεχομένοις αὐτῆς </quote> καὶ τοῖς ἐπερειδομένοις ἐπ’ αὐτὴν ὡς
                     ἐπὶ κύριον ἀσφαλῆς, εἰκότως ὁ μακαριζόμενος τῷ τοῦ θεοῦ υἱῷ ἀφωμοίωται τῷ
                        <quote type="lemma">παρὰ</quote>
                     <quote type="lemma">τὰς διεξόδους</quote> ὄντι τῶν <quote type="lemma">ὑδάτων</quote> μαρτυρούμενος καὶ κηρυττόμενος ὑπὸ τῶν τῆς θείας γραφῆς
                     διδασκάλων καὶ προφητῶν, οἵτινες καὶ <quote type="lemma">ἀφέσεις ὑδάτων
                     </quote> παρὰ τῇ θεοπνεύστῳ λέγονται γραφῇ. τούτῳ οὖν ἀφωμοίωται ὁ
                     μακαριζόμενος ἀρδόμενος διεξόδοις τῶν ἀπὸ τῆς θείας γραφῆς πνευματικῶν ναμάτων
                     καρπόν τε ἀγαθὸν προφέρων. </p>
               </div>
               <div type="textpart" subtype="fragment" n="6">
                  <quote type="lemma">
                     <ref decls="#biblical" cRef="LXX:Ps:1:3cd"/>
                  </quote>
                  <p>Καὶ τὰ φύλλα δὲ αὐτοῦ, ὡς ἄλλος φησίν, ἕτερα ὄντα παρὰ τὸν τέλειον καρπόν, τὰ
                     κατὰ τὸν θνητὸν δηλαδὴ βίον πράγματα τά τε κατὰ τὴν ἀνθρωπίνην ζωήν, καθ’ ἢν
                     καὶ ὁ τέλειος καρπὸς σκέπτεταί τε καὶ φυλάττεται καὶ οὐκ ἀποῤῥεῖ, μέχρι καὶ
                     τούτων ἀκριβῶς βιοῦν παραφυλαττομένου· διὸ καὶ ἐν πᾶσιν οἷς ἂν ποιῇ ὑπὸ τοῦ
                     θεοῦ κατευοδωθήσεται. καὶ ἄλλως ὁ μακάριος διὰ παντὸς ἀρδόμενος ὕδασι λογικοῖς
                     τῆς ἐνθέου διδασκαλίας καὶ τῆς προσηκούσης γεωργίας κατὰ τὸν παρόντα βίον
                        τυγχάνων<quote type="lemma"> ἐν καιρῷ τῷ ἑαυτοῦ δώσει τὸν ἑαυτοῦ
                        καρπόν</quote>. <quote type="lemma">καιρὸς</quote> δὲ αὐτοῦ ὁ μέλλων ἐστὶν
                     αἰών, ἐπειδὴ τοῦ παρόντος οὐκ ἔστιν οἰκεῖος, ἀλλ’ ἀλλότριος· διὸ <quote type="lemma">ἐν ἐκείνῳ τῷ ἑαυτοῦ καιρῷ</quote> τῆς ἐνταῦθα γεωργίας ἀποδώσει
                     τῷ θεῷ <quote type="lemma">τοὺς καρπούς</quote>. καὶ καθ’ ἕτερον δὲ τρόπον ὁ
                     μακαριζόμενος μεταφυτευθεὶς ἐκ τοῦ θνητοῦ βίου ἐπαγγελίαν ἕξει <quote type="lemma">ἐν τῷ παραδείσῳ τοῦ θεοῦ</quote> ἔσεσθαι ὡς <quote type="lemma">τὸ ξύλον τὸ πεφυτευμένον παρὰ τὰς διεξόδους τῶν ὑδάτων</quote>.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Οὐχ οὕτως οἱ ἀσεβεῖς, οὐχ οὕτως, </l>
                     <l> ἀλλ’ ἢ ὡς ὁ χνοῦς, ὃν ἐκριπτεῖ ὁ ἄνεμος ἀπὸ προσώπου τῆς γῆς. </l>
                     <ref decls="#biblical" cRef="LXX:Ps:1:4"/>
                  </quote>
                  <p>Ὁ μὲν μακάριος τοιοῦτος οἷον ὁ λόγος διέγραψεν· σπάνιος δὲ οὗτος καὶ ἐν ὀλίγοις
                     εὑρισκόμενος. πολλοὶ δὲ οἱ ἀσεβεῖς, οἵτινες ὡς μηδὲν ἔχοντες τῷ μακαρίῳ
                     διαβέβληνται. καρπὸν γὰρ πρόσκαιρον καὶ σκεδαστὸν καὶ ἀπολλύμενον κτησάμενοι
                        γεγόνασιν<quote type="lemma"> ὡς ὁ χνοῦς, ὃν ἐκρίπτει ὁ ἄνεμος ἀπὸ προσώπου
                        τῆς γῆς.</quote>
                  </p>
                  <quote type="lemma">
                     <l> Διὰ τοῦτο οὐκ ἀναστήσονται ἀσεβεῖς ἐν κρίσει </l>
                     <l> οὐδὲ ἁμαρτωλοὶ ἐν βουλῇ δικαίων. </l>
                     <ref decls="#biblical" cRef="LXX:Ps:1:5"/>
                  </quote>
                  <p>Κατὰ κοινοῦ τὸ<quote type="lemma"> ἐν βουλῇ δικαίων</quote> ἀκούσεις ὡς εἶναι
                     τὴν διάνοιαν τοιαύτην· ἐπεὶ μηδὲν γόνιμον μηδὲ ζωτικόν, ἀλλ’ οὐδὲ καρπὸν θεοῦ
                     ἄξιον τοῖς δικαίοις παραπλησίως οἱ ἀσεβεῖς προηνέγκαντο· διὰ τοῦτο ἐν τῷ τῆς
                     κρίσεως καιρῷ οὔτε αὐτοὶ οὔτε οἱ <quote type="lemma">ἁμαρτωλοὶ</quote>
                     <quote type="lemma">ἐν βουλῇ δικαίων</quote>
                     <quote type="lemma">ἀναστήσονται</quote>. ἀντὶ δὲ <quote type="lemma">βουλῆς</quote> ὁ μὲν Ἀκύλας καὶ ὁ Θεοδοτίων συναγωγὴν ἡρμηνεύκασι,
                     συνέλευσιν δὲ ὁ Σύμμαχος. βουλὴν τοίνυν ἡγητέον ἐνταῦθα εἰρῆσθαι τὴν σύνοδον
                     τῶν ἁγίων, ὡς καὶ ἐν ἀρχῇ εἴρηται. κατὰ δευτέραν διάνοιαν τὴν σύνοδον τῶν
                     ἀσεβῶν δηλοῦσθαι ἐκ τοῦ ἐν βουλῇ ἀσεβῶν. πλὴν ἀναστήσονται ἐπὶ κολάσει καὶ
                     τιμωρίᾳ· <quote type="lemma">πᾶν </quote>γὰρ <quote type="lemma">τὸ ποίημα ἄξει
                        ὁ θεὸς εἰς κρίσιν ἐν παντὶ παρεωραμένῳ, ἐάν τε ἀγαθὸν ᾖ, ἐάν τε
                        πονηρόν</quote>. σημείωσαι δὲ, ὅτι πρῶτος Δαυῒδ καὶ ἀνάστασιν καὶ κρίσιν
                     μετὰ τὴν ἀνάστασιν ἐσομένην καὶ ἐπαγγελίαν ζωῆς μελλούσης σαφῶς ἐδίδαξε Μωϋσέως
                     μηδὲν τοιοῦτον παραδεδωκότος.</p>
               </div>
            </div>
            <div type="textpart" subtype="commentary" n="Ps_2">
               <div type="textpart" subtype="fragment" n="1">
                  <quote type="lemma">
                     <l> Ἵνα τί ἐφρύαξαν ἔθνη </l>
                     <l> καὶ λαοὶ ἐμελέτησαν κενά; </l>
                     <l> παρέστησαν οἱ βασιλεῖς τῆς γῆς, </l>
                     <l> καὶ οἱ ἄρχοντες συνήχθησαν ἐπὶ τὸ αὐτὸ κατὰ τοῦ κυρίου καὶ </l>
                     <l> κατὰ τοῦ χριστοῦ αὐτοῦ. </l>
                     <l> </l>
                     <ref decls="#biblical" cRef="LXX:Ps:2:1–2"/>
                  </quote>
                  <p>Προφητείαν ἐντίθησι Χριστοῦ παρουσίας προαγορευτικήν· καὶ ὡς ὑπὸ Ἰουδαίων μὲν
                     ἐπιβουλευθήσεται, κρατήσει δὲ τῶν ἐθνῶν ἁπάντων καὶ  ὡς δι’ αὐτοῦ πάντες
                     μακάριοι ἔσονται οἱ πεποιθότες ἐπ’ αὐτῷ. ὁ μὲν οὖν πρῶτος ψαλμὸς ἕνα τινὰ
                     σπανίως σῳζόμενον ἐμακάριζεν, ὁ δὲ παρὼν ὁμοῦ πλήθη καλεῖ ἐπὶ τὸν μακαρισμόν,
                     ἐπεὶ καὶ κλῆσιν τῶν ἐθνῶν ἁπάντων περιέχει καὶ τὰς βασιλείας τῆς γῆς  ἐπὶ τὴν
                     σωτηρίαν καλεῖ. ταῦτα δὲ πάντα διὰ τοῦ Χριστοῦ προξενηθήσεσθαι ἀνθρώποις
                     θεσπίζει σφόδρα ἀκολούθως. ἔδει γὰρ ἡμᾶς προμεμαθηκότας περὶ τῶν δύο ὁδῶν, ἑξῆς
                     καὶ τὰ περὶ τοῦ σωτῆρος παιδευθῆναι, δι’ οὗ πάντες ἄνθρωποι τὴν μὲν τῶν ἀσεβῶν
                     ὁδὸν ἐξέφυγον, ἔτυχον δὲ τῆς ὁδοῦ τῆς σωτηρίου διὰ τῆς εἰς αὐτὸν πίστεως· ὃ δὴ
                     παρίστησιν φάσκων ὁ λόγος· <quote type="lemma">μακάριοι πάντες οἱ πεποιθότες
                        ἐπ᾿ αὐτῷ</quote>. </p>
               </div>
               <div type="textpart" subtype="fragment" n="2">
                  <quote type="lemma">
                     <ref decls="#biblical" cRef="LXX:Ps:2:1–2"/>
                  </quote>
                  <p>Σωτὴρ ἀνθρώποις ἐπιδεδήμηκεν ὁ Χριστὸς τοῦ θεοῦ· σωτὴρ καὶ φωστὴρ τῶν ἐθνῶν
                     ἁπάντων, διδάσκαλος εὐσεβείας, σωφροσύνης καθηγεμών, δικαιοσύνης ἀρχηγός,
                     ἀρετῆς ἁπάσης καὶ θεογνωσίας ἀληθοῦς αἴτιος. τί δὲ οὖν, φησί, <quote type="lemma">ταράττεται τὰ ἔθνη</quote> ἐπὶ τῇ τῶν τοσούτων ἀγαθῶν παρουσίᾳ; </p>
                  <p>Εἰ δὲ καὶ πληρωτὴς ἐλήλυθε τοῦ Μωϋσέως νόμου, ὥσπερ οὖν αὐτὸς διδάσκει λέγων·
                        <quote type="lemma">οὐκ ἦλθον καταλῦσαι τὸν νόμον, ἀλλὰ πληρῶσαι</quote>,
                     καὶ τὰ τῶν προφητῶν λόγια δι’ αὐτοῦ τέλους ἐτύγχανε, τί δὴ οἱ ταῦτα μελετῶντες
                     καὶ διὰ στόματος αὐτὰ φέρειν σπουδάζοντες οἱ τοῦ Ἰουδαίων ἔθνους λαοὶ ματαίαν
                     ἐποιήσαντο τὴν περὶ αὐτοῦ μελέτην; </p>
                  <p>Ἀλλὰ καὶ οἱ καθ᾿ ὅλης τῆς οἰκουμένης τῶν ἐθνῶν ἄρχοντες· οἵ τε κατὰ χρόνους
                     βασιλεῖς τῆς γῆς, τί δὴ παθόντες δεινὸν ἢ τί λέγειν ἔχοντες διαβολῆς ἄξιον ὁμοῦ
                     καὶ <quote type="lemma">κατὰ τὸ αὐτὸ</quote> κακὴν ταύτην συνετάξαντο συμφωνίαν
                     ὡς μίαν ἐπιβουλὴν ἀρτῦσαι καὶ μίαν ἀσεβῆ γνώμην βουλεύσασθαι κατὰ τοῦ τῶν ὅλων
                     δεσπότου τε καὶ βασιλέως θεοῦ καὶ κατὰ τοῦ Χριστοῦ αὐτοῦ; οἱ γοῦν τὸν ὑπὸ τοῦ
                     πάντων κυρίου τε καὶ θεοῦ ἀπεσταλμένον ἀνθρώποις σωτῆρα πολεμοῦντες ἐλαύνοντές
                     τε αὐτοῦ τὴν διδασκαλίαν καὶ τὴν ἐκκλησίαν αὐτοῦ κατὰ χρόνους διώκοντες
                     βασιλεῖς καὶ ἄρχοντες τῆς γῆς λελήθασιν οὐ μόνον εἰς τὸν χριστόν, ἀλλὰ καὶ εἰς
                     τὸν ἀπεσταλκότα αὐτὸν τίνοντες τὰ τῆς ἀσεβείας· Χριστὸν μὲν οὖν ὀνομαστὶ ὑπὸ
                     ἀνθρώπων ἐπιβουλευόμενον σαφῶς ἐν τούτοις ὁ λόγος θεσπίζει, προϊὼν δὲ καὶ υἱὸν
                     τοῦ θεοῦ αὐτὸν ὀνομάζει· ἀλλὰ καὶ <quote type="lemma">κλῆρον αὐτῷ παρὰ τοῦ
                        πατρὸς δοθήσεσθαι πάντα τὰ ἔθνη καὶ τὰ πέρατα τῆς γῆς </quote> διδάσκει, ἃ
                     δὴ ἐπὶ μόνῳ τῷ ἡμετέρῳ σωτῆρι πεπληρωμένα δείκνυται. ἐπεὶ δὲ γεγόνασιν παρὰ
                     Ἰουδαίοις καὶ ἕτεροι χριστοί, ἱερεῖς δηλαδὴ καὶ βασιλεῖς τοῦ ἔθνους, σκοπήσεις
                     ἐπὶ τινὸς τούτων τὰ θεσπιζόμενα συμβέβηκεν· εἴ τις καὶ ἄλλος ἐπιβεβούλευται, εἴ
                     τις υἱὸς θεοῦ κέκληται· εἴ τις τῶν ἐθνῶν ἁπάντων κεκράτηκεν· εἴ τις καθ᾿ ὅλης
                     Χριστὸς ἐγνώσθη τῆς οἰκουμένης· ἀλλ᾿ οὐκ ἂν ἔχοι τις εἰπεῖν· μόνος γὰρ ὁ Σωτὴρ
                     ἡμῶν Ἰησοῦς Χριστὸς τῆς οἰκείας προσηγορίας τὸν σύμπαντα κατέπλησε Κόσμον,
                     χριστιανῶν ἐξ αὐτοῦ πᾶσαν τὴν οἰκουμένην πληρώσας καὶ ἐπὶ μόνῳ αὐτῷ ἕκαστος τῶν
                     εἰρημένων τέλους ἔτυχεν. </p>
               </div>
               <div type="textpart" subtype="fragment" n="3">
                  <quote type="lemma">
                     <ref decls="#biblical" cRef="LXX:Ps:2:1–2"/>
                  </quote>
                  <p>Τί ἂν εἰπεῖν ἔχοιεν ἐνταῦθα Ἰουδαῖοι μὴ βουλόμενοι ταῦτα νοεῖσθαι εἰς Χριστόν;
                     εἰπάτωσαν, τίς ἐστιν ἄλλος, καθ᾿ οὗ ἔθνη ἐφρύαξαν, λαοὶ κενὰ ἐμελέτησαν,
                     βασιλεῖς παρέστησαν, ἄρχοντες συνήχθησαν.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Διάψαλμα </l>
                     <ref decls="#biblical" cRef="LXX:Ps:2:2d"/>
                  </quote>
                  <p>Τὸ διάψαλμα παρὰ τοῖς Ἑβδομήκοντα κεῖται, οὐκέτι δὲ παρὰ Θεοδοτίωνι καὶ
                     Συμμάχῳ. καίτοι γε εἰώθασι πολλάκις χρῆσθαι τῇ λέξει ταύτῃ ὁμοίως τοῖς
                     Ἑβδομήκοντα. διὸ εἰκός, εἰ καὶ τὸ πρόσωπον μεταβέβληκε, τὸν μουσικὸν ῥυθμὸν
                     τετηρῆσθαι καὶ διὰ τοῦτο μὴ προστεθεικέναι τὸ διάψαλμα τὸν Θεοδοτίωνα καὶ τὸν
                     Σύμμαχον.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Διαρρήξωμεν τοὺς δεσμοὺς αὐτῶν </l>
                     <l> καὶ ἀπορρίψωμεν ἀφ’ ἡμῶν τὸν ζυγὸν αὐτῶν. </l>
                     <l> ὁ κατοικῶν ἐν οὐρανοῖς ἐκγελάσεται αὐτούς, </l>
                     <l> καὶ ὁ κύριος ἐκμυκτηριεῖ αὐτούς. </l>
                     <ref decls="#biblical" cRef="LXX:Ps:2:3–4"/>
                  </quote>
                  <p>Τῶν κατὰ τοῦ κυρίου καὶ τοῦ χριστοῦ αὐτοῦ συναχθέντων ἐθνῶν τε καὶ λαῶν,
                     βασιλέων τε καὶ ἀρχόντων, ὁρωμένων τε καὶ ἀφανῶν, προστάττει τὸ πνεῦμα τὸ ἅγιον
                     τοὺς τῆς εἰδωλολατρείας δεσμοὺς διαρρηγνύναι καὶ τὸν βαρὺν τῆς ἁμαρτίας ζυγὸν
                     ἀπορρίπτειν τῆς ἑαυτῶν ψυχῆ,· οἷς καταδεδουλωμένοι πρότερον ἑτέροις ἄρχουσιν
                     ὑπεκείμεθα, ἵν’ ἐκείνων ἐλευθερωθέντες τὸν ἐλαφρὸν τοῦ σωτῆρος ζυγὸν
                     ἀναδεξώμεθα, ἐφ’ ὃν προκαλεῖται λέγων·<quote type="lemma"> δεῦτε πρὸς μὲ πάντες
                        οἱ κοπιῶντες καὶ πεφορτισμένοι, κἀγὼ ἀναπαύσω ὑμᾶς. ἂρατε τὸν ζυγόν μου, καὶ
                        ἴδετε, ὅτι χρηστός ἐστι. </quote> λέλεκται δὲ ταῦτα πρὸς τὰ ἔθνη τὰ τῷ
                     Χριστῷ ὑπὸ τοῦ πατρὸς δεδομένα προλαμβάνοντος τοῦ λόγου τοὺς μέλλοντας
                     προσιέναι τῇ Χριστοῦ διδασκαλίᾳ καὶ παραινοῦντος μηκέτι τὸν παλαιὸν ζυγὸν ἐπὶ
                     τῶν ὤμων φέρειν μηδὲ ταῖς σειραῖς τῶν προτέρων ἁμαρτημάτων ἑαυτῶν παραμένειν·
                     ἀλλ’ εἰ καί τινες ἦσαν αὐτῶν πρότερον κύριοι ἄρχοντές τε πικροί οἱ πάλαι τῶν
                     ἐθνῶν κατατυραννοῦντες δαίμονες πονηροί, οὓς δὴ θεοὺς ὠνόμαζον, ζυγὸν αὐτοῖς
                     ἐπαιωροῦντες βαρὺν καὶ συγκύπτειν τὴν ψυχὴν ἐπὶ τὸ κάτω ποιοῦντες, δεσμοῖς τε
                     αὐτοὺς ἀσεβείας καταδεσμοῦντες· τούτων ἁπάντων τὴν δυναστείαν φεύγειν
                     παρακελεύεται· προσφεύγειν δὲ τῷ λυτρωτῇ καὶ σωτῆρι, τῷ δὴ κλῆρον αὐτοὺς παρὰ
                     τοῦ ἰδίου πατρὸς εἰληφότι. ταῦτα δὲ, φησὶ, πράξωμεν οἱ τῆς τοῦ Χριστοῦ
                     κληρονομίας ἄξιοι γενόμενοι, εἰδότες, ὅτι ὁ κατοικῶν ἐν οὐρανοῖς ἐκγελάσεται
                     αὐτοὺς, τὰ ἔθνη δηλαδὴ καὶ τοὺς λαοὺς τοὺς ἐπαναστάντας τῷ Χριστῷ αὐτοῦ, καὶ ὁ
                     κύριος ἐκμυκτηριεῖ αὐτούς. ταῦτα πάλαι μὲν προφητικῶς ἀνεφωνεῖτο· πέπονθε δὲ
                     αὐτὰ τὸ Ἰουδαίων ἔθνος πολιορκηθὲν παραχρῆμα μετὰ τὴν κατὰ τοῦ σωτῆρος
                     ἐπιβουλήν· καὶ κατὰ χρόνους δὲ οἱ τῆς ἐκκλησίας τοῦ Χριστοῦ πολέμιοι, κρυφαίᾳ
                     ἀεὶ χειρὶ πολεμούμενοι, ὑπὸ τοῦ κατοικοῦντος ἐν οὐρανοῖς κυρίου, τοῦ πρὸς αὐτῶν
                     πολεμουμένου. </p>
               </div>
               <div type="textpart" subtype="fragment" n="6">
                  <quote type="lemma">
                     <l> Τότε λαλήσει πρὸς αὐτοὺς ἐν ὀργῇ αὐτοῦ, </l>
                     <l> καὶ ἐν τῷ θυμῷ αὐτοῦ ταράξει αὐτούς. </l>
                     <ref decls="#biblical" cRef="LXX:Ps:2:5"/>
                  </quote>
                  <p>ἀλλὰ καὶ ἐν τῷ τῆς κρίσεως καιρῷ ὀργῆς θεοῦ πειραθήσονται, καὶ τῷ θυμῷ αὐτοῦ
                     ταραχθήσονται πάντες οἱ τοῦ σωτηρίου λόγου πολέμιοι. ἐπείπερ αὐτὸς ὁ ὑπ’ αὐτῶν
                     προσηλωθεὶς καὶ θανάτῳ παραδοθεὶς, κατοικῶν ἐν οὐρανοῖς καὶ τὰ πάντα περιέχων
                     ἐκγελάσεται αὐτοὺς, καὶ ὁ τούτου δὲ πατὴρ ὁ σὺν τῷ Χριστῷ πολεμούμενος
                     ἐκμυκτηριεῖ αὐτοὺς, καὶ τὴν ἀξίαν αὐτοὺς εἰσπράξεται δίκην.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Ἐγώ δὲ κατεστάθην βασιλεὺς ὑπ’ αὐτοῦ </l>
                     <l> ἐπὶ Σιων ὄρος τὸ ἅγιον αὐτοῦ </l>
                     <l> διαγγέλλων τὸ πρόσταγμα κυρίου. </l>
                     <l> </l>
                     <ref decls="#biblical" cRef="LXX:Ps:2:6–7a"/>
                  </quote>
                  <p>Οἵ δε μὲν, φησí, τάδε πείσονται οἱ κατὰ τοῦ κυρίου καὶ κατὰ τοῦ Χριστοῦ αὐτοῦ
                     συνελθόντες, καὶ τοιοῦτο μὲν ἐκείνων τὸ τέλος· ἐμὲ δὲ τότε μετὰ τὴν τοσαύτην
                     ἐπιβουλὴν καὶ τοσαῦτα πάθη βασιλέα πρὸς αὐτοῦ τοῦ Πατρὸς καθεστάσθαι,καὶ τὸ
                     πατρικὸν ὑμῖν πρόσταγμα διαγγέλλειν· τοῦτο δ’ ἂν εἴη τὸ εὐαγγελικὸν κήρυγμα. εἰ
                     δέ ἐστιν ὄρος ἅγιον θεοῦ τὸ ἐπουράνιον περὶ οὗ φησιν ὁ Παῦλος· <quote type="lemma">προσεληλύθατε Σιὼν ὄρει</quote>· καὶ πάλιν· <quote type="lemma">ἡ δὲ ἄνω Ἱερουσαλὴμ ἐλευθέρα ἐστίν</quote>, ἐνταῦθά φησι τὰ βασίλεια αὐτῷ
                     συνεστάναι· μέρος δ’ ἂν εἴη τῆς ἄνω ἐκκλησίας καὶ ἡ ἐπὶ γῆς εἰς ἐκεῖνο τέλους
                     καὶ αὐτῇ σπεύδουσα. Ὅπως δὲ ὑπὸ τοῦ Πατρὸς ἐν τῇ ἐπουρανίῳ Σιὼν κατεστάθη
                     βασιλεὺς ὁ Χριστὸς αὐτοῦ, πάρεστι γνῶναι καὶ ἀπὸ τοῦ λέγεσθαι αὐτῷ· <quote type="lemma">κάθου ἐκ δεξιῶν μου, ἕως ἂν θῶ τοὺς ἐχθρούς σου ὑποπόδιον τῶν
                        ποδῶν σου</quote>. ποίους δὲ ἐχθροὺς ἢ τοὺς προλεχθέντας, τοὺς δὴ
                     συναχθέντας κατ’ αὐτοῦ καὶ παραστάντας ἄρχοντας καὶ βασιλεῖς, καὶ λαοὺς, καὶ
                     ἔθνη; τούτους γὰρ ὑποτάξειν τοῖς αὐτοῦ ποσὶν ὁ πατὴρ ἐπηγγείλατο.</p>
               </div>
               <div type="textpart" subtype="fragment" n="8">
                  <quote type="lemma">
                     <l> Κύριος εἶπεν πρὸς μέ· υἱός μου εἶ σύ, </l>
                     <l> ἐγὼ σήμερον γεγέννηκά σε.</l>
                     <ref decls="#biblical" cRef="LXX:Ps:2:7bc"/>
                  </quote>
                  <p>Τὸ σήμερον ὄνομα χρόνου ἐστίν· ἰσοδυναμεῖ γὰρ τῷ τῇ ἐνεστώσῃ ἡμέρᾳ· ἡμέρα  δὲ
                     διάστημά τι χρονικόν ἐστιν. εἱ οὖν φησὶν πρὸς αὐτὸν ὁ κύριος·ἐγὼ σήμερον
                     γεγέννηκά σε. δῆλον ὅτι περὶ τῆς χρονικῆς ἔφη γεννήσεως τῆς κατ’
                     οἰκονομίαν·γενομένης· περὶ γὰρ τῆς πρώτης γεννήσεως τῆς πρὸ χρόνου καὶ πρὸ
                     παντὸς αἰῶνος ὁ αὐτὸς λέγει Δαυὶδ ἐκ προσώπου τοῦ θεοῦ καὶ πατρός· <quote type="lemma">ἐκ γαστρὸς πρὸ ἑωσφόρου ἐγέννησά σε</quote>· γεννᾶται δὲ
                     σήμερον οὐχὶ ἀρχὴν συστάσεως ἐν τῷ γεννᾶσθαι λαμβάνων. ἀλλ’ εἰς υἱοθεσίαν
                     γεννώμενος ὅτε ἀτρέπτως ἄνθρωπος γέγονεν· ὁ γὰρ λαβὼν ἐξουσίαν τέκνον θεοῦ
                     γενέσθαι, ὅτε γίνεται τέκνον διὰ τοῦ βαπτίσματος ἀναγεννώμενος. ἕτερόν τι πρὸ
                     τοῦ εἶναι τέκνον ὑπάρχων ἐξευγενίζεται· ὁ μέντοι γε Ἑβραῖος ἔφασκεν τὸ κύριον
                     τῆς λέξεως ἔτεκον εἶναι· ὅπερ καὶ ὁ Ἀκύλας πεποίηκεν. ὁ δὲ ἀπόστολος νομομαθὴς
                     ὑπάρχων ἐν τῇ πρὸς Ἑβραίους τῇ λέξει τῇ τῶν Ἑβδομήκοντα ἐχρήσατο. </p>
               </div>
               <div type="textpart" subtype="fragment" n="9">
                  <quote type="lemma">
                     <l> Aἴτησαι παρ’ ἐμοῦ, καὶ δώσω σοι ἔθνη τὴν κληρονομίαν σου </l>
                     <l> καὶ τὴν κατάσχεσίν σου τὰ πέρατα τῆς γῆς. </l>
                     <ref decls="#biblical" cRef="LXX:Ps:2:8"/>
                  </quote>
                  <p>Καὶ ὅτι γε εἰς τὸν ἡμέτερον σωτῆρα Ἰησοῦν τὸν Χριστὸν, καὶ οὐκ εἰς ἄλλον,
                     πεπλήρωται ταῦτα, παρίστησι· τὸ γάρ· <quote type="lemma">αἴτησαι παρ’ ἐμοῦ, καὶ
                        δώσω σοι ἔθνη τὴν κληρονομίαν σου, καὶ τὴν κατάσχεσίν σου τὰ πέρατα τῆς
                        γῆς</quote>, οὐδεὶς ἂν ἔχοι φάναι ἐφ’ ἑτέρου τῶν πάλαι τοῦ θεοῦ προφητῶν
                     πεφανερῶσθαι καὶ πεπληρῶσθαι. οὔτε γὰρ Μωϋσῆς τῶν ἐθνῶν ἁπάντων ἐκράτησεν, οὔτε
                     Δαυῒδ, οὔτε Σολομὼν, οὔτε τις ἕτερος προφητῶν ἢ βασιλέων τῶν ἐξ αἰῶνος
                     γενομένων· μόνῳ δὲ τῷ ἡμετέρῳ σωτῆρι ἡ τῶν πραγμάτων ἐνάργεια μαρτυρεῖ· <quote type="lemma">ἐπειδήπερ εἰς πᾶσαν τὴν γῆν ἐξῆλθεν ὁ φθόγγος τῶν ἀποστόλων
                        αὐτοῦ, καὶ εἰς τὰ πέρατα τῆς οἰκουμένης τὰ ῥήματα αὐτῶν διῆλθεν</quote>.
                  </p>
               </div>
               <div type="textpart" subtype="fragment" n="10">
                  <quote type="lemma">
                     <ref decls="#biblical" cRef="LXX:Ps:2:8"/>
                  </quote>
                  <p>Κατάσχεσιν οὖν ποιεῖται τὰ πέρατα· καὶ προφέρει τὴν προμήθειαν καὶ ἐπὶ τὰ ἔθνη.
                     Ἰουδαῖοι δὲ τί ἂν εἴποιεν λέγοντες πρὸς τὸν Δαυιδ λελέχθαι τὸ <quote type="lemma">υἱός μου εἶ σύ</quote>· καὶ τὸ <quote type="lemma">δώσω σοι
                        ἔθνη</quote>· πότε γὰρ ἡ τοῦ Δαυιδ βασιλεία τῆς γῆς κατέσχεται πέρατα ἢ ἀπὸ
                     τῶν Ἰουδαίων εἰς τὰ ἔθνη μετέθετο.</p>
               </div>
               <div type="textpart" subtype="fragment" n="11">
                  <quote type="lemma">
                     <l> Ποιμανεῖς αὐτοὺς ἐν ῥάβδῳ σιδηρᾷ, </l>
                     <l> ὡς σκεύη κεραμέως συντρίψεις αὐτούς. </l>
                     <ref decls="#biblical" cRef="LXX:Ps:2:9"/>
                  </quote>
                  <p>Λαβὼν τὴν κατὰ πάντων ἐξουσίαν τοὺς προτέρους ἐκείνους τοὺς κατὰ σοῦ <quote type="lemma">φρυάξαντας καὶ κενὰ μελετήσαντας, ἀλλὰ καὶ τοὺς παραστάντας καὶ
                        συναχθέντας κατὰ σοῦ βασιλεῖς τε γῆς καὶ ἄρχοντας ποιμανεῖς</quote>, οὐ τῇ
                     τῶν ἡμέρων προβάτων ποιμαντικῇ <quote type="lemma">ῥάβδῳ</quote> τῇ διὰ λόγων
                     καὶ σωτηρίων μαθημάτων· τοιαύτῃ γὰρ λογικῇ ῥάβδῳ τὰ Χριστοῦ πρόβατα ἐν ταῖς
                     μάνδραις αὐτοῦ, ἐν ταῖς ἐκκλησίαις καὶ ταῖς τῶν ἱερῶν γραφῶν πνευματικαῖς
                     νομαῖς ποιμαίνεται· ἀλλ’ <quote type="lemma">ἐν ῥάβδῳ σιδηρᾷ</quote>, δι’ ἧς
                        <quote type="lemma">συντρίψειν αὐτούς</quote>, καὶ τὸ οἴημα αὐτῶν κατεάξειν
                     δίκην ἀγγείου ὀστρακίνου λέγεται. </p>
                  <p>
                     <quote type="lemma">Ῥάβδον</quote> δὲ <quote type="lemma">σιδηρᾶν</quote> τὴν
                     Ῥωμαίων ἀρχὴν εἶναί φησιν, ἐπικρατεστέραν γενομένην μετὰ τὴν τοῦ σωτῆρος ἡμῶν
                     ἐπιφάνειαν. ἐξ ἐκείνου γὰρ τῶν κατ’ ἔθνη πολυαρχιῶν καὶ τῶν κατὰ χώρας
                     ἐθναρχιῶν καταλυθεισῶν ἡ Ῥωμαίων ἐμονάρχησε βασιλεία, ἣν καὶ ἡ τοῦ Δανιὴλ
                     προφητεία <quote type="lemma">σιδηρᾶν</quote> προσεῖπεν, ἐπὶ μὲν τῆς εἰκόνος
                     φήσασα· <quote type="lemma">αἱ κνῆμαι καὶ οἱ πόδες σιδηροῖ </quote> καὶ τὴν
                     ἑρμηνείαν ἐκθεμένη διὰ τοῦ φάναι· <quote type="lemma">βασιλεία τετάρτη ἔσται
                        ἰσχυρὰ ὡς ὁ σίδηρος· ὃν τρόπον γὰρ ὁ σίδηρος, λεπτυνεῖ καὶ δαμάσει πάντα,
                        οὕτως λεπτυνεῖ καὶ δαμάσει· </quote> ἐπὶ δὲ τῆς ὁράσεως τοῦ προφήτου· <quote type="lemma">καὶ ἰδοὺ, φησὶν, ζῶον τέταρτον φοβερόν, καὶ οἱ ὀδόντες αὐτοῦ
                        σιδηροῖ, ἐσθίον καὶ λεπτύνον, καὶ τὰ ἐπίλοιπα τοῖς ποσὶν αὐτοῦ
                        συνεπάτει</quote>.  </p>
                  <p>Ταύτην τοίνυν καὶ ἐπὶ τοῦ παρόντος δηλοῦσθαι διὰ τοῦ φάσκοντος λόγου· <quote type="lemma">ποιμανεῖς αὐτοὺς ἐν ῥάβδῳ σιδηρᾷ, ὡς σκεύη κεραμέως συντρίψεις
                        αὐτούς.</quote> δυνάμει γὰρ ἀφανεῖ καὶ ἀοράτῳ παρὰ τοῦ πατρὸς κλῆρον
                     παραλαβὼν τὰ καθ’ ὅλης τῆς οἰκουμένης ἔθνη ὁ Χριστός, τοὺς μὲν ἐπεγνωκότας
                     αὐτὸν καὶ ὑπὸ τὴν αὐτοῦ μάνδραν γενομένους ποιμανεῖ εἰσάγων καὶ ἐξάγων εἰς
                     ἀγαθὰς νομάς, ὥστε λέγειν τὴν αὐτοῦ ποίμνην (λογικὴ γὰρ ἦν)· <quote type="lemma">κύριος ποιμαίνει με, καὶ οὐδέν με ὑστερήσει. εἰς τόπον χλόης
                        ἐκεῖ με κατεσκήνωσεν· ἐπὶ ὕδατος ἀναπαύσεως ἐξέθρεψέ με, τὴν ψυχήν μου
                        ἐπέστρεψε</quote>· τοὺς δὲ ἀφηνιῶντας τῶν ἐθνῶν καὶ κατεπαιρομένους τῶν
                     αὐτοῦ προβάτων <quote type="lemma">τῇ ῥάβδῳ τῇ σιδηρᾷ</quote> καθυποτάττει
                     δαμάζων καὶ <quote type="lemma">συντρίβων</quote> διὰ τῆς Ῥωμαϊκῆς δυναστείας.
                     οὕτω γοῦν συμβαίνει τῶν ἀπλήστων ἐθνῶν τοὺς θυμοὺς καὶ τὰς ὁρμὰς τὰς κατὰ τῆς
                     ἐκκλησίας τοῦ θεοῦ διὰ τῆς Ῥωμαϊκῆς ἀπειλῆς ἀνακρούεσθαι, οὐκ ἂν ἐπιτρεψάντων
                     τῶν κατὰ πόλεις ἀρχόντων τε καὶ δήμων, ἐν μέσοις αὐτῶν συστῆναι τὴν Χριστοῦ
                     διδασκαλίαν ἀνατρεπτικὴν τῆς πολυθέου πλάνης αὐτῶν τυγχάνουσαν, εἰ μὴ ὁ
                     Ῥωμαϊκὸς αὐτοῖς ἦν ἐπηρτημένος φόβος καὶ τὰ συντρίβοντα αὐτοὺς καὶ μὴ ἐῶντα
                     κεφαλὴν ἐπᾶραι διατάγματα τοὺς θυμοὺς αὐτῶν ἐχαλίνου καὶ συνέτριβε. </p>
                  <p>Καὶ ἄλλῃ δὲ θεϊκῇ καὶ ἀπορρήτῳ δυνάμει ὁ Χριστὸς τὰ μὲν αὑτοῦ πρόβατα ἡμέρως
                     ποιμαίνει, μηδέποτε ἀναχωρῶν ἀπ’ αὐτῶν, καθ’ ἣν πεποίηται ἐπαγγελίαν φήσας·
                        <quote type="lemma">ὅπου ἂν εἶεν δύο ἢ τρεῖς συνηγμένοι ἐν τῷ ὀνόματί μου,
                        ἐκεῖ εἰμι ἐν μέσῳ αὐτῶν· </quote>καὶ πάλιν<quote type="lemma">· ἰδοὺ ἐγὼ
                        μεθ’ ὑμῶν εἰμι πάσας τὰς ἡμέρας ἕως τῆς συντελείας τοῦ αἰῶνος</quote>· τοὺς
                     δ’ ἐπανισταμένους αὐτοῦ τῇ ποίμνῃ ἐν τοῖς κατὰ χρόνους διωγμοῖς πάλιν αὐτὸς
                     μετέρχεται ἀφανεῖ καὶ ἀοράτῳ δυνάμει κολάζων ἐν ῥάβδῳ σιδηρᾷ, καὶ τιμωρητική
                     ἀλλὰ καὶ τὴν ὑπερηφανίαν αὐτῶν καὶ τὸ ἔπαρμα τῆς ἀλαζονείας ὡς σκεύη κεράμέως
                     συντρίβει· ὡς ἤδη μυρίους αὐτῶν ὑπὸ τῶν θεηλάτων αὐτοῦ μαστίγων ἐλαυνομένους
                     δοῦναι δόξαν τῷ θεῷ, καὶ ἐξομολογήσασθαι τὰς δυσσεβείας αὐτῶν.</p>
               </div>
               <div type="textpart" subtype="fragment" n="12">
                  <quote type="lemma">
                     <l> Καὶ νῦν, βασιλεῖς, σύνετε· </l>
                     <l> παιδεύθητε, πάντες οἱ κρίνοντες τὴν γῆν. </l>
                     <l> δουλεύσατε τῷ κυρίῳ ἐν φόβῳ, </l>
                     <l> καὶ ἀγαλλιᾶσθε αὐτῷ ἐν τρόμῳ. </l>
                     <l> δράξασθε  παιδείας, μήποτε ὀργισθῇ κύριος </l>
                     <l> καὶ ἀπολεῖσθε ἐξ ὁδοῦ δικαίας. </l>
                     <l> ὅταν ἐκκαυθῇ ἐν τάχει ὁ θυμὸς αὐτοῦ, </l>
                     <l> μακάριοι πάντες οἱ πεποιθότες ἐπ’ αὐτῷ. </l>
                     <ref decls="#biblical" cRef="LXX:Ps:2:10–12"/>
                  </quote>
                  <p> Ἐντεῦθεν μεταβὰς ὁ λόγος διδασκαλίαν ἐκτίθεται τοῖς ἄρχουσι καὶ τοῖς
                     βασιλεῦσι, τοῖς ὑπὸ τῇ σιδηρᾷ ῥάβδῳ ποιμανθησομένοις, καί φησιν· ὅτι γνόντες, ὦ
                     οὗτοι, καὶ συνέντες ὁπόση τις ἡ δύναμις τοῦ παρὰ πατρὸς εἰληφότος τὰ ἔθνη
                     κληρονομίαν, καὶ ὁποία τις τυγχάνει ἡ σιδηρᾶ ῥάβδος ἡ καθ’ ὑμῶν ἐπεωρημένη,
                     παύσασθε πολεμοῦντες αὐτῷ· καὶ καθ’ ἑαυτῶν ἐπισπώμενοι τὴν σιδηρᾶν ῥάβδον
                     ἀναλαβόντες δὲ μᾶλλον σύνεσιν ἐπίδοτε ἑαυτοὺς τῇ λογικῇ παιδείᾳ. καὶ τὸν ζυγὸν
                     τῆς τοῦ θεοῦ δουλείας ἀναλάβετε, ὡς ἂν μετάσχοιτε τῆς παρὰ τῷ θεῷ εὐφροσύνης
                     καὶ ἀγαλλιάσεως· δουλεύοντες δὲ τῷ θεῷ μετὰ φόβου τοῦτο ποιεῖτε καὶ χαίροντες
                     καὶ ἀγαλλιώμενοι ἐπὶ τῇ τοῦ θεοῦ δουλείᾳ σὺν τρόμῳ καὶ ἀγωνίᾳ τοῦτο πράττετε·
                     οὐ γὰρ μόνον τοὺς δουλεύοντας τῷ Κυρίῳ φοβεῖσθαι δεῖ, ἀλλὰ καὶ τοὺς
                     ἀγαλλιωμένους ἐπ᾿ αὐτῷ καὶ τοῦ φόβου τοῦ δεσποτικοῦ ἠλευθερωμένους μειζόνως
                     ἀγωνιᾶν προσήκει. μήποτε ἀποπέσοιεν τῆς παρὰ τῷ θεῷ χαρᾶς χαυνωθέντες καὶ εἰς
                     ἀφοβίαν περιτραπέντες· ὅπερ εἰ πάθοιεν ὀργῇ θεοῦ παραδοθέντες ἀπολοῦνται ἐξ
                     ὁδοῦ δικαίας. ἐκκαύσαντες καθ᾿ ἑαυτῶν τὸν τοῦ θεοῦ θυμόν. ὀργὴν δὲ θεοῦ καὶ
                     θυμόν, ὅτι μὴ ὁμοίως τοῖς ἀνθρωπίνοις πάθεσιν καὶ τῷ θεῷ περιάπτουσιν οἱ ἱεροὶ
                     λόγοι. σαφὲς τοῖς ἐπιστήσασιν τῷ ἀποστόλῳ λέγοντι· κατὰ δὲ τὴν σκληρότητά σου
                     καὶ ἀμετανόητον καρδίαν. θησαυρίζεις σεαυτῷ ὀργὴν ἐν ἡμέρᾳ ὀργῆς· δι᾿ ὧν
                     παρίστησιν τὰς ἐπὶ τοῖς ἁμαρτανομένοις ἀποδοθησομένας ἑκάστῳ κολάσεις ὑπὸ τῆς
                     τοῦ θεοῦ δικαιοκρισίας ὀργὴν ὀνομάζεσθαι καὶ θυμόν· ἅπερ ἕκαστον θησαυρίζειν
                     ἑαυτῷ διδάσκει· οὐχὶ δὲ ἐκ πάθους θεοῦ ὁμοίως ἀνθρώποις γίνεσθαι· ἐν γοῦν τῷ
                     καιρῷ τῆς τοῦ θεοῦ κρίσεως ὃς ἐπιστήσεται ἐν τάχει. βραχὺς γὰρ πᾶς ὁ ἐνεστηκὼς
                     βίος. οἱ πεποιθότες ἐπὶ τὸν δι᾿ ὅλου τοῦ ψαλμοῦ προφητευθέντα Χριστόν. μακάριοι
                     εὑρεθήσονται· καὶ τοῦτό γε ἦν τὸ λεῖπον τῷ δηλωθέντι διὰ τοῦ πρώτου ψαλμοῦ
                     μακαρισμοῦ ὅπερ ὁ παρὼν ἐπεσφραγίσατο λόγος· οὐ γὰρ μόνον ἀποσχέσθαι δεῖ τῆς
                     τῶν ἀσεβῶν καὶ ἁμαρτωλῶν καὶ λοιμῶν πορείας· οὐδὲ μόνον τὸ μελετῆσαι τὸν νόμον
                     Κυρίου καὶ νυκτὸς καὶ ἡμέρας, ἀλλὰ καὶ μὴ εἰς κενὸν μελετῆσαι, ὅπερ πεπόνθασιν
                     οἱ ἐκ περιτομῆς· καὶ συνιέναι δὲ προσήκει τὰ μεμελετημένα καὶ ἐπιγνῶναι
                     ἀναγκαῖον ἐξ αὐτῶν τὸν Χριστόν, ἀλλὰ καὶ τῆς αὐτοῦ μερίδος καὶ κληρονομίας
                     καταξιωθῆναι σπουδάσαι καὶ ἐπὶ τούτοις ἅπασιν πεποιθέναι ἐπ᾿ αὐτῷ καὶ διὰ
                     πίστεως καὶ ἔργων ἐνδείξασθαι τὴν πεποίθησιν· ἐπειδὴ μακάριοι πάντες οἱ
                     πεποιθότες ἐπ᾿ αὐτῷ, ὧν οὕτως ἐχόντων, εἰκότως ὡς ἂν μιᾶς οὔσης τῆς διανοίας
                     καὶ τὸν δεύτερον τῷ πρώτῳ ψαλμῷ συνῆφθαι φησὶν παρ᾿ Ἑβραίοις. </p>
               </div>
            </div>
            <div type="textpart" subtype="commentary" n="Ps_3">
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τῷ Δαυῒδ, ὁπότε ἀπεδίδρασκεν ἀπὸ προσώπου Ἀβεσσαλωμ τοῦ υἱοῦ
                        αὐτοῦ.</l>
                     <l> </l>
                     <ref decls="#biblical" cRef="LXX:Ps:3:1"/>
                  </quote>
                  <p>Ἀναγκαίως τὸν καιρὸν ἐπισημειοῦται, ὡς ἂν ἐφαρμόσοι μὲν τοῖς λεγομένοις τὴν ἀπὸ
                     τῶν βασιλειῶν ἱστορίαν, καὶ ὡς ἂν μάθοιμεν, ὅτι, μετὰ τὸ ἐξαμαρτῆσαι εἰς τὴν
                     τοῦ Οὐρίου, τοσοῦτον εἰσηνέγκατο μετανοίας καρπὸν, ὡς πάλιν ἐνθέῳ πνεύματι
                     ψάλλειν. ἕπεται γὰρ τῇ κατὰ τὸν Οὐρίαν ἱστορίᾳ ἡ τοῦ Ἀβεσσαλὼμ κατὰ τοῦ πατρὸς
                     ἐπανάστασις. γένοιτο δ’ ἂν ἐκ τούτων καὶ ἑτέροις τροπὴ τῆς ἀπὸ προτέρων κακῶν
                     ἐπὶ τὰ κρείττω μεταβολῆς, διδασκαλία τε γνησίας πρὸς τὸν θεὸν ἐπιστροφῆς. καὶ
                     ἄλλως δὲ ἴδιον δικαίων ἐστὶ τὸ θλίβεσθαι· διὸ καὶ ὁ Σωτήρ φησιν· <quote type="lemma">Ἐν τῷ κόσμῳ θλίψιν ἔχετε· καὶ στενὴ καὶ τεθλιμμένη ἐστὶν ἡ ὁδὸς
                        ἡ ἀπάγουσα εἰς τὴν ζωήν. </quote>
                  </p>
               </div>
               <div type="textpart" subtype="fragment" n="2">
                  <quote type="lemma">
                     <l> Κύριε, τί ἐπληθύνθησαν οἱ θλίβοντές με; </l>
                     <l> πολλοὶ ἐπανίστανται ἐπ’ ἐμέ· </l>
                     <l> πολλοὶ λέγουσιν τῇ ψυχῇ μου· </l>
                     <l> οὐκ ἔστι σωτηρία αὐτῷ ἐν τῷ θεῷ αὐτοῦ.</l>
                     <ref decls="#biblical" cRef="LXX:Ps:3:2–3"/>
                  </quote>
                  <p>Πάντας διωγμοὺς χρὴ προσδοκᾷν τοὺς κατὰ θεὸν ζῇν προῃρημένους. ἐπεὶ κατὰ τὸν
                     ἀπόστολον· <quote type="lemma">πάντες οἱ θέλοντες ζῇν εὐσεβῶς ἐν Χριστῷ Ἰησοῦ
                        διωχθήσονται. </quote> ἀλλ’ ἐν πᾶσι προσήκει τὰ δεινὰ καρτερῶς ὑπομένειν·
                     ἐπεὶ μηδὲ πρὸς ὀλίγον ἐστὶν ἡμῖν ὁ ἀγών, μηδὲ πρὸς μικρούς, ἀλλὰ πρὸς πλείονας
                     καὶ μεγάλους, οὐ μόνον τοὺς ἐν ἀνθρώποις, ἀλλὰ καὶ τοὺς ἀοράτους ἐχθρούς. καὶ
                     κατὰ τὸ ῥητὸν δὲ, Δαυῒδ, ἐκ νέας ἡλικίας ὑπὸ τοῦ Σαοὺλ πολεμηθεὶς, καὶ μετὰ
                     ταῦτα ὑπὸ μυρίων ἄλλων, καὶ τέλος ὑπὸ τοῦ υἱοῦ τῆς βασιλείας ἐλαυνόμενος καὶ
                     φεύγων, ταῦτα κατὰ τὸν καιρὸν τῆς φυγῆς ἔλεγεν. ἐχθρῶν δέ ἐστι τὸ ἐπεμβαίνειν
                     καὶ ἐπανίστασθαι τοῖς κακοῖς τῶν δι’ ἐναντίας· διόπερ καὶ τῷ Δαυῒδ ἡμαρτηκότι
                     ἐπὶ τῆς τοῦ Οὐρίου πολλοὶ ἐπανίσταντο ἐπιχαιρεσίκακοι ἐχθροί τινες. πάλαι καὶ
                     ἐκ μακροῦ διαφθονούμενοι αὐτοῦ τῇ κατὰ θεὸν προκοπῇ· οἱ δὲ τοιοῦτοι
                     εὐδοκιμούντων μὲν ἀεὶ τῶν δικαίων ταπεινοῦνται καὶ καταισχύνονται· πταιόντων δὲ
                     ἐπανίστανται· ἀλλ᾿ ἐπὶ τῷ σφάλματι τοῦ Δαυῒδ ἐπ’ ἐμβαίνοντες οἱ δεδηλωμένοι
                     ἀπεγίνωσκον αὐτοῦ τῆς ψυχῆς τὴν σωτηρίαν καὶ ἔλεγον· οὐκ ἔστιν σωτηρία αὐτῷ ἐν
                     τῷ θεῷ αὐτοῦ· ὁ δὲ τὰ περὶ τοῦ σωτῆρος τῶν ἐθνῶν ἁπάντων ἀπὸ τοῦ προτεταγμένου
                     ψαλμοῦ μεμαθηκώς· πιστεύσαστε ὅτι μακάριοι πάντες οἱ πεποιθότες ἐπ᾿ αὐτῷ. ἐπὶ
                     τὸν τοῦ θεοῦ λόγον τὰς ἐλπίδας ἐπιρρίψας, τῶν μὲν ἐχθρῶν οὐδένα λόγον ἐποιεῖτο,
                     τῷ δὲ σωτῆρι προσφωνεῖ λέγων· <quote type="lemma">σὺ δὲ Κύριε ἀντιλήπτωρ μου
                        εἶ· δόξα μου καὶ ὑψῶν τὴν κεφαλήν μου· πολλοὶ λέγουσιν τῇ ψυχῇ μου οὐκ ἔστιν
                        σωτηρία αὐτοῦ ἐν τῷ θεῷ αὐτοῦ·</quote> οἱ διῶκται τῆς θεοσεβείας μὴ
                     πιστεύοντες τὴν ψυχὴν ἀθάνατον εἶναι ταῦτα λέγειν εἰώθασιν· ἀλλὰ καὶ οἱ μὴ
                     χώραν μετανοίας διδόντες τοῖς ἅπαξ ἡμαρτηκόσιν ταῦτα ἂν εἴποιεν περὶ τῶν
                     μετανοεῖν ἐφ᾿ οἷς ἥμαρτον ἐθελόντων· καὶ οἱ ἄθεοι δὲ αἱρεσιῶται εἰς ἔτι καὶ νῦν
                     βλασφημοῦντες τὸν Δαυὶδ ταῦτα φασὶν περὶ αὐτοῦ διὰ τὸ πραχθὲν αὐτῷ πλημμέλημα
                     ἀπογινώσκοντες αὐτοῦ τὴν ἐν θεῷ σωτηρίαν.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Σὺ δέ, κύριε, ἀντιλήπτωρ μου εἶ, </l>
                     <l> δόξα μου, καὶ ὑψῶν τὴν κεφαλήν μου.</l>
                     <ref decls="#biblical" cRef="LXX:Ps:3:4"/>
                  </quote>
                  <p>Ὅπως δὲ ὑψώθη τοῦ Δαυῒδ ἡ κεφαλὴ, νοήσει ἐπιστήσας, ὡς καθ’ ὅλης τῆς τῶν
                     ἀνθρώπων οἰκουμένης καὶ ἐν πᾶσι τοῖς ἔθνεσι τὸ τοῦ Δαυῒδ βεβόηται ὄνομα, διὰ
                     τὸν ἐκ σπέρματος αὐτοῦ κατὰ σάρκα γενόμενον Χριστὸν τὸν τοῦ θεοῦ υἱόν· οὐχ
                     οὕτως γὰρ ἐν ἀνθρώποις ὢν, καὶ μόνου τοῦ Ἰσραὴλ βασιλεὺς ὤν, δεδόξαστο καὶ
                     ὕψωτο, καὶ μάλιστα μετὰ τὴν ἐπανάστασιν τοῦ Ἀβεσσαλὼμ τὴν κατ’ αὐτοῦ
                     γενομένην, ὡς διὰ τῆς σωτηρίου θεοφανείας ἐκ σπέρματος αὐτοῦ προελθούσης κατὰ
                     σάρκα.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Φωνῇ μου πρὸς κύριον ἐκέκραξα, </l>
                     <l> καὶ ἐπήκουσέ μου ἐξ ὄρους ἁγίου αὐτοῦ. </l>
                     <ref decls="#biblical" cRef="LXX:Ps:3:5"/>
                  </quote>
                  <p>Τοῦ ὄρους ἐμνημόνευσε τούτου καὶ ὁ πρὸ τούτου ψαλμὸς, ἐν οἷς ἔλεγεν· ἐγὼ δὲ
                     κατεστάθην βασιλεὺς ὑπ’ αὐτοῦ ἐπὶ Σιὼν ὄρος τὸ ἅγιον αὐτοῦ. ἦν δὲ καὶ ὁ λέγων
                     ἐν ἐκείνοις ταῦτα ὁ Χριστός· καὶ νῦν τοιγαροῦν ἐπακούσεσθαι αὐτοῦ φησιν ὁ Δαυῒδ
                     ἐξ ὄρους ἁγίου αὐτοῦ. τίνα δὲ ἐπακούσεσθαι αὐτοῦ, ἀλλ’ ἢ τὸν κύριον τὸν
                     καταστάντα βασιλέα ἐπὶ Σιὼν ὄρος τὸ ἅγιον αὐτοῦ; διὰ τούτου γὰρ μόνου ἀφέσεως
                     τεύξεσθαι πεπίστευκεν, αὐτὸν τὲ εἶναι δόξαν αὐτοῦ, καὶ τὸν ὑψοῦντα τὴν κεφαλὴν
                     αὐτοῦ. σφόδρα τοίνυν προειπὼν δοξασθήσεσθαι καὶ ὑψωθήσεσθαι τὴν ἑαυτοῦ κεφαλὴν,
                     ὁπόθεν ὑπῆρξεν αὐτῷ τοῦτο διδάσκει λέγων· <quote type="lemma">φωνῇ μου πρὸς
                        κύριον ἐκέκραξα, καὶ ἐπήκουσέ μου ἐξ ὄρους ἁγίου αὐτοῦ</quote>.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Ἐγὼ ἐκοιμήθην καὶ ὕπνωσα· </l>
                     <l> ἐξηγέρθην ὅτι κύριος ἀντιλήμψεταί μου. </l>
                     <ref decls="#biblical" cRef="LXX:Ps:3:6"/>
                  </quote>
                  <p>Τὰ μέλλοντα καὶ ἐν τούτοις ὡς παρῳχηκότα θεσπίζει· ὡς γὰρ ἐν τῷ δευτέρῳ
                        ἐλέγετο·<quote type="lemma"> ἵνα τί ἐφρύαξαν ἔθνη, καὶ λαοὶ ἐμελέτησαν κενά;
                        παρέστησαν καὶ συνήχθησαν κατὰ τοῦ κυρίου καὶ κατὰ τοῦ Χριστοῦ
                     αὐτοῦ</quote>, ταῦτά τε ἐνοεῖτο μελλητικῶς, οὕτω καὶ νῦν τὸ <quote type="lemma">ἐγὼ ἐκοιμήθην καὶ ὕπνωσα</quote> προφητικῶς εἴρηται ἀντὶ τοῦ κοιμηθήσομαι
                     καὶ ὑπνώσω καὶ ἐξεγερθήσομαι, ὅτι <quote type="lemma">σὺ kύριε ἀντιλήπτωρ μου
                        εἶ, δόξα μου καὶ ὑψῶν τὴν κεφαλήν μου</quote>. ἐν τούτῳ γὰρ τὸν καιρὸν
                     ἐπισημαίνεται καθ’ ὃν ὑπάρξει αὐτῷ ταῦτα. μετὰ γὰρ τὸ κοιμηθῆναι αὐτὸν
                     ἐξεγερθήσεσται, φησὶν, ὅτι κύριος ἀντιλήψεται αὐτοῦ. κοίμησιν δὲ σημαίνει τὸν
                     θάνατον, μεθ’ ὃν ταῦτα ἔσεσθαι περὶ αὐτοῦ προφητεύει ἀναπέμπων ἐπὶ τὸν χρόνον
                     τῆς τοῦ σωτῆρος παρουσίας, μεθ’ ὃν τέλους ἔτυχεν ἡ προφητεία· ὅτε καὶ μέχρις
                     ᾅδου καταβὰς ὁ υἱὸς τοῦ ἀνθρώπου ὁ Χριστὸς καὶ τῶν ἐκεῖ τὴν αὐτοῦ προσδοκώντων
                     ἄφιξιν σωτὴρ ἐπεδείχθη, ὡς ἅμα τῇ αὐτοῦ ἐκ νεκρῶν ἀναστάσει πολλὰ σώματα τῶν
                     ἁγίων τῶν κεκοιμημένων συναναστῆναι αὐτῷ, ἐν οἷς εἰκὸς ἦν καὶ τὴν τοῦ Δαυῒδ
                     ψυχήν. θαρσῶν δὲ τῇ δυνάμει τῆς ἀναστάσεως τοῦ σωτῆρος, δι’ ἧς ἤμελλε καὶ αὐτὸς
                     κοιμηθεὶς ἐξεγερθήσεσθαι, φησίν· <quote type="lemma">&lt;ἐγὼ ἐκοιμήθην καὶ
                        ὕπνωσα· ἐξηγέρθην ὅτι κύριος ἀντιλήμψεταί μου.&gt;</quote>
                  </p>
               </div>
               <div type="textpart" subtype="fragment" n="6">
                  <quote type="lemma">
                     <l> Oὐ φοβηθήσομαι ἀπὸ μυριάδων λαοῦ </l>
                     <l> τῶν κύκλῳ συνεπιτιθεμένων μοι. </l>
                     <ref decls="#biblical" cRef="LXX:Ps:3:7"/>
                  </quote>
                  <p>Προεώρα γάρ, ὅτι μυριάδες ἀντικειμένων δυνάμεων βουλήσονται ἐπισχεῖν τὴν τῶν
                     ἁγίων ἀναβίωσιν, διαφθονούμεναι τῇ αὐτῶν σωτηρίᾳ, ὧν ἐγώ, φησίν, λόγον οὐδένα
                     ποιήσομαι θαρσῶν τῷ ὑπερασπιστῇ μου τῷ τοῦ θανάτου νικητῇ, <quote type="lemma">ὃς δὴ θύρας χαλκὰς συντρίψας καὶ μοχλοὺς σιδηροῦς συγκλάσας </quote>τὰς ἐξ
                     αἰῶνος ἀποκεκλεισμένας τοῦ θανάτου πύλας ἀνέῳξεν· ὁδόν τε ἀναστάσεως παρέσχε
                     τοῖς αὐτόθι γνωρίμοις αὐτοῦ, ὧν εἷς ἦν ὁ Δαυΐδ. διὸ ἐν ἑτέρῳ ψαλμῷ ἔλεγεν·
                        <quote type="lemma">ἐγνώρισάς μοι ὁδοὺς ζωῆς· πληρώσεις με εὐφροσύνης μετὰ
                        τοῦ προσώπου σου. </quote>
                  </p>
               </div>
               <div type="textpart" subtype="fragment" n="7">
                  <quote type="lemma">
                     <l> Τοῦ κυρίου ἡ σωτηρία, </l>
                     <l> καὶ ἐπὶ τὸν λαόν σου ἡ εὐλογία σου. </l>
                     <ref decls="#biblical" cRef="LXX:Ps:3:9ab"/>
                  </quote>
                  <p>Πιστεύσας τῇ προγνώσει τῆς γενησομένης αὐτῷ μετὰ τὴν κοίμησιν τουτέστι τὸν
                     θάνατον διὰ τῆς σωτηρίου χάριτος καὶ εὐεργεσίας, ὅτι τε οὐκ ἄλλως ἔσται ἢ σὺν
                     τῇ αὐτοῦ τοῦ σωτῆρος ἀναστάσει, ἀκολούθως εὔχεται ἐπιταχῦναι τοῦ κυρίου τὴν
                     ἀνάστασιν, ὅπως δι’ αὐτῆς τύχῃ καὶ αὐτὸς τῆς σωτηρίας· διό φησιν· <quote type="lemma">ἀνάστα, κύριε, σῶσόν με, ὁ θεός μου</quote>. νικητὴν δὲ τὸν
                     σωτῆρα εἰδὼς πάντων τῶν ἐπιβούλων τοῦ τῶν ἀνθρώπων γένους, δαιμόνων πονηρῶν καὶ
                     δυνάμεων ἀντικειμένων, φησίν·<quote type="lemma"> ὅτι σὺ ἐπάταξας πάντας τοὺς
                        ἐχθραίνοντάς μοι ματαίως</quote>. </p>
                  <p>Ἀλλὰ καὶ διὰ τοὺς ἀνωτέρω <quote type="lemma">εἰρηκότας τῇ ψυχῇ αὐτοῦ, οὐκ ἔστι
                        σωτηρία αὐτῷ ἐν τῷ θεῷ αὐτοῦ</quote>, νῦν φησιν· <quote type="lemma">ὀδόντας
                        ἁμαρτωλῶν συνέτριψας</quote>, τουτέστι τοὺς λόγους καὶ τὰς κατ’ ἐμοῦ
                     βλασφημίας περιεῖλας· ἀλλὰ καὶ αὐτοὺς τοὺς κατ’ ἐμοῦ τὰ τοιαῦτα φθεγξαμένους,
                     ἀσεβεῖς ὄντας καὶ ἐπιχαιρησικάκους συνέτριψας καὶ τὰς φωνὰς αὐτῶν κατῄσχυνας.
                     καὶ οὐ μόνον γε ἐμοὶ μετὰ τὸ κοιμηθῆναι καὶ ἀναστῆναι παρέσχου, ἀλλὰ καὶ παντὶ
                     τῷ μέλλοντι χρηματίζειν σου λαῷ. τηρητέον δέ, ὡς, ἀντὶ τοῦ σωτηρία ἡ Ἑβραϊκὴ
                     φωνὴ τὸ τοῦ Ἰησοῦ ὄνομα παρείληπται· καὶ δὴ τὸ συμπέρασμα τοῦ παντὸς δύο
                     περιέχει διδασκαλίας· ὅτι τε ἡ τοῦ κυρίου δύναμις σωτήριός ἐστι, καὶ ὅτι αὐτὸς
                     τῷ αὐτοῦ λαῷ τῷ δι’ αὐτοῦ σεσωσμένῳ τὴν εὐλογίαν παρέξει· εὐλογία δὲ πάντως
                     πνευματικὴ κατὰ τὸν ἀπόστολον εἰπόντα· <quote type="lemma">εὐλογητὸς ὁ θεὸς καὶ
                        πατὴρ τοῦ κυρίου ἡμῶν Ἰησοῦ Χριστοῦ· ὁ εὐλογήσας ἡμᾶς ἐν πάσῃ εὐλογίᾳ
                        πνευματικῇ ἐν τοῖς ἐπουρανίοις ἐν Χριστῷ. </quote>ἔνθεν ἐπὶ τῆς τοῦ σωτῆρος
                     γενέσεως λέλεκται τῷ Ἰωσὴφ ὑπὸ τοῦ ἀγγέλου<quote type="lemma">· καὶ καλέσεις τὸ
                        ὄνομα αὐτοῦ Ἰησοῦν· αὐτὸς γὰρ σώσει τὸν λαὸν αὐτοῦ, οὓς καὶ μακαρίους ὁ
                        λόγος ἔφασκε</quote>. ταῦτα μὲν οὖν τις κατὰ θεωρίαν τῶν προκειμένων. εἴποι
                     δ’ ἄν τις καὶ πρὸς λέξιν πεπληρῶσθαι αὐτά· προλεχθέντα μὲν ὑπὸ τοῦ Δαυῒδ
                     προφητικῶς ἐν καιρῷ τῆς περιστάσεως, ὁπηνίκα ὁ υἱὸς ἐδίωκεν αὐτόν, ἐπὶ πέρας δὲ
                     ἠγμένα μετ’ οὐ πολύ, ὅτε ἐν τῇ τοῦ πολέμου συμβολῇ πίπτει μὲν ὁ Ἀβεσσαλώμ,
                     πίπτουσι δὲ καὶ οἱ τὰ φίλα αὐτῷ φρονοῦντες· κρατεῖ δὲ ἡ τοῦ Δαυῒδ πρόρρησις ἡ
                     φήσασα· <quote type="lemma">ὅτι σὺ ἐπάταξας πάντας τοὺς ἐχθραίνοντάς μοι
                        ματαίως· ὀδόντας ἁμαρτωλῶν συνέτριψας. τοῦ κυρίου ἡ σωτηρία, καὶ ἐπὶ τὸν
                        λαόν σου ἡ εὐλογία σου.</quote> ἐλέγετο γοῦν ταῦτα προφητικῶς, ὡς ἂν ἤδη τοῦ
                     λαοῦ σεσωσμένου καὶ ὑπὸ τοῦ Δαυῒδ γεγενημένου. </p>
               </div>
            </div>
            <div type="textpart" subtype="commentary" n="Ps_4">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ἐν ὕμνοις· ψαλμὸς τῷ Δαυίδ. </l>
                     <ref decls="#biblical" cRef="LXX:Ps:4:1"/>
                  </quote>
               </div>
               <div type="textpart" subtype="fragment" n="2">
                  <quote type="lemma">
                     <l> Ἐν τῷ ἐπικαλεῖσθαί με εἰσήκουσέν μου ὁ θεὸς τῆς δικαιοσύνης μου. </l>
                     <ref decls="#biblical" cRef="LXX:Ps:4:2a"/>
                  </quote>
                  <p>Ὁ μὲν πρὸ τούτου ψαλμὸς ἐλέγετο <quote type="lemma">ἐν τῷ ἀποδιδράσκειν Δαυὶδ
                        ἀπὸ προσσώπου Ἀβεσσαλὼμ τοῦ υἱοῦ αὐτοῦ</quote>· ὁ δὲ παρὼν ἔοικεν ἑξῆς
                     ἐκείνῳ εἰρῆσθαι μετὰ τὴν κατὰ τοῦ Ἀβεσσαλὼμ νίκην· μεθ’ ὃν ὕμνον ἐπινίκιον τῷ
                     νικοποιῷ θεῷ ἀνατίθησι τὸν παρόντα ψαλμόν, δι’ οὗ καὶ ἡμεῖς ἐπαιδευόμεθα μὴ
                     ἀμνημονεῖν τῶν τοῦ θεοῦ εἰς ἡμᾶς εὐεργεσιῶν. εἰκότως οὖν ἐν μὲν τῷ πρὸ τούτου
                     ἔλεγεν· <quote type="lemma">κύριε, τί ἐπληθύνθησαν οἱ θλίβοντές με; </quote> ἐν
                     δὲ τούτῳ· <quote type="lemma">ἐν θλίψει ἐπλάτυνάς μοι</quote>. λέγει δὲ ταῦτα
                     περὶ τῆς κατὰ τὸν Ἀβεσσαλὼμ συμφορᾶς, καθ’ ἣν τὸν θεὸν ἐπικαλεσάμενος ἔτυχεν
                     αὐτοῦ ἐπηκόου καὶ γενόμενος ἐν θλίψει διὰ τὸν λαὸν καὶ τὴν κιβωτὸν τοῦ θεοῦ
                     ἀνέσεως καὶ πλατυσμοῦ ἠξιώθη, παυσαμένου μὲν τοῦ πολέμου, εἰρήνης δὲ βαθυτάτης
                     διαλαβούσης αὐτόν τε καὶ πάντα τὸν λαόν. ἢ ἄλλως λέγει ταῦτα ἐπὶ τοῦ πταίσματος
                     τῆς τοῦ Οὐρίου, καὶ ἡ τοῦ υἱοῦ ἐπανάστασις καὶ τὰ λοιπὰ πάντα τὰ κατὰ τὸν οἶκον
                     κακὰ συμβέβηκεν αὐτῷ. ἐπὶ τούτοις γὰρ ἑαυτὸν κακώσας μετανοίᾳ τε καὶ
                     ἐξομολογήσει ἑαυτὸν παραδοὺς καὶ τῷ πταίσματι ἐφαμίλλως ἑαυτὸν τιμωρησάμενος
                     ἔργοις τε δικαιοσύνης καὶ καρποῖς ἀγαθοῖς πάσης εὐποιίας τὸν θεὸν ἱλασάμενος
                     καὶ τυχὼν ἐπαγγελίας ἀγαθῆς, δι’ ἣν ἐν τῷ πρὸ τούτου ψαλμῷ προφητικῶς ἔλεγε·
                        <quote type="lemma">σὺ δέ, κύριε, ἀντιλήπτωρ μου εἶ, δόξα μου καὶ ὑψῶν τὴν
                        κεφαλήν μου</quote>, καὶ τὰ λοιπὰ ὅσα παρίστη ὁ πρὸ τούτου λόγος, ἀκολούθως
                     διὰ τῶν προκειμένων φησίν· <quote type="lemma">ἐν τῷ ἐπικαλεῖσθαί με εἰσήκουσέ
                        μου ὁ θεὸς τῆς δικαιοσύνης μου, ἐν θλίψει ἐπλάτυνάς μοι. οἰκτείρησόν με καὶ
                        εἰσάκουσον τῆς προσευχῆς μου</quote>. τὸ πρῶτον ἐπακουσθεὶς ἐν τῷ
                     ἐπικαλεῖσθαι τὸν κύριον, οὐκ ἐπαίρεται οὐδὲ ἀπορρᾳθυμεῖ· ἀλλ’ εὐθὺς περὶ τοῦ
                     μέλλοντος χρόνου πάλιν δέεται, πάντοτε τὸν θεὸν ἐπήκοον ἔχειν παρακαλῶν·
                     ἱκετεύει τε κατ’ οἶκτον ἐπακουσθῆναι, οὐ κατ’ ὀφειλήν. εἰ γὰρ καὶ παρῆν τις
                     αὐτῷ <quote type="lemma">καρπὸς δικαιοσύνης</quote>, ἀλλ’ οὐκ ἐπὶ τούτῳ θαρσεῖν
                     ἔλεγεν· ἀλλ’ ἐπὶ τῷ ἐλέῳ καὶ τοῖς οἰκτιρμοῖς τοῦ θεοῦ. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Υἱοὶ ἀνθρώπων, ἕως πότε βαρυκάρδιοι; </l>
                     <l> ἵνα τί ἀγαπᾶτε ματαιότητα, καὶ ζητεῖτε ψεῦδος; </l>
                     <ref decls="#biblical" cRef="LXX:Ps:4:3"/>
                  </quote>
                  <p>Τοὺς τὴν διάνοιαν πεπαχυμμένους καὶ περὶ τὴν ὑπακοὴν τοῦ θείου λόγου βραδεῖς
                     βαρυκαρδίους ὠνόμασεν ἢ τοὺς βεβαρημένους τὸ συνειδὸς ὑπὸ μοχθηρῶν λογισμῶν·
                     πλήττων δὲ τούτους τῷ λόγῳ φησίν· ἕως ποτε ταῖς ἑαυτῶν ἁμαρτίαις παραμένετε
                     σπεύδειν δέον ἐπὶ μετάνοιαν καὶ τὴν φίλην τῷ θεῷ ἐξομολόγησιν; κατὰ δὲ τὴν
                     ἱστορίαν, ἔοικεν ὁ Δαυῒδ πρὸς τοὺς ἐπὶ τοῖς πειρασμοῖς καὶ ταῖς περιστάσεσι
                     ταραττομένους καὶ θορυβουμένους καὶ πάντα μᾶλλον πράττοντας ἢ ἐπὶ τὸν θεὸν
                     καταφεύγοντας ταῦτα λέγειν. τί γὰρ χρὴ ταράττειν καὶ ταράττεσθαι, φησίν, ἐν
                     τοῖς περιστατικοῖς καιροῖς; τί δὲ χρὴ ματαιότητι ἑαυτοὺς ἐκδιδόναι, ὦ <quote type="lemma">βαρυκάρδιοι</quote> ἄνδρες; τί δὲ τὸ ψεῦδος μετιέναι τὸ ἀληθὲς
                     καταλιπόντας; ἀλλὰ γὰρ ἐντεῦθεν μαθόντες, ὅτι θεὸς καὶ κύριός ἐστιν ὁ τῶν ὅλων
                     ἔφορος καὶ προνοητὴς ὁ μηδέποτε καταλειπὼν πάντα ὅσιον αὐτοῦ, ἀλλ’ ἀεὶ θαυμαστὰ
                     ἐπ’ αὐτῷ δεικνύς· σπουδάζετε καὶ αὐτοὶ ὅσιοι γένεσθε εὖ καὶ ἀκριβῶς εἰδότες,
                     ὅτι καὶ ὑμῶν ὥσπερ οὖν καὶ ἐμοῦ αὐτοῦ <quote type="lemma">κύριος εἰσακούσεται
                        ἐν τῷ κεκραγέναι με πρὸς αὐτόν</quote>. ἐπακούσαντος δὲ ὑμῶν τοῦ κυρίου
                     οὐδὲν δεῖ λοιπὸν μεριμνᾷν ἔχοντας τὸ ἀσφαλὲς ἀπὸ τῆς παρ’ αὐτοῦ βοηθείας. δόξα
                     δὲ τοῦ θείου λόγου εἶεν ἂν οἱ υἱοὶ τῶν ἀνθρώπων κατὰ τὸν Ἀκύλαν καὶ Σύμμαχον· ὁ
                     μὲν γὰρ Ἀκύλας· ἕως πότε, οἱ ἔνδοξοί μου; ἐκδέδωκεν, ὁ δὲ Σύμμαχος· ἕως πότε ἡ
                     δόξα μου; διὰ τὴν ἐν αὐτοῖς νοερὰν ψυχὴν καὶ λογικὴν τὴν κατ’ εἰκόνα τοῦ θεοῦ
                     πεποιημένην. οὓς ἐπὶ τὸ χεῖρον ἑαυτοὺς διαστρέφοντας ὁ λόγος ἐπονειδίζει <quote type="lemma">βαρυκαρδίους</quote> καλῶν καὶ ἀνθρώπων υἱούς· δέον εἶναι<quote type="lemma"> υἱοὺς θεοῦ</quote> κατὰ τό· <quote type="lemma">ἐγὼ εἶπον·
                        θεοί ἐστε, καὶ υἱοὶ ὑψίστου πάντες. </quote>
                  </p>
               </div>
               <div type="textpart" subtype="fragment" n="4">
                  <quote type="lemma">
                     <l> Ὀργίζεσθε καὶ μὴ ἁμαρτάνετε. </l>
                     <ref decls="#biblical" cRef="LXX:Ps:4:5a"/>
                  </quote>
                  <p>Συμβουλεύει κωλύειν τὸ τῆς ὀργῆς πάθος, εἴ ποτε ἀγανακτικῶς ἀνακινεῖται μηδὲ
                     εἰς ἔργον τὸν θυμὸν κινεῖσθαι παραινῶν. οὐκ ἀκαίρως δὲ ταῦτά φησιν· ἀλλ’ ἐπειδὴ
                     κατὰ τοῦ Ἀβεσσαλὼμ ὁρμῶντες εἰς πόλεμον μετ’ ὀργῆς ἐξῄεσαν, ὡς εἰκóς, οἱ μετὰ
                     τοῦ Δαυῒδ, ἀγανακτοῦντες ἐπὶ τῇ τοῦ υἱοῦ κατὰ τοῦ πατρὸς ἐπαναστάσει· τούτου
                     χάριν ἔοικε τοιαῦτά τινα πρὸς αὐτοὺς λέγειν· ὑμεῖς μέν, ὦ ἄνδρες σύμμαχοι, οἳ
                     δὴ καὶ ἔνδοξοί μου, ὡς υἱοὶ ἀνθρώπων <quote type="lemma">βαρυκάρδιοί </quote>
                     τινες ὄντες καὶ τῇ τοῦ θνητοῦ βίου <quote type="lemma">ματαιότητι </quote>
                     προσέχοντες, οὐκ εἰδότες τὴν τοῦ θεοῦ κατὰ τῶν ἀσεβῶν δικαιοκρισίαν θυμοῦσθε
                     κατὰ τοῦ ἀσεβοῦς υἱοῦ· καὶ δικαίως κινούμενοι καὶ ἀγανακτικῶς ὀργιζόμενοι ἐπὶ
                     τὸν πόλεμον ὁρμᾶτε· ἐγὼ δὲ τοῖς πᾶσι παραινῶ, εἰ καὶ εὔλογος ἡ ὀργή, ἀλλ’ ὑμᾶς
                     οὐ χρὴ τῆς οἰκείας ἐπιλανθάνεσθαι ἀνεξικακίας οὐδ’ ἐπὶ πλέον ἐξάπτεσθαι ὡς καὶ
                     ἐπὶ ἁμαρτίας ἐκπίπτειν. διό φημι· <quote type="lemma">ὀργίζεσθε,
                        </quote>ἀλλὰ<quote type="lemma"> μὴ ἁμαρτάνετε.</quote> εἰ δὲ καὶ κλονεῖσθε,
                     κατὰ τὸν Ἀκύλαν, τὰς ψυχὰς διὰ τὰ τῷ Ἀβεσσαλὼμ προτετολμημένα, ἀλλ’ ὁρᾶτε, μὴ
                     καὶ ἑτέραν ἐπὶ ταῖς προτέραις προσθείητε ἁμαρτίαν τῇ ὀργῇ ἐπιμένοντες. εὕροις
                     δ’ ἂν καὶ κατὰ τὴν ἱστορίαν πολλὰ παραινοῦντα αὐτὸν φείσασθαι τοῦ παιδός.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Θύσατε θυσίαν δικαιοσύνης καὶ ἐλπίσατε ἐπὶ κύριον. </l>
                     <ref decls="#biblical" cRef="LXX:Ps:4:6"/>
                  </quote>
                  <p>Εἰ καὶ ὡς ἄνθρωποι θνητοὶ πολλὰ διανοεῖσθε μεθ’ ἡμέραν ὀργιζόμενοι, ἀλλ’ ἐπὶ
                     ταῖς κοίταις ὑμῶν ἐφ’ ἡσυχίας παρ’ ἑαυτοῖς γενόμενοι, κατανύγητε τὰ δι’ ἡμέρας
                     ὑμῖν πεπραγμένα διαλογιζόμενοι. μὴ γοῦν, φησίν, <quote type="lemma">ὀργίζεσθε
                     </quote> κατὰ τῶν εἰς ὑμᾶς πλημμελούντων μηδὲ κατὰ τοῦ ἐπαναστάντος τῷ πατρί·
                     μήτε αὐτοὶ ἁμαρτάνοντες, κἂν ἕτεροι ἀσεβοῦντες προκαλοῦνται ὑμᾶς εἰς ὀργῆς ἔργα
                     καὶ εἰς ἁμαρτίας, ἀλλ’ ἀντὶ τούτων μᾶλλον, εἴπερ βούλεσθε τὸ ἀσφαλὲς ἔχειν,
                        <quote type="lemma">θύσατε θυσίαν δικαιοσύνης</quote>
                     <quote type="lemma">καὶ ἐλπίσατε ἐπὶ κύριον</quote>, καὶ μηκέτι ταράττεσθε
                     οἰκειωθέντες τῷ κυρίῳ διὰ τῆς δικαιοσύνης. ἐπείπερ ἀντὶ πάσης θυσίας χαίρει
                     δικαιοπραγίαις καὶ ταῖς κατ’ ἀρετὴν πράξεσι καὶ τοῦτο πολὺ βέλτιον πράττειν ἢ
                     ὀργίζεσθαι καὶ ἑαυτοὺς ἐκδικεῖν σπουδάζειν, διὸ δὴ καὶ αὐτὸς ἐπαναστάντος τοῦ
                     υἱοῦ περὶ τοῦτο μόνον ἐσπούδασα διὰ δικαιοσύνης τὸν θεὸν ἱλασκόμενος· ὅθεν
                        <quote type="lemma">ἐν τῷ ἐπικαλεῖσθαί με εἰσήκουσέ μου ὁ θεὸς τῆς
                        δικαιοσύνης μου</quote>, καὶ, <quote type="lemma">ἐν θλίψει ἐπλάτυνάς
                        μοι</quote>· ἐπειδὴ <quote type="lemma">θύσας θυσίαν δικαιοσύνης ἐπ’ αὐτὸν
                        ἤλπισα</quote>.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Πολλοὶ λέγουσιν· τίς δείξει ἡμῖν τὰ ἀγαθά; </l>
                     <ref decls="#biblical" cRef="LXX:Ps:4:7a"/>
                  </quote>
                  <p>Ἄλλοι μέν, φησίν, ἄλλως διανοούμενοι, καὶ μάλιστα <quote type="lemma">οἱ
                        βαρυκάρδιοι υἱοὶ τῶν ἀνθρώπων </quote>οἱ τὴν τοῦ βίου <quote type="lemma">ματαιότητα </quote> ἀγαπῶντες, οὐκ εἰδότες τ’ ἀληθῶς ἀγαθὰ οὐδὲ ἐλπίζοντες
                     οὐδὲ πιστεύοντες ταῦτα ὄψεσθαι φασί· <quote type="lemma">τίς δείξει ἡμῖν τὰ
                        ἀγαθά; </quote>οὐ γὰρ συνορῶσιν αὐτὰ τῷ μὴ καταυγάζεσθαι τῷ φωτὶ τοῦ σοῦ
                     προσώπου· διὸ δὴ μόνα τὰ γεώδη καὶ φθαρτὰ ὑπολαμβάνοντες εἶναι ἀγαθὰ περὶ ταῦτα
                     ἀσχολοῦνται καὶ ταῦτα μεταδιώκουσιν. εἰ δέ τις αὐτοῖς περὶ τῶν θειοτέρων καὶ
                     ἐπουρανίων λέγοι, ἐρωτᾷν εἰώθασιν· καὶ τίς ἆρά ἐστιν ὁ δείξων ἡμῖν ταῦτα; ἀλλ’
                     ἐκεῖνοι μὲν τοιοῦτοί τινες. ἡμεῖς δέ, παρ’ οἷς ἐσημειώθη τὸ φῶς τοῦ προσώπου
                     σου, ὦ κύριε, καὶ τὸν δείξαντα καὶ τὸν δώσοντα ἡμῖν αὐτὰ ἐπιστάμεθα ὑπὸ τοῦ σου
                     φωτὸς εἰς τὴν γνῶσιν αὐτῶν ἐληλυθότες.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Ἀπὸ καιροῦ σίτου καὶ οἴνου καὶ ἐλαίου αὐτῶν ἐπληθύνθησαν. </l>
                     <ref decls="#biblical" cRef="LXX:Ps:4:8b"/>
                  </quote>
                  <p>Ἐπεὶ δὲ πολλαχοῦ τῶν γραφῶν ἐν εὐλογίαις σῖτος καὶ οἶνος τοῖς ἁγίοις κεῖνται ἐν
                     ἐπαγγελίᾳ ὡς ἐκ τοῦ ἐναντίου τοῖς ἁμαρτωλοῖς ἡ τούτων στέρησις, ἄξιον ἀποστῆσαι
                     τῆς κατὰ τὸ ῥητὸν ψιλὸν ὑπολήψεως τούς τε ἀκεραιοτέρους τῶν πεπιστευκότων καὶ
                     τοὺς διὰ τὴν μικρότητα τῆς ἐπαγγελίας ἑτέρῳ θεῷ ἀναπλαττομένῳ ὑπ’ αὐτῶν
                     βουλομένους προσκυνεῖν· καὶ φιλοτιμητέον τὸ ποικίλον τῶν σωματικῶν βρωμάτων
                     ἀναγαγεῖν ἐπὶ ταῦτα, ὧν μεταλαμβάνουσα κατ’ ἀξίαν ἑκάστη ψυχὴ ἁγιάζεταί τε καὶ
                     εὐεκτεῖ καὶ ἰσχυροποιεῖται πρὸς τὸ δύνασθαι τὰ ἐπιβάλλοντα αὐτῇ ἔργα ἐπιτελεῖν·
                     ἐγὼ δὲ οἶμαι αὐτὰ καὶ εἰς τὸν μέλλοντα αἰῶνα ἀνάγεσθαι. καὶ ἵνα μὴ περὶ τῶν
                     τηλικούτων ἀμαρτύρως δόξωμεν ἀποφαίνεσθαι, ἀρκέσει ἡμῖν Παῦλος σαφέστατα τοῦτο
                     διδάσκων ἐν τῇ πρὸς Φιλιππησίους ἐπιστολῇ οὕτως· <quote type="lemma">μὴ οὖν τις
                        ὑμᾶς κρινέτω ἐν βρώσει ἢ ἐν πόσει, ἢ ἐν μέρει ἑορτῆς ἢ νουμηνίας σαββάτων· ἅ
                        ἐστι σκιὰ τῶν μελλόντων. </quote>
                  </p>
               </div>
               <div type="textpart" subtype="fragment" n="8">
                  <quote type="lemma">
                     <l> Ἐν εἰρήνῃ ἐπὶ τὸ αὐτὸ κοιμηθήσομαι καὶ ὑπνώσω. </l>
                     <ref decls="#biblical" cRef="LXX:Ps:4:9a"/>
                  </quote>
                  <p>Ἔοικε δηλοῦν τὴν ἀβλαβῆ ἄνεσιν καὶ ἀνάπαυσιν τῆς ψυχῆς συμφώνως τῷ θείῳ λόγῳ
                     ἐσομένην μετὰ τὰς πρὸς τὰ κάλλιστα θεωρίας. τάχα γὰρ ὃν τρόπον κατὰ τὸ σῶμα
                     φαγόντες καὶ πιόντες ἀνέσεως δεόμεθα τῆς κατὰ τὸν ὕπνον· οὕτως οὐ πάντοτε
                     δυναμένη διαρκεῖν ἡ ψυχὴ πρὸς τὸ θεωρεῖν, ἐν καιρῷ ἐνατενίσει τοῖς νοητοῖς κατὰ
                     τὴν ἑαυτῆς δύναμιν τῷ αὐταρκεῖ· εἶτα διαναπαύσεται, ἥνπερ διανάπαυσιν ἡγούμεθα
                     δηλοῦσθαι διὰ τοῦ· <quote type="lemma">ἐν εἰρήνῃ ἐπὶ τὸ αὐτὸ κοιμηθήσομαι καὶ
                        ὑπνώσω</quote>.</p>
               </div>
               <div type="textpart" subtype="fragment" n="9">
                  <quote type="lemma">
                     <l> Ὅτι σύ, κύριε, κατὰ μόνας ἐπ’ ἐλπίδι κατῴκισάς με. </l>
                     <ref decls="#biblical" cRef="LXX:Ps:4:9b"/>
                  </quote>
                  <p> Ἐκεῖνοι μέν, φησίν, οἱ πολλοὶ ἅτε δὴ πλατεῖαν καὶ εὐρύχωρον ὁδεύοντες, δι’ ἧς
                     οἱ πολλοὶ βαδίζουσι, οὐκ ἐλπίζοντες, τίς δείξει αὐτοῖς τὰ κατὰ ἀλήθειαν ἀγαθά,
                     ἐν οἴνῳ καὶ ἐλαίῳ καὶ σίτῳ πληθύνοντες ὡς ἀγαθῶν τούτων ἀπολαύειν ἡγοῦνται·
                     ἐμοὶ δὲ τῷ καταξιωμένῳ τοῦ φωτὸς τοῦ προσώπου σου, κύριε, ἔδωκας εὐφροσύνην
                     καρδίας, ἀλλ’ οὐδὲ σαρκῶν οὐδὲ σωμάτων καὶ οὐ τὴν ἐξ οἴνου καὶ σίτου καὶ ἐλαίου
                     σώμασι χορηγουμένην, ἀλλ’ εὐφροσύνην τὴν κατὰ διάνοιαν. μαθὼν γὰρ παρὰ τοῦ σοῦ
                     πνεύματος καὶ τῶν σῶν ἐπαγγελιῶν, ὅτι, εἰ καὶ τὰ μάλιστα κατὰ τὸν ἐνεστῶτα βίον
                     λύπαι μοι καὶ θλίψεις καὶ πειρασμοὶ καὶ περιστάσεις οὐ διαλείπουσιν, ἀλλ’ ἔσται
                     μοι καιρὸς ὁ τῆς ἀπαλλαγῆς τοῦ σώματος, καθ’ ὃν ἐν εἰρήνῃ ποιήσομαι τὴν
                     κοίμησιν καὶ τὴν ἀπαλλαγὴν τοῦ σώματος· εὖ δὲ ἀκριβῶς πέπεισμαι, ὅτι τότε μοι
                     παρέσται τὰ τέλη τῆς εὐφροσύνης, ἐπειδὰν ἡ κοίμησίς με καταλάβῃ καὶ ὁ κατὰ τὸν
                     θάνατον ὕπνος. τότε γὰρ σὺ αὐτὸς, ὦ κύριε, μετὰ τῆς ἀγαθῆς ταύτης ἐλπίδος
                     ἀναλαβών με κατοικιεῖς ἐν ταῖς ἐπουρανίοις σου μοναῖς. σημείωση δὲ κἀνταῦθα τὰς
                     ἐπὶ τοῖς διαψάλμασι διαστολὰς ἤτοι τῆς διανοίας ἐναλλαγὴν παριστώσας ἢ τάχα
                     μεταβολὴν τοῦ μέλους ἐναλλάττοντος ἢ τὸν ῥυθμόν.</p>
               </div>
            </div>
            <div type="textpart" subtype="commentary" n="Ps_5">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ὑπὲρ τῆς κληρονομούσης· </l>
                     <l> ψαλμὸς τῷ Δαυίδ. </l>
                     <ref decls="#biblical" cRef="LXX:Ps:5:1"/>
                  </quote>
                  <p>Εἰς τὸ τέλος χαριστήριος ὕμνος ᾄδεται ὑπὲρ τῆς ἀγομένης ψυχῆς ἤτοι ἐκκλησίας
                     εἰς θείαν κληρονομίαν ἡτοιμασμένην τοῖς τοῦ θεοῦ θεραπευταῖς. ἔστι γὰρ
                     κληρονομία τοῖς θεραπεύουσι κύριον· ἔστι δὲ αὕτη οὐ φθαρτὴ καὶ ἐν αἰσθητῷ
                     πλούτῳ τὸ εἶναι ἔχουσα εἴρηται γὰρ εἰσάγεσθαι τοὺς ταύτης κληρονόμους εἰς
                     κληρονομίαν ἄφθαρτον καὶ ἀμίαντον καὶ ἀμάραντον, τετηρημένην ἐν οὐρανοῖς. εἰς
                     ταύτην τοὺς ἀξίους καλῶν ὁ σωτήρ· <quote type="lemma">δεῦτε ἐκ δεξιῶν μου,
                        εἶπερ οἱ εὐλογημένοι τοῦ πατρός μου, κληρονομήσατε τὴν ἡτοιμασμένην ὑμῖν
                        βασιλείαν. </quote> ταύτης ἔρωτα λαβὼν ὁ τὸν ἐγκείμενον ψαλμὸν λέγων, εὐχὴν
                     ἀναπέμπει τῷ εὐτρεπίσαντι αὐτὴν θεῷ, ἵνα ἀξιωθῇ κληρονόμος αὐτῆς κατὰ τὴν
                     καινὴν διαθήκην ἀναδειχθῆναι ὡς καὶ περὶ τῆς αὐτοῦ ψυχῆς σημαίνειν τὴν
                     ἐπιγραφὴν τὴν <quote type="lemma">ὑπὲρ τῆς κληρονομούσης</quote>. </p>
               </div>
               <div type="textpart" subtype="fragment" n="2">
                  <quote type="lemma">
                     <l>Tὰ ῥήματά μου ἐνώτισαι, κύριε, </l>
                     <l> σύνες τῆς κραυγῆς μου· </l>
                     <l> πρόσχες τῇ φωνῇ τῆς δεήσεώς μου, </l>
                     <l> ὁ βασιλεύς μου καὶ ὁ θεὸς μου· </l>
                     <l> ὅτι πρὸς σὲ προσεύξομαι, κύριε. </l>
                     <ref decls="#biblical" cRef="LXX:Ps:5:2-3"/>
                  </quote>
                  <p>Τὰ μὲν οὖν <quote type="lemma">ῥήματα</quote> διὰ στόματος ἀπαγγελόμενα ὠσὶν
                     ἀκούεται καὶ ἐνωτίζεται· ἡ δὲ <quote type="lemma">κραυγὴ</quote> οὐ διὰ γλώττης
                     σώματος ἀναβοωμένη, δυνάμει δὲ ἰσχυρᾶς διαθέσεως προφερομένη συνέσεως δεῖται·
                     τὸ δὲ τρίτον ἀξιοῖ τὸν θεὸν προσέχειν ἀκριβῶς καὶ κατανοήσαντα ἐπικρίναι, ὅτι
                     μὴ ἀνάξια αὐτοῦ τυγχάνει τὰ νοήματα· <quote type="lemma">τό πρωῒ εἰσακούσῃ τῆς
                        φωνῆς μου, τό πρωῒ παραστήσομαί σοι καὶ ἐπόψομαι</quote>. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Ὅτι οὐχὶ θεὸς θέλων ἀνομίαν σὺ εἶ, </l>
                     <l> οὐδὲ παροικήσει σοι πονηρευόμενος· </l>
                     <l> οὐδὲ διαμενοῦσιν παράνομοι κατέναντι τῶν ὀφθαλμῶν σου. </l>
                     <l> ἐμίσησας πάντας τοὺς ἐργαζομένους τὴν ἀνομίαν, </l>
                     <l> ἀπολεῖς πάντας τοὺς λαλοῦντας τὸ ψεῦδος. </l>
                     <l> ἄνδρα αἱμάτων καὶ δόλιον βδελύσσεται κύριος. </l>
                     <ref decls="#biblical" cRef="LXX:Ps:5:5-6a:"/>
                  </quote>
                  <p>Ἡ κληρονομοῦσα, ὡς ἂν κατηξιωμένη τῶν ἀναγγελθέντων ἀγαθῶν, ἐπιδείκνυσι τοὺς
                     ἀνομοίους αὐτῇ, φάσκουσα ἐν τῇ εὐχῇ, ὅτι ἑκουσίως κακοήθης καὶ πόρνος οὐθ᾿ ὅλως
                     παροικήσει σοὶ τῷ θεῷ· οἱ δὲ παράνομοι, εἰ καὶ πρὸ τοῦ παρανομῆσαι παρῴκησάν
                     σοί ποτε, ὁποῖοι γεγόνασιν οἱ ἐκ περιτομῆς τὸν Μωυσέως δεξάμενοι νόμον, ἀλλ᾿ οὐ
                     διαμένουσιν ἕως τέλους κατέναντι τῶν ὀφθαλμῶν σου, ἅτε τοῦ θείου νόμου
                     παραβάται γενόμενοι· τοὺς δὲ τὴν ἀνομίαν ἐργαζομένους οἷοί εἰσιν οἱ πάντῃ τῆς
                     θεοσεβίας ἀλλότριοι, οὓς καὶ ἐν μισουμένοις λογίζῃ, ἕως ὅτε τὰ μίσους ἄξια
                     πράττουσιν· οὐ γὰρ τοὺς ποτὲ ἐργαζομένους, ἀλλὰ τοὺς ἔτι καὶ νῦν ἐργαζομένους
                     ὡς ἂν ἐπιμένοντας τῇ κακίᾳ μισεῖς· παρὰ πάντας δὲ τούτους ἀπωλείᾳ παραδίδως
                     τοὺς μὴ μόνον κατὰ ἀπάτην λογιζομένους τὰ ψεύδη, ἀλλὰ καὶ λαλοῦντας αὐτὰ καὶ
                     ἑτέροις διακονουμένους, ὁποῖοι τυγχάνουσιν οἱ ἄθεοι αἱρεσιῶται· καὶ ἐπὶ πᾶσι
                     τούτοις τὸν ἄνδρα αἱμάτων βδελύσσεται κύριος· ἐν τῇ ἴσῃ τούτων τιμωρίᾳ καὶ τὸν
                     δόλιον τιθεὶς οἷος ἦν ὁ Ἰούδας φιλήματι προδοὺς τὸν κύριον· τοῦ δὲ βδελυγμοῦ
                     ὑπερβάλλουσαν ἀποστροφήν, ὡς ἐπὶ μεγάλῳ μιάσματι τοῦ βδελυσσομένου πρὸς τὸ
                     βδελυκτὸν παριστῶντος. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Κύριε, ὁδήγησόν με ἐν τῇ δικαιοσύνῃ σου ἕνεκα τῶν ἐχθρῶν μου </l>
                     <l> κατεύθυνον ἐνώπιόν σου τὴν ὁδόν μου. </l>
                     <l> ὅτι οὐκ ἔστιν ἐν τῷ στόματι αὐτῶν ἀλήθεια. </l>
                     <l> ἡ καρδία αὐτῶν ματαία. </l>
                     <l> τάφος ἀνεωγμένος ὁ λάρυγξ αὐτῶν. </l>
                     <l> ταῖς γλώσσαις αὐτῶν ἐδολιοῦσαν.</l>
                     <ref decls="#biblical" cRef="LXX:Ps:5:9-10"/>
                  </quote>
                  <p>Χριστὸς δὲ ἡ δικαιοσύνη· αὐτὸς γὰρ ἐγενήθη σοφία ἡμῖν ἀπὸ θεοῦ δικαιοσύνη τε
                     καὶ ἁγιασμὸς καὶ ἀπολύτρωσις. ἔνια δὲ τῶν ἀντιγράφων· <quote type="lemma">ἐνώπιόν μου τὴν ὁδόν σου </quote>ἔχει. </p>
               </div>
               <div type="textpart" subtype="fragment" n="5">
                  <quote type="lemma">
                     <ref decls="#biblical" cRef="LXX:Ps:5:9-10:"/>
                  </quote>
                  <p>Εἶεν δ’ ἂν οὗτοι οἱ καλούμενοι σοφοὶ τοῦ αἰῶνος τούτου, περὶ ὧν εἴρηται· κύριος
                     γινώσκει τοὺς διαλογισμοὺς τῶν σοφῶν, ὅτι εἰσὶν μάταιοι. τούτων ὁ <quote type="lemma">λάρυγξ</quote> ἀποπνεῖ νεκρὰ δόγματα διὰ τὸ μὴ διδάσκειν τὸν
                     ζωοποιοῦντα θεοῦ λόγον, ἀλλὰ τὸν ψευδῆ καὶ νεκρὸν καὶ πάσης πνέοντα ψυχοφθόρου
                     διδασκαλίας. </p>
               </div>
               <div type="textpart" subtype="fragment" n="6">
                  <quote type="lemma">
                     <l> Kρῖνον αὐτούς, ὁ θεός· </l>
                     <l> ἀποπεσάτωσαν ἀπὸ τῶν διαβουλίων αὐτῶν· </l>
                     <l> κατὰ τὸ πλῆθος τῶν ἀσεβειῶν αὐτῶν ἔξωσον αὐτούς, </l>
                     <l> ὅτι παρεπίκρανάν σε, κύριε. </l>
                     <ref decls="#biblical" cRef="LXX:Ps:5:11"/>
                  </quote>
                  <p>Τοὺς προειρημένους <quote type="lemma">ἐχθρούς</quote>, τοὺς δὴ ἐπιβουλεύοντάς
                     μου ταῖς περὶ τῆς κληρονομίας ἐλπίσι καὶ κατὰ τοῦτό σε παραπικραίοντας κρῖνον,
                     φησίν, ὁ θεός, ὅτι σὺ μὲν τὴν ἐμὴν σππουδάζεις περιποιήσασθαι σωτηρίαν. οἱ δὲ
                     θεομαχεῖν παρεσκευασμένοι καὶ σὲ παραπικραίνοντες οὐ διαλείπουσιν
                     ἐπιβουλεύοντές μοι· διὸ κρῖνον αὐτοὺς ἐντεῦθεν ἤδη, ὅπως μὴ μόνον ἐμοὶ
                     παύσωνται ἐπιβουλεύοντες, ἀλλὰ καὶ αὐτοὶ τῶν πονηρῶν διαβουλιῶν αὐτῶν
                     ἐκπεσόντες καὶ τοῦ πλήθους τῶν ἀσεβημάτων ἔξω γενόμενοι ὠφεληθῶσι διὰ τῆς σῆς
                     κρίσεως παυσάμενοι τῆς πολλῆς αὐτῶν μοχθηρίας.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Καί εὐφρανθήτωσαν πάντες οἱ ἐλπίζοντες ἐπὶ σέ· </l>
                     <l> εἰς αἰῶνα ἀγαλλιάσονται, καὶ κατασκηνώσεις ἐν αὐτοῖς. </l>
                     <ref decls="#biblical" cRef="LXX:Ps:5:12:ab"/>
                  </quote>
                  <p>Τοῦτο γὰρ τέλος τῶν ἀγαθῶν, τὸ τὴν προσδοκωμένην αὐτοῖς κληρονομίαν ἀπολαβεῖν,
                     τὸ τὸν κύριον κλῆρον ἀγαθὸν ἀπειληφέναι, τὸ ἔχειν αὐτὸν ἐνοικοῦντα καὶ
                     κατασκκηνοῦντα, καθ’ ἣν πεποίηται ἐπαγγελίαν εἰπών·<quote type="lemma">
                        ἐνοικήσω ἐν αὐτοῖς καὶ ἐνπεριπατήσω καὶ ἔσομαι αὐτῶν θεός, καὶ αὐτοὶ ἔσονταί
                        μοι λαός</quote>. </p>
               </div>
               <div type="textpart" subtype="fragment" n="8">
                  <quote type="lemma">
                     <l> Καὶ καυχήσονται ἐν σοὶ πάντες οἱ ἀγαπῶντες τὸ ὄνομά σου. </l>
                     <l> ὅτι σὺ εὐλογήσεις δίκαιον· </l>
                     <l> κύριε, ὡς ὅπλῳ εὐδοκίας ἐστεφάνωσας ἡμᾶς. </l>
                     <ref decls="#biblical" cRef="LXX:Ps:5:12c-13"/>
                  </quote>
                  <p>Οὔσης ἐκ εὐλόγου καυχήσεως καὶ διαβεβλημένης, περὶ ἧς φησὶν ὁ ἀπόστολος· <quote type="lemma">μηδεὶς καυχάσθω ἐν ἀνθρώποις· </quote> καὶ ὁ προφήτης· <quote type="lemma">μὴ καυχάσθω ὁ σοφὸς ἐν τῇ σοφίᾳ αὐτοῦ</quote>, μηδὲ ὁ ἰσχυρὸς
                     ἐν τῇ ἰσχύι αὐτοῦ μηδὲ ὁ πλούσιος ἐν τῷ πλούτῳ αὐτοῦ. οὐ τοιαύτη τυγχάνει ἡ τοῦ
                     λέγοντος· <quote type="lemma">ἐμοὶ δὲ μὴ γένοιτο καυχᾶσθαι, εἰ μὴ ἐν τῷ σταυρῷ
                        τοῦ κυρίου ἡμῶν Ἰησοῦ Χριστοῦ· </quote> καὶ <quote type="lemma">ὁ καυχώμενος
                        ἐν κυρίῳ καυχάσθω· </quote> καὶ οἱ ἐπὶ τοῦ παρόντος δὲ καυχήσονται οὐκ ἐπ᾿
                     ἄλλῳ ἢ ἐπὶ μόνῳ τῷ ἠγαπηκέναι τὸ ὄνομά σου καὶ τῷ προαιρέσει καὶ στοργῇ καὶ
                     διαθέσει, ἀλλ᾿ οὐ φόβῳ οὐδὲ ἀνάγκῃ τὸ σὸν ὄνομα τετιμηκέναι· αἴτιον δὲ ἔσται
                     τῆς καυχήσεως αὐτοῖς τὸ εὐλογεῖσθαι ὑπὸ σοῦ πάντα δίκαιον, τουτέστιν τυγχάνειν
                     τῶν ἐπουρανίων εὐλογιῶν, περὶ ὧν φησὶν ὁ ἀπόστολος·<quote type="lemma">
                        εὐλογητὸς ὁ θεός, ὁ εὐλογήσας ἡμᾶς ἐν πάσῃ εὐλογίᾳ πνευματικῇ ἐν τοῖς
                        ἐπουρανίοις· </quote> καὶ τέλος δὲ ἀγαθῶν τῆς ἐλπιζομένης κληρονομίας ὁ τῆς
                     δικαιοσύνης στέφανος τυγχάνει, οὗ τεύξονται οἱ λέγειν οἷοί τε ὁμοίως τῷ Παύλῳ·
                        <quote type="lemma">τὸν καλὸν ἀγῶνα ἠγώνισμαι, τὸν δρόμον τετέλεκα, τὴν
                        πίστιν τετήρηκα, λοιπὸν ἀπόκειταί μοι ὁ τῆς δικαιοσύνης στέφανος</quote>·
                     τούτῳ γὰρ τῷ στεφάνῳ εὐδόκησεν ὁ θεὸς ὅπλῳ χρήσασθαι φυλακτικῷ πάσης ἐφόδου
                     πολεμίων ἐπιούσης κατὰ τῶν οἰκείων αὐτοῦ. </p>
               </div>
            </div>
            <div type="textpart" subtype="commentary" n="Ps_6">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ἐν ὕμνοις ὑπὲρ τῆς ὀγδόης· </l>
                     <l> ψαλμὸς τῷ Δαυíδ. </l>
                     <ref decls="#biblical" cRef="LXX:Ps:6:1"/>
                  </quote>
                  <p>Ὀγδόη ἡ ἀναστάσιμος τοῦ σωτῆρος ἡμέρα κυριακὴ σωτήριος, ἐν ᾗ ὡς ἀληθῶς πάντων
                     τῶν ἁμαρτημάτων καθάρσιον εἶναι πιστεύομεν καὶ συμβολικὸν νόμιμον. κατὰ μὲν τὸ
                     τυπικὸν ὀγδόῃ ἡμέρᾳ περιτέμνεται ἀρτιγενὲς βρέφος· κατὰ δὲ τὸ ἀληθὲς λυτροῦται,
                     καθαίρεται δὲ δι᾿ ἀναγεννήσεως πνεύματος ἁγίου πᾶσα ψυχὴ ἐν θεῷ γεννωμένῃ κατὰ
                     τὴν σωτήριον τοῦ κυρίου ἀνάστασιν, ἥτις ἐστὶν ὀγδόη ἡμέρα. τῆς γὰρ ἑβδόμης τοῦ
                     Σαββάτου τοσούτῳ κρείττων ἀποπέφανται ἡ ὀγδόὴ ὡς λύεσθαι τὴν περὶ τοῦ Σαββάτου
                     νομοθεσίαν, εἰ καταλάβοι κατὰ ταύτην ἡ ὀγδόη τοῦ νεογενοῦς ἡμέρα· περιτέμνεται
                     γὰρ ἄνθρωπος ἐν Σαββάτῳ.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἐλέησόν με, κύριε, ὅτι ἀσθενής εἰμι· </l>
                     <l> ἴασαί με, κύριε, ὅτι ἐταράχθη τὰ ὀστᾶ μου· </l>
                     <l> καὶ ἡ ψυχή μου ἐταράχθη σφόδρα. </l>
                     <ref decls="#biblical" cRef="LXX:Ps:6:3-4a"/>
                  </quote>
                  <p>Ἐπειδὴ πᾶσα ἁμαρτία ἐξ ἀσθενείας συμβαίνει ἐξασθενούσης τῆς ψυχῆς καὶ μὴ
                     δυναμένης ἀντιβλέπειν τῇ τοῦ πάθους ἐπαναστάσει, τούτου χάριν ὁ ἡμαρτηκὼς
                     ἀσθένειαν ἑαυτοῦ κατηγορεῖ· σφόδρα νηφόντως καὶ συνησθημένως καταφεύγει ἐπὶ τὸν
                     σωτῆρα καὶ ἰατρὸν τὸν τοῦ θεοῦ ὑιόν· μόνος γὰρ οὗτος τῆς λογικῆς ψυχῆς τὰ
                     τραύματα καὶ τὰ πάθη· τάς τε νόσους καὶ τὰς ἀσθενείας οἷός τε θεραπεύειν·
                     γενόμενος γὰρ ἐν αὐτῇ· ὡς μὲν λόγος θεοῦ τὴν ἀλογίαν αὐτῆς ἀφαιρεῖται· καὶ οἷα
                     σοφία θεοῦ τῆς ἀφροσύνης αὐτὴν ἀπαλλάττει, ἀλλὰ καὶ ὡς δικαιοσύνη τῆς ἀδικίας
                     αὐτὴν ἐλευθεροῖ· καὶ ὡς ἀλήθεια τὸ ψεῦδος αὐτῆς ἀπελαύνει· ὀστᾶ δὲ αὐτοῦ
                     τεταράχθαι λέγων ὁ Δαυὶδ τὰς δυνάμεις τῆς ψυχῆς τὰς νεανικὰς ὑποφαίνει·, δι᾿ ὧν
                     ἀνδρίζεσθαι καὶ καρτερεῖν καὶ τοῖς πάθεσιν ἀντιβαίνειν εἴωθεν· διὸ αὐτὸς ἑαυτὸν
                     ἑρμηνεύων· καὶ ὅπως <quote type="lemma">ἐταράχθη</quote>
                     <quote type="lemma">τὰ ὀστᾶ </quote>αὐτὰ παριστὰς ἑξῆς ἐπιλέγει· <quote type="lemma">καὶ ἡ ψυχὴ μου ἐταράχθη σφόδρα</quote>. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Καὶ σύ, κύριε, ἕως πότε; </l>
                     <l> ἐπίστρεψον, κύριε, ῥῦσαι τὴν ψυχήν μου, </l>
                     <l> σῶσόν με ἕνεκεν τοῦ ἐλέους σου. </l>
                     <ref decls="#biblical" cRef="LXX:Ps:6:4b-5"/>
                  </quote>
                  <p>Τὴν ἐπὶ μακρῷ χρόνῳ παράτασιν τῆς ἑαυτοῦ ἐξομολογήσεως καὶ τῆς ἐπὶ μόνου
                     μετανοίας ἐμφαίνει λέγων· <quote type="lemma">καὶ σύ, κύριε, ἕως πότε;
                     </quote>ὁ γάρ τοι σοφὸς τῶν ψυχῶν ἰατρὸς οὐ παραχρῆμα κατὰ τὴν πρώτην
                     ἐπιστροφὴν ἐπακούει τοῦ δεομένου, βουλόμενος δὲ αὐτὸν ἐν ἕξει παραμόνῳ τοῦ
                     ἀγαθοῦ γενέσθαι καὶ τὴν ἀπὸ τῶν κακῶν μετάνοιαν βεβαίαν κτήσασθαι, ἀναβάλλεται
                     τὴν βοήθειαν καὶ ὑπερτίθεται τὴν θεράπειαν, ὅπως μετὰ τὴν ἀξιόλογον ὑπομονὴν
                     καὶ τὴν τελείαν ἐξομολόγησιν ἐπιστὰς εἴπῃ αὐτῷ· <quote type="lemma">καιρῷ δεκτῷ
                        ἐπήκουσά σου,</quote>
                     <quote type="lemma">καὶ ἐν ἡμέρᾳ σωτηρίας ἐβοήθησα σοι</quote>. τοῖς μὲν οὖν ἐξ
                     ἁμαρτιῶν ἐπιστρέφουσιν τοῦτ’ ἂν εἴποι· τοῖς δὲ μὴ οὕτως, ἀλλ’ ἐπαξίως αὐτὸν
                     ἐπικαλουμένοις ἐρεῖ· ἔτι λαλουντός σου,<quote type="lemma"> ἰδοὺ
                        πάρειμι</quote>. τὸ δέ· <quote type="lemma">ἐπίστρεψον, κύριε, ῥῦσαι τὴν
                        ψυχήν μου</quote>, σαφῶς διδάσκει ὡς ἀποστραφέντος αὐτὸν τοῦ κυρίου κατὰ τὸν
                     καιρὸν τῆς ἁμαρτίας· διὸ καὶ μυρίαις ἐμπίπτει μετὰ ταῦτα συμφοραῖς καὶ τοῖς
                     κατὰ τὸν οἶκον ἐπ’ ἀλλήλοις κακοῖς, τέλος δὲ κακῶν ἁπάντων καὶ ὁ υἱὸς αὐτῷ
                     ἐπανίσταται· τούτου χάριν ἔλεγεν· <quote type="lemma">καὶ σύ, κύριε, ἕως
                        πότε</quote>; βούλεται δὲ τὸν ἐπιστραφέντα αὐτὸν κύριον καὶ μεταβαλόντα τῆς
                     ἀγανακτήσεως ἱλέῳ κτήσασθαι καὶ ἐπιστραφέντα τὴν ψυχὴν αὐτοῦ ῥύσασθαι τῶν κακῶν
                     καὶ ἀνασώσασθαι τῆς προτέρας ἀσθενείας, καὶ τοῦτο ποιῆσαι τὸν κύριον διὰ τὸ
                     αὐτοῦ ἔλεος καὶ τὴν αὐτοῦ φιλανθρωπίαν.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Ὅτι οὐκ ἔστιν ἐν τῷ θανάτῳ ὁ μνημονεύων σου· </l>
                     <l> ἐν δὲ τῷ ᾅδῃ τίς ἐξομολογήσεταί σοι; </l>
                     <l> ἐκοπίασα ἐν στεναγμῷ μου, </l>
                     <l> λούσω καθ’ ἑκάστην νύκτα τὴν κλίνην μου, </l>
                     <l> ἐν δάκρυσίν μου τὴν στρωμνήν μου βρέξω. </l>
                     <ref decls="#biblical" cRef="LXX:Ps:6:6-7"/>
                  </quote>
                  <p>Ὁ τὸν ἐνεστῶτα καιρὸν καὶ τὴν παροῦσαν ζωὴν θεραπείας εἶναι καιρὸν ἐπιστάμενος
                     πεπεισμένος τε μετὰ τὴν ἐντεῦθεν ἀπαλλαγήν, μηκέτ’ εἶναι χώραν κατορθώσεως,
                     εἰκότως πάντα πράξειεν ἄν, ὅπως ἐντεῦθεν ἤδη ἰάσοιτο τὰ ἑαυτοῦ νοσήματα καὶ τὰς
                     τῆς ψυχῆς ἀσθενείας· ταῦτα δὲ σοφὸς ὢν ὁ Δαυὶδ οὐκ ἠγνόει, πεφροντικὼς τοίνυν
                     μήποτε πρὸ τῆς θεραπείας καταληφθείη ὑπὸ τῆς τελευτῆς τοῦ βίου, πάντ’ ἔπραττε
                     τὰ πρὸς θεραπείαν αὐτῷ συμβαλλόμενα· διό φησιν· εἴγε καὶ ἅπαξ ποτὲ νὺξ ἁμαρτίας
                     μοι γέγονεν καὶ σκότους. ἀλλ’ ἀντ’ ἐκείνης τῆς μιᾶς νυκτὸς πάσας μου τὰς μετὰ
                     ταῦτα νύκτας δάκρυσι τοῖς τῆς ἐξομολογήσεως καὶ μετανοίας ἀποπλῦναι, καὶ
                     ἀποσμῆξαι ἑαυτὸν πειράσομαι· ἀλλὰ καὶ αὐτὴν ἐκείνην τὴν <quote type="lemma">κλίνην</quote> καὶ τὴν <quote type="lemma">στρωμνὴν</quote>, ἐν ᾗ
                     τετόλμηταί μοι τὰ παράνομα, οὐκ ἄλλως ἡγοῦμαι ἀποπλυθήσεσθαι ἢ διὰ τῶν ἐμῶν
                        <quote type="lemma">δακρύων·</quote> καὶ ταῦτα πάντα ἐντεῦθεν ἤδη
                     διαπράξωμαι· εἰδώς, ὅτι ἐν τῷ θανάτῳ οὐκ ἔσται μοι καιρὸς τῆς τούτων πράξεως.
                     ἐπεὶ <quote type="lemma">οὐκ ἔστιν τῷ θανάτῳ ὁ μνημονεύων σου</quote>· <quote type="lemma">ἐν δὲ τῷ ᾅδῃ τίς ἐξομολογήσεται σοι;</quote> τὸ γὰρ τίς ἐνταῦθα
                     οὐκ ἐπὶ τοῦ σπανίου ὡς ἐν ἑτέροις, ἀλλ’ ἐπὶ τοῦ μηδενὸς εἴρηται.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Ἐταράχθη ἀπὸ θυμοῦ ὁ ὀφθαλμός μου, </l>
                     <l> ἐπαλαιώθην ἐν πᾶσιν τοῖς ἐχθροῖς μου. </l>
                     <ref decls="#biblical" cRef="LXX:Ps:6:8"/>
                  </quote>
                  <p>Καὶ ταῦτα ἀναγκαίως προφέρει κατ’ ἀρχὰς εἰπών· <quote type="lemma">κύριε, μὴ τῷ
                        θυμῷ σου ἐλέγξῃς με μηδὲ τῇ ὀργῇ σου παιδεύσῃς με, </quote> ἐπειδὴ γὰρ,
                     φησίν, ἡ μνήμη τοῦ θυμοῦ σου καὶ τῆς ὀργῆς αὐτάρκως με παιδεύει ὡς καὶ ἀπὸ
                     μόνης τῆς ἀγωνίας τοῦ κατὰ τῶν ἀσεβῶν ἐπηρτημένου θυμοῦ τὸν τῆς ψυχῆς μου
                     ὀφθαλμὸν ταράττεσθαι· ψυχῆς δὲ ὀφθαλμὸς εἴη ἂν νοῦς καὶ ἡ λογικὴ αὐτοῦ δύναμις·
                     ὃ διδάσκων ὁ σωτὴρ ἔλεγεν· <quote type="lemma">ὁ λύχνος τοῦ σώματός ἐστιν ὁ
                        ὀφθαλμός</quote>. οὐ γὰρ ἐγχωρεῖ ἕνα τῶν δυοῖν ὀφθαλμῶν τοῦ σώματος λύχνον
                     εἶναι. πῶς δὲ καὶ σωματικὸς ὀφθαλμὸς ταραχθείη ἂν ὑπὸ θυμοῦ τοῦ θεοῦ; ἐπειδὴ
                     τὸν θυμὸν τοῦ θεοῦ ἐπηρτημένον τοῖς ἀσεβέσιν ἀγωνιῶν καὶ τὴν μέλλουσαν ὀργὴν
                     φρίττων, ἐταράττετο τὴν διάνοιαν, εἰκότως ἀντὶ κατορθώματος ἑαυτοῦ
                     καταριθμεῖται τὰς πολλὰς ἑαυτοῦ κακοπαθείας· διό φησι καὶ τὸ· <quote type="lemma">ἐπαλαιώθην ἐν πᾶσι τοῖς ἐχθροῖς μου</quote>, σημαίνων τὴν
                     πολυχρόνιον ἑαυτοῦ κάκωσιν καὶ τὴν ταπείνωσιν, ἣν ἐποίει τὸ ἐν μέσοις τυγχάνειν
                     τοῖς ἑαυτοῦ ἐχθροῖς.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Αἰσχυνθείησαν καὶ ταραχθείησαν σφόδρα πάντες οἱ ἐχθροί μου, </l>
                     <l> ἀποστραφείησαν καί καταισχυνθείησαν σφόδρα διὰ τάχους. </l>
                     <ref decls="#biblical" cRef="LXX:Ps:6:11"/>
                  </quote>
                  <p>Ἐπηκόου τυχὼν τοῦ κυρίου, ἐπιστρέφει πάλιν πρὸς τὸν θεὸν τὴν εὐχὴν καὶ
                     παρακαλεῖ μὴ μόνον ἀναχωρῆσαι αὐτοῦ τοὺς ἐχθρούς, ἀλλὰ καὶ αἰσχύνην καταχέασθαι
                     θεασαμένους τὴν ἐπιβουλὴν ἑαυτῶν ἄπρακτον γεγενημένην διὰ τῆς τοῦ
                     ἐπιβουλευθέντος ἐν θεῷ σωτηρίας· καὶ ταραχθῆναι αὐτοὺς εὔχεται καὶ σφόδρα τοῦτο
                     παθεῖν, τουτέστι σφοδρῶς ταραχθῆναι, ὃ πάντως που αὐτοὺς κατὰ τὸν καιρὸν τῆς
                     δικαιοκρισίας ἐκδέχεται. καὶ τοῦτο δὲ αὐτοῖς συμβῆναι διὰ τάχους εὔχεται
                     καταισχυνομένους ἐπὶ τῇ τοῦ πεσόντος ἀναστάσει καὶ τῇ τοῦ ταπεινωθέντος ὑψώσει
                     νικῆς τε τοῦ πάλαι πρὸς αὐτῶν νενικημένου.</p>
               </div>
            </div>
            <div type="textpart" subtype="commentary" n="Ps_7">
               <div type="textpart" subtype="fragment" n="1">
                  <quote type="lemma">
                     <l> Κύριε, ὁ θεός μου, ἐπὶ σοὶ ἤλπισα· </l>
                     <l> σῶσόν με ἐκ πάντων τῶν διωκόντων με, καὶ ῥῦσαί με, </l>
                     <l> μήποτε ἁρπάσῃ ὡς λέων τὴν ψυχήν μου </l>
                     <l> μὴ ὄντος λυτρουμένου μηδὲ σώζοντος. </l>
                     <ref decls="#biblical" cRef="LXX:Ps:7:2a-3b"/>
                  </quote>
                  <p>
                     <quote type="lemma">Ἐπὶ σοί</quote>, φησίν, <quote type="lemma">ἤλπισα, ὁ
                        θεός</quote>· οὐ γὰρ ἐπ’ ἄνθρωπον οὐδὲ ἐπὶ λογισμοῖς καὶ συμβουλείαις
                     ἀνθρώπων τὴν ἐμὴν ἀπήρτισα ἐλπίδα· σὲ δὲ μόνον ἐμαυτοῦ σωτῆρα ἐπιγράφομαι καὶ
                     παρὰ σου διασωθῆναι ἀξιῶ ἐ<quote type="lemma">κ πάντων τῶν διωκόντων
                     με</quote>· οἶδα γὰρ μυρίους ὄντας τοὺς οὐ νῦν μόνον, ἀλλ’ ἀεὶ καὶ διὰ παντός
                     με πολεμοῦντας· οὐ γὰρ μόνον ἐπὶ τοῦ παρόντος τὸν ἐμὸν υἱὸν οὐδὲ τὸν τῶν κακῶν
                     σύμβουλον Ἀχιτόφελ, ἀλλὰ καὶ πάλαι πρότερον ἐκ νέας ἡλικίας τὸν Σαοὺλ καὶ
                     μυρίους ἄλλους, οὐ τοὺς ἐν ἀνθρώποις ὁρωμένους, ἀλλὰ καὶ τοὺς συνεργοῦντας ἐν
                     αὐτοῖς ἀοράτους καὶ ἀφανεῖς ἐχθροὺς τῆς ἐμῆς ψυχῆς· καὶ πολεμίους γινώσκω τοὺς
                     πάντοτε τὴν ἐν σοὶ τῷ θεῷ μου προκοπὴν διαφθονουμένους· διὸ παρακαλῶ καὶ
                     δέομαι, ἐπειδὴ <quote type="lemma">ἐπὶ σοὶ ἤλπισα</quote>, ἀλλ’ οὐκ ἐπὶ πλήθει
                     στρατοῦ οὐδὲ ἐπὶ δεξιᾷ καὶ βοηθείᾳ φίλων ὑπό τε τῆς σῆς ῥυσθῆναι δεξιᾶς ἐκ
                     πάντων τῶν διωκόντων με· εἰδὼς δὲ τὸν πάντων δεινότατον ἐν κακίᾳ δυνατώτατον,
                     αὐτὸν δὴ τὸν ἄρχοντα τοῦ αἰῶνος τούτου, περὶ οὖ λέλεκται· ὁ ἀντίδικος ὑμῶν
                     διάβολος ὡς λέων ὠρυόμενος, περιέρχεται ζητῶν, τίνα καταπιεῖν, ἐξαιρέτως καὶ
                     μάλιστα ῥυσθῆναι ἐξ αὐτοῦ παρακαλῶ, <quote type="lemma">μήποτε ἁρπάσῃ ὡς λέων
                        τὴν ψυχὴν μου μὴ ὄντος λυτρουμένου μηδὲ σώζοντος</quote>· εἰ γὰρ μὴ σὺ
                     παραστῇς μοι βοηθὸς καὶ σωτήρ, οὐδὲν ἂν τὸ κωλύον εἴη καταποθῆναι ὑπὸ τοῦ
                     λέοντος, τοῦ δὴ μάλιστα τῆς ἐμῆς ψυχῆς τὴν ἀπώλειαν διψῶντος θηρεῦσαι τε αὐτὴν
                     καὶ ἀφαρπάσαι πᾶσαν ποιουμένου σπουδήν. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Κύριε, ὁ θεός μου, εἰ ἐποίησα τοῦτο, </l>
                     <l> εἰ ἔστιν ἀδικία ἐν χερσίν μου, </l>
                     <l> εἰ ἀνταπέδωκα τοῖς ἀνταποδιδοῦσίν μοι κακά, </l>
                     <l> ἀποπέσοιμι ἄρα ἀπὸ τῶν ἐχθρῶν μου κενός. </l>
                     <l> καταδιώξαι ἄρα ὁ ἐχθρὸς τὴν ψυχήν μου, καὶ καταλάβοι </l>
                     <l> καὶ καταπατήσαι εἰς γῆν τὴν ζωήν μου, </l>
                     <l> καὶ τὴν δόξαν μου εἰς χοῦν κατασκηνῶσαι. </l>
                     <ref decls="#biblical" cRef="LXX:Ps:7:4a-6c"/>
                  </quote>
                  <p>Ἕκαστος τῶν ἁγίων καὶ θεοφιλῶν ἀνδρῶν οὐκ ἐπὶ τοῖς αὐτοῖς, ἀλλ’ ἐπὶ διαφόροις
                     κατορθώμασιν μεμαρτύρηται· σοφίᾳ μὲν γὰρ διέλαμψε Σολωμῶν, σωφροσύνῃ διέπρεψεν
                     Ἰωσήφ, Ἰὼβ ἐν ὑπομονῇ δεινῶν καὶ καρτερίᾳ διαφανὴς γέγονεν. Ἁβραὰμ ἐπίστευσεν
                     τῷ θεῷ, καὶ ἐλογίσθη αὐτῷ εἰς δικαιοσύνην· Μωυσῆς πρᾶος ἦν παρὰ πάντας τοὺς
                     ἀνθρώπους τοὺς ὄντας ἐπὶ τῆς γῆς· οὕτω δ’ ἂν εἴποις καὶ τοὺς λοιποὺς πάντας
                     ἀρετῆς ἐν μέρει μετεσχηκέναι· ὁμοίως τε καὶ τὸν Δαυὶδ ἀνεξίκακον, ἀπόνηρον,
                     φιλάνθρωπόν τε καὶ συγνωμονικὸν γεγονέναι. διό φησιν· τοιαῦτα ἐπὶ σοῦ τοῦ μοῦ
                     κυρίου ἐν εὐχῇ κατεθρασυνάμην. ὁπόσης δὲ πεπλήρωτο ταῦτα παρρησίας ἐπὶ καθαρῷ
                     συνειδότι καὶ πεποιθήσει τοῦ κατορθώματος, οὐδὲ ἔστιν εἰπεῖν. εὐκαίρως τοίνυν
                     προτείνει τῷ θεῷ διὰ τῆς προσευχῆς τὴν ἑαυτοῦ ἀμνησικακίαν, ἣν πάντοτε πρὸς
                     τοὺς προηδικηκότας ἐπεδέδεικτο, ὡς ἂν καὶ αὐτὸς ἐξαιτούμενος τῶν ἴσων τύχοι
                     παρὰ θεοῦ. οὐκ ἠγνόει γὰρ τῷ θείῳ πνεύματι πεφωτισμένος τὴν μέλλουσαν τοῦ
                     σωτῆρος ἐπαγγελίαν, τὴν· ἐὰν ἀφῆτε τοῖς ἀνθρώποις τὰ παραπτώματα αὐτῶν, ἀφήσει
                     καὶ ὑμῖν ὁ πατὴρ ὑμῶν ὁ οὐράνιος τὰ παραπτώματα ὑμῶν. ἃ δὴ πληρώσας αὐτοῖς
                     ἔργοις, εἰκότως παρρησίαν ἄγει· καὶ διά τε αὐτὰ καὶ μετὰ τὴν ἀξιόλογον
                     μετάνοιαν καὶ τὴν δι’ ἔργων ἐξομολόγησιν τυγχάνει τὴς ἀφέσεως· διό, εἰ μὴ
                     ἀληθεύοιμι, φησίν, περὶ τῆς κατορθωσείσης μοι πρὸς τοὺς προηδικηκότας με
                     ἀμνησικακίας, τάδε καὶ τάδε πάθοιμι, ὡσεὶ σαφέστερον ἔλεγεν· μὴ ἐλευθερωθείη ἡ
                     ψυχή μου τῆς ἁμαρτίας πρὸ τοῦ θανάτου μηδὲ ἀπολάβοιμι τὴν ἐμαυτοῦ παρὰ σοὶ
                     δόξαν πρὸ τῆς τοῦ βίου τελευτῆς· ἀλλὰ καταλεφθείην ἐν αὐταῖς μου ταῖς ἁμαρτίαις
                     ὥστε τὴν ζωήν μου καὶ τὴν δόξαν μου τὴν καταπατηθεῖσαν ὑπὸ τῶν ἐχθρῶν κατὰ τὸν
                     καιρὸν τῆς ἁμαρτίας μου παραμεῖναί μοι μέχρι τοῦ ἀποστρέψαι με εἰς τὴν γῆν μου
                     καὶ μέχρι τοῦ καταβῆναί με εἰς χοῦν θανάτου· εἰ δὲ ἀληθής μοι τυγχάνει ὁ λόγος,
                     καὶ γέγονα πρὸς τοὺς προηδικηκότας με ἐλεήμων καὶ ἀνεξίκακος καὶ φιλάνθρωπος
                     καὶ συγχωρητικός, δέομαι σου τυχεῖν σωτῆρος καὶ λυτρωτοῦ ἐκ πάντων τῶν
                     διωκόντων με. ἀλλ’ εἰ ἅπαξ ποτὲ ὥσπερ ἐν νόσῳ διωλίσθησα καὶ καταπέπτωκα εἰς
                     χοῦν τῆς σαρκίνης μου καὶ φθοροποιοῦ ἁμαρτίας, ἀλλὰ μὴ κατασκηνῶσαι καὶ
                     ἀπομεῖναι τῷ πτώματι ἀξιῶ, ἀναλαβεῖν δὲ αὐτὴν καὶ ἀνακτήσασθαι ὥστε εἰς τὴν
                     προτέραν ἑαυτῆς κατάστασιν τὴν παρὰ σοὶ τῷ θεῷ μου τετιμημένην ἐπανελθεῖν τὴν
                     ψυχήν μου.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Ἀνάστηθι, κύριε, ἐν ὀργῇ σου, </l>
                     <l> ὑψώθητι ἐν τοῖς πέρασι τῶν ἐχθρῶν μου· </l>
                     <l> καὶ ἐξεγέρθητι, ὁ θεός μου, ἐν προστάγματι ᾧ ἐνετείλω, </l>
                     <l> καὶ συναγωγὴ λαῶν κυκλώσει σε, </l>
                     <l> καὶ ὑπὲρ ταύτης εἰς ὕψος ἐπίστρεψον. </l>
                     <ref decls="#biblical" cRef="LXX:Ps:7:7a-8b"/>
                  </quote>
                  <p>Σύμμαχον ἑαυτοῦ καὶ βοηθὸν τὸν σωτῆρα ἐπικαλεῖ. ὅρα δέ, ὅτι αὐτοῦ δεῖται
                     στρατηγοῦ πρὸς τοσοῦτο στρατόπεδον ἐχθρῶν τῆς ἀντικειμένης δυνάμεως· διὸ
                     παρακαλεῖ αὐτὸν ἀναστῆναι μετὰ ἀγανακτήσεως καὶ ὀργῆς τῆς κατὰ τῶν ἐχθρῶν, ὡς
                     ἂν αὐτὸς ὁ κύριος δι’ ἑαυτοῦ πρὸς τοὺς ἀφανεῖς καὶ ἀοράτους ἐχθροὺς ἀναδέξοιτο
                     πόλεμον. <quote type="lemma">ἐξεγέρθητι, ὁ θεός μου, ἐν προστάγματι, ᾧ
                        ἐνετείλω</quote>· ὁ γὰρ αὐτός φησι· σὺ ἡμῖν τοῖς ἀνθρώποις <quote type="lemma">ἐνετείλω</quote> πρόσταγμα δεδωκὼς ἀγωνίζεσται κατὰ τῶν
                     ἀντικειμένων δυνάμεων. σὺ αὐτός, ὁ θεός μου, διὰ σαυτοῦ τοῦτο κατόρθωσον. εἰ
                     γὰρ γένοιτο ὑπὸ σοῦ τοῦτο καὶ καθαιρεθεῖεν οἱ δεδηλωμένοι ἐχθροί, τότε δή, τότε
                     οὐκ ἐγὼ μόνος τῆς παρὰ σοῦ τεύξομαι σωτηρίας, ἀλλὰ καὶ συναγωγὴ λαῶν κυκλώσει
                     σε, ὁπηνίκα τῶν ἐχθρῶν ἐκ ποδῶν ἀρθέντων καὶ τῆς δαιμονικῆς πλάνης ἀπελασθείσης
                     τῶν ἐθνῶν γὲνοιτο κλῆσις καὶ τῶν ἐκλεκτῶν συναγωγὴ καταστῇ. τότε γὰρ αὐτός,
                     ὥσπερ ἐν χορῷ μέσος γενόμενος τῆς ἑαυτοῦ ἐκκλησίας, ἀναπέμψεις τῷ σαυτοῦ πατρὶ
                     τὸν πρέποντα ὕμνον κατὰ τὸ ὑπὸ σοῦ, ὦ κύριε, εἰρημένον· ἀπαγγελῶ τὸ ὄνομά σου
                     τοῖς ἀδελφοῖς μου, ἐν μέσῳ ἐκκλησίας ὑμνήσω σε. τὰ δὲ πάντα προφητεύει ὁ Δαυὶδ
                     θείῳ πνεύματι τοῦ σωτῆρος τὴν θεοφάνειαν οὐχ ὑπὲρ ἑαυτοῦ μόνου γενησομένην
                     θεσπίζων, ἀλλὰ καὶ ὑπὲρ παντὸς τοῦ τῶν ἀνθρώπων γένους.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Kύριος κρινεῖ λαούς· </l>
                     <l> κρῖνόν με, κύριε, κατὰ τὴν δικαιοσύνην μου </l>
                     <l> καὶ κατὰ τὴν ἀκακίαν μου ἐπ’ ἐμοί. </l>
                     <ref decls="#biblical" cRef="LXX:Ps:7:9:ac"/>
                  </quote>
                  <p>Ἐπειδὴ γὰρ <quote type="lemma">πᾶν τὸ ποίημα ἄξει ὁ θεὸς εἰς κρίσιν </quote>
                     καὶ πάντας δεῖ παραστῆναι τῷ βήματι τοῦ Χριστοῦ. εἰκότως προλαβὼν αὐτὸς ὁ
                     κύριος τὴν ἑαυτοῦ παρουσίαν ποιήσεται καὶ καταρτίσει γε αὐτῷ συναγωγὴν ἐξ
                     ἐθνῶν· καὶ ὑπὲρ ταύτης ἐπαγγέλλεται καὶ ἐπιστρέψειν αὐτὸ δὴ ἐκεῖνο, ὅθεν καὶ
                     ἐλήλυθεν ὕψος καὶ ἅπαντα ποιήσειν. ἐπείπερ μέλλει <quote type="lemma">κρίνειν
                        τὴν οἰκουμένην ἐν δικαιοσύνῃ καὶ λαοὺς ἐν εὐθύτητι, </quote> μεμαθηκὼς
                     τοίνυν ὁ Δαυὶδ ἐκ τοῦ συνόντος αὐτῷ πνεύματος ταῦτα μέλλειν τὸν σωτῆρα ποιεῖν
                     φησίν· γενοῦ κἀμοῦ κριτής, ὦ κύριε· μὴ κατὰ τὰς λοιπὰς μου πράξεις, ἀλλὰ κατὰ
                     τὴν ἁπλότητά μου καὶ τὴν ἀκακίαν μου καὶ τὴν πάντοτε εἰργασμένην δικαιοσύνην·
                     κατὰ γὰρ ταῦτα δέομαι κριθῆναι. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Συντελεσθήτω δὴ πονηρία ἁμαρτωλῶν, </l>
                     <l> καὶ κατευθυνεῖς δίκαιον· </l>
                     <l> ἐτάζων καρδίας καὶ νεφροὺς ὁ θεός. </l>
                     <l> δικαία ἡ βοήθειά μου παρὰ τοῦ θεοῦ </l>
                     <l> τοῦ σῴζοντος τοὺς εὐθεῖς τῇ καρδίᾳ. </l>
                     <ref decls="#biblical" cRef="LXX:Ps:7:10a-11b"/>
                  </quote>
                  <p>Μεγάλην εὐχὴν καὶ ἐπιστημονικὴν διὰ τῶν παρουσῶν φωνῶν ἀνέπεμψεν ὁ προφήτης
                     ἀπαρτισμὸν γενέσθαι καὶ συντέλειαν τῆς κακίας τῆς τε τῶν ἁμαρτωλῶν πονηρίας
                     ἀφανισμόν· ἵδρυσιν δὲ καὶ βεβαιότητα καὶ στηριγμὸν τοῦ δικαίου πρὸς τὸν μηκέτι
                     αὐτὸν κλυδωνίζεσθαι μηδὲ χειμάζεσθαι. εἶτ’ ἐπειδὴ περὶ δικαιοσύνης θεοῦ καὶ
                     δικαιοκρισίας τὰ προκείμενα διελάλησεν, ἀκολούθως ἑξῆς παιδεύει, ὅτι μόνος
                     ἐστὶν αὐτὸς ὁ τῶν ὅλων κριτὴς δυνάμενος δικαίαν ποιεῖσθαι τὴν τῶν ἁμαρτωλῶν καὶ
                     δικαίων κατάκρισιν, ἐπειδὴ μόνος αὐτὸς ἐστιν<quote type="lemma"> ἐτάζων καρδίας
                        καὶ νεφρούς</quote>, καὶ κατὰ τὸν ἀκριβῆ λόγον μόνος αὐτὸς ἂν εἴη δίκαιος
                     ἀποδιδοὺς ἑκάστῳ κατὰ τὰ ἔργα αὐτοῦ καὶ τοῦ κατ’ ἀξίαν ἑκάστῳ ἀπονεμητικὸς
                     τυγχάνων· <quote type="lemma">ἄνθρωπος μὲν γὰρ εἰς πρόσωπον ἀποβλέπων </quote>
                     καὶ τὰ φαινόμενα κρίνων τὰ δὲ ἐν βάθει καρδίας λανθάνοντα μὴ δυνάμενος
                     ἀναπτύσσειν οὐκ ἂν γένοιτο ἀκριβὴς καὶ δίκαιος κριτής· ὁ δὲ κύριος αὐτὸς ὁ τοῦ
                     θεοῦ υἱὸς κριτικὸς ὢν ἐνθυμήσεων καὶ ἐννοιῶν καρδίας, οὗ <quote type="lemma">οὐκ ἔστι κτίσις ἀφανὴς ἐνώπιον αὐτοῦ</quote>· αὐτός ἐστιν περὶ οὗ καὶ νῦν
                     λέλεκται <quote type="lemma">ἐτάζων καρδίας καὶ νεφροὺς</quote> ὁ θεὸς δίκαιος.
                     εἶτα τοιοῦτον τὸν θεὸν εἶναι διδάξας ἀνακαλύπτει ἑαυτοῦ τὴν καρδίαν καὶ
                     πεπαρρησιασμένως συνειδότι φησίν· <quote type="lemma">ἡ βοήθειά μου παρὰ τοῦ
                        θεοῦ τοῦ σώζοντος τοὺς εὐθεῖς τῇ καρδίᾳ</quote>. ἀγαθὰς ἑαυτῷ ὑπογράφων
                     αἰτίας διὰ τὸν <quote type="lemma">ἐτάζοντα καρδίας καὶ νεφρούς</quote>, ἅτε
                     πεποιθώς, ὅτι οὐδὲν σκολιὸν εἶχεν ἐν τῇ ἑαυτοῦ καρδίᾳ. θαρρῶ, γάρ φησιν, τῇ τοῦ
                     κριτοῦ δικαιοσύνῃ, ὅτι διὰ ταῦτα ἔσται μοι τις ἔλεος καὶ <quote type="lemma">βοήθεια παρὰ τοῦ θεοῦ τοῦ σώζοντος τοὺς εὐθεῖς τῇ καρδίᾳ</quote>. </p>
               </div>
               <div type="textpart" subtype="fragment" n="6">
                  <quote type="lemma">
                     <l> Ἰδοὺ ὠδίνησεν ἀδικίαν, </l>
                     <l> συνέλαβε πόνον καὶ ἔτεκεν ἀνομίαν· </l>
                     <l> λάκκον ὤρυξεν καὶ ἀνέσκαψεν αὐτὸν </l>
                     <l> καὶ ἐμπεσεῖται εἰς βόθρον, ὃν εἰργάσατο. </l>
                     <l> ἐπιστρέψει ὁ πόνος αὐτοῦ εἰς κεφαλὴν αὐτοῦ, </l>
                     <l> καὶ ἐπὶ κορυφὴν αὐτοῦ ἡ ἀδικία αὐτοῦ καταβήσεται. </l>
                     <ref decls="#biblical" cRef="LXX:Ps:7:15a-17b"/>
                  </quote>
                  <p>Ταῦτα μοι δοκεῖ ῥητῶς κατὰ τὴν λέξιν πεπληρῶσθαι ἐπὶ τὸν Ἀχιτόφελ· κατὰ γὰρ τὸν
                     καιρὸν τῆς τοῦ Χουσὶ συμβουλείας ἐκπεσὼν αὐτὸς τοῦ σκοποῦ, ὡς ἂν
                     παρευδοκιμηθεὶς καὶ μὴ οἷός τε φέρειν τὸν φθόνον, ἀλλὰ προορῶν, ἅτε δεινὸς ὤν
                     καταστοχάζεσθαι τὸ μέλλον, ὡς προδέδοται τὰ τοῦ Ἀβεσσαλὼμ πράγματα, μέλλει τε
                     ὅσον οὕπω καὶ αὐτὸς ὑποχείριος γίνεσθαι τῷ Δαυὶδ ἀπαλλάττεται καὶ γενόμενος ἐν
                     τῇ ἑαυτοῦ οἰκίᾳ, ἀγχόνῃ ἑαυτὸν παραδίδωσιν καὶ πάντα ὅσα τοῖς αὐτοῦ λόγοις
                     ὠδίνησεν συναγαγὼν καὶ συλλαβὼν ἐν τῇ ἑαυτοῦ διανοίᾳ σπέρματα πονηρίας κατὰ τοῦ
                     Δαυίδ· ταῦτα ἐπ’ ὀλέθρῳ τῷ ἑαυτοῦ ἀπέτεκεν καὶ εἰς ὃν <quote type="lemma">ὤρυξεν λάκκον καὶ ἀνέσκαψεν</quote> ἑτέρους ἐμβαλεῖν μηχανώμενος, εἰς
                     τοῦτον αὐτὸς περιτέτραπται· ἀλλὰ καὶ τὴν ἑαυτοῦ <quote type="lemma">κεφαλὴν</quote> τὴν ἑαυτοῦ κακίαν ἀπωμόρξατο. περιέχουσι καὶ καθολικὸν
                     λόγον αἱ προκείμεναι φωναί, ὡς παντὸς τοῦ δόλους ἐν τῇ ἑαυτοῦ ψυχῇ κατὰ τοῦ
                     πέλας μηχανωμένου ἀδικεῖν τε ἑτέρους βουλομένου καὶ <quote type="lemma">λάκκον</quote> ἀπωλείας ἑτέροις <quote type="lemma">ὀρύττοντος</quote>,
                     ταῦτα πάντα καθ’ ἑαυτοῦ ἐργαζομένου καὶ ἑκάστου ἡ κακία <quote type="lemma">εἰς
                        τὴν κεφαλὴν αὐτοῦ καὶ ἐπὶ κορυφὴν αὐτοῦ καταβήσεται</quote>· ἕκαστος γὰρ δι’
                     ὧν ἠργάσατο ἐν ἡμέρᾳ κρίσεως τήν καθ’ ἑαυτοῦ ψῆφον ἐπάξει τοὺς πόνους τῶν
                     καρπῶν αὐτοῦ ἀποληψόμενος. </p>
               </div>
               <div type="textpart" subtype="fragment" n="7">
                  <quote type="lemma">
                     <l> Ἐξομολογήσομαι κυρίῳ κατὰ τὴν δικαιοσύνην αὐτοῦ </l>
                     <l> καὶ ψαλῶ τῷ ὀνόματι κυρίου τοῦ ὑψίστου. </l>
                     <ref decls="#biblical" cRef="LXX:Ps:7:18"/>
                  </quote>
                  <p>Ἐγώ, φησίν, ὁ μηδενὶ <quote type="lemma">λάκκον ὀρύξας</quote>, ὁ κατὰ μηδενὸς
                     πώποτε ἀνομίαν μηδὲ πονηρὰν βουλὴν συσκευασάμενος, ἀλλὰ ἢ κατὰ τῶν ἐχθρῶν τὸ
                     ἀνεξίκακον καὶ φιλάνθρωπον καὶ μακρόθυμον ἔργοις ἐπιδεδειγμένος, διὰ ταῦτα
                     πιστεύω κατὰ τὸν τῆς κρίσεως καιρὸν,ß ἐν ἡμέρᾳ τῆς τῶν ἀσεβῶν ἀπωλείας <quote type="lemma">ἐξομολογήσασθαι κυρίῳ κατὰ τὴν δικαιοσύνην αὐτοῦ</quote> καὶ τὰ
                     προσόντα μοι εἰς ἀπολογίαν ὡς ἐν δικαιωτηρίῳ τοῦ θεοῦ προάξειν, ἀλλὰ καὶ <quote type="lemma">ψαλῶ τῷ ὀνόματι κυρίου τοῦ ὑψίστου</quote> πιστεύων καὶ
                     καταξιωθήσεσθαι ἐν χορῷ τῶν παρ’ αὐτῷ σωθησομένων εὑρεθείς.</p>
               </div>
            </div>
            <div type="textpart" subtype="commentary" n="Ps_8">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ὑπὲρ τῶν ληνῶν· </l>
                     <l> ψαλμὸς τῷ Δαυιδ. </l>
                     <ref decls="#biblical" cRef="LXX:Ps:8:1"/>
                  </quote>
                  <p>Ἐνταῦθα <quote type="lemma">εἰς τὸ τέλος</quote> εἴρηται διὰ τὸ ἐπὶ συντελείᾳ
                     τῶν αἰώνων τέλους τετυχηκέναι τὰ ἐν τῷ παρόντι ψαλμῷ πεπροφητευμένα· <quote type="lemma">ὑπὲρ</quote> δὲ <quote type="lemma">τῶν ληνῶν</quote> διὰ τοὺς
                     ἐν πάσῃ τῇ γῇ συστάντας λαοὺς καὶ τὰς ἐκκλησίας τοῦ θεοῦ, ἅσπερ ὁ λόγος ληνοὺς
                     ἀλληγορικῶς ἀποκαλεῖν εἴωθεν· πάλαι μὲν οὖν ὁπηνίκα εἷς ἦν ὁ λαὸς ὁ καλούμενος
                     Ἰσραὴλ <quote type="lemma">ἀμπελὼν </quote> ἐχρημάτιζεν οὗτος καὶ ὁ νεὼς, ὁ
                     παρ’ αὐτοῖς <quote type="lemma">πύργος </quote>
                     <quote type="lemma">προλήνιόν </quote> τε τὸ πρὸ τοῦ νεῶ θυσιαστήριον κατὰ τὴν
                     τοῦ Ἡσαίου προφητείαν. ἀλλὰ νῦν οὐ μιᾶς ληνοῦ, πλειόνων δὲ <quote type="lemma">ληνῶν</quote> ὁ λόγος μνημονεύει διὰ τὰ πολλὰ θυσιαστήρια τὰ καθ’ ὅλης τῆς
                     γῆς διὰ Χριστοῦ ἐν ταῖς ἐκκλησίαις αὐτοῦ συνεστῶτα. διὸ καὶ ἐν πγ` ψαλμῷ <quote type="lemma">ὑπὲρ τῶν ληνῶν </quote> ἐπιγεγραμμένῳ καὶ αὐτῷ πολλὰ
                     θυσιαστήρια καὶ πλεῖστα σκηνώματα καὶ αὐλαὶ πολλαὶ θεσπίζονται κατὰ τὸ <quote type="lemma">ὡς ἀγαπητὰ τὰς σκηνώματά σου, κύριε τῶν δυναμέων. ἐπιποθεῖ καὶ
                        ἐκλείπει ἡ ψυχή μου εἰς τὰς αὐλὰς τοῦ κυρίου</quote>, καὶ τούτοις ἑξῆς
                     λέλεκται· <quote type="lemma">τὰ θυσιαστήριά σου, κύριε τῶν δυναμέων</quote>·
                     δι’ ὧν ἄντικρυς τὰ καθ’ ὅλης τῆς γῆς ἐν ταῖς ἐκκλησίαις τοῦ θεοῦ ἱδρυμένα
                     θυσιαστήρια δηλοῦται· ὅθεν καὶ αὐτὸς <quote type="lemma">ὑπὲρ τῶν ληνῶν</quote>
                     τὴν προγραφὴν περιέχει.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Κύριε ὁ κύριος ἡμῶν, ὡς θαυμαστὸν τὸ ὄνομά σου ἐν πάσῃ τῇ γῇ, </l>
                     <l> ὅτι ἐπήρθη ἡ μεγαλοπρέπειά σου ὑπεράνω τῶν οὐρανῶν. </l>
                     <l> ἐκ στόματος νηπίων καὶ θηλαζόντων κατηρτίσω αἶνον </l>
                     <l> ἕνεκα τῶν ἐχθρῶν σου, </l>
                     <l> τοῦ καταλῦσαι ἐχθρὸν καὶ ἐκδικητήν. </l>
                     <ref decls="#biblical" cRef="LXX:Ps:8:2-3"/>
                  </quote>
                  <p>Καὶ πῶς <quote type="lemma">ἐν πάσῃ τῇ γῇ </quote>τὸ πάλαι μηδενὶ γινωσκόμενον
                     ὄνομα τοῦ κυρίου θαυμαστὸν κατέστη, διασαφεῖ λέγων ἑξῆς· <quote type="lemma">ὅτι ἐπήρθη ἡ μεγαλοπρέπειά σου ὑπεράνω τῶν οὐρανῶν</quote>· καὶ τὸ
                     ἐπιλεγόμενον δὲ τρίτον ἐν τῷ <quote type="lemma">ἐκ στόματος νηπίων καὶ
                        θηλαζόντων κατηρτίσω αἶνον</quote> ἔχοι ἂν συμφωνίαν πρὸς τὸ <quote type="lemma">συναγωγὴ λαῶν κυκλώσει σε</quote>· τὴν γὰρ νέαν καὶ καινὴν
                     συναγωγὴν τῶν κυκλούντων τὸν θεὸν μετὰ τὴν εἰς ὕψος ἀνάληψιν αὐτοῦ ἐκ νηπίων
                     ψυχῶν καὶ θηλαζόντων συνεστάναι διδάσκει οὕτω καλὼν τοὺς ἀναγεγραμμένους ἐν
                     Χριστῷ λαούς· εἰς ὕψος γὰρ ἀναβὰς μετὰ τὴν εἰς ἀνθρώπους κάθοδον ὁ διὰ τῆς
                     προφητείας παριστάμενος κύριος κατηρτίσατο ἑαυτῷ ἐπὶ τῆς γῆς· τὴν τῶν λαῶν
                     συναγωγήν ἐκ<quote type="lemma"> νηπίων καὶ θηλαζόντων </quote>αὐτὴν
                     συστησάμενος. καὶ οὐκ ἐν γωνία που γῆς τοῦτο ἔπραξεν, ἀλλὰ καθόλης τῆς
                     οἰκουμένης ἐν πᾶσι τοῖς ἔθνεσιν τὰς ἑαυτοῦ συστησάμενος ἐκκλησίας· <quote type="lemma">νηπίους</quote> δὲ καὶ <quote type="lemma">θηλαζόντας</quote>
                     τοὺς εἰς τὸν Χριστὸν πεπιστευκότας φησὶν καὶ τὸν νέον αὐτοῦ λαόν· καὶ τοῦτο
                     σαφῶς ἐδίδαξεν αὐτὸς ὁ σωτὴρ ἐν τῷ εὐαγγελίῳ ὁπήνικα εἰσιόντος αὐτοῦ εἰς
                     Ἱεροσόλυμα καὶ εἰς τὸν ναὸν αἶνον καὶ τὰ νήπια σὺν τοῖς ὄχλοις ἀνέπεμπον
                     φάσκοντα· <quote type="lemma">ὡσαννὰ ἐν τοῖς ὑψίστοις εὐλογημένος ὁ ἐρχόμενος
                        ἐν ὀνόματι κυρίου</quote>· πεπληρῶσθαί φησιν ἀποκρινάμενος τοῖς ἀγανακτοῦσιν
                     ἀρχιερεῦσιν· <quote type="lemma">οὐδέποτε,</quote> γάρ φησιν, <quote type="lemma">ἀνέγνωτε, ὅτι ἐκ στόματος νηπίων καὶ θηλαζόντων τῶν κατηρτίσω
                        αἶνον </quote> καὶ μήποτε τὸ <quote type="lemma">ἕνεκα τῶν ἐχθρῶν
                        σου</quote> καθ’ ἑτέραν ἐκδοχὴν τὴν ἀναφορὰν ἔχει εἰς αὐτοὺς ἐκείνους τοὺς
                     ἀρχιερεῖς καὶ φαρισαίους· ἐχθρὸς δὲ καὶ ἐκδικητὴς οὕτος ἦ ὁ ἐν τῷ πρὸ τούτου
                     ψαλμῷ ἀφωρισμένος μετὰ τοὺς λοιποὺς ἐχθροὺς <quote type="lemma">λέων </quote>
                     ὠνομασμένος· τὸ οὖν μέγιστον θαῦμα τοῦτο ἦν, ὅτι ὁ τοσοῦτος ἐχθρός τε καὶ λέων
                     ὁ ἄρχων τοῦ αἰώνος τούτου <quote type="lemma">δὶα νηπίων καὶ θηλαζόντων</quote>
                     καθαιρεῖσθαι ἤγγελεν, οὗ μετὰ τὴν καθαίρεσιν ἐν πάσῃ τῇ γῇ θαυμαστὸν ἐγίνετο τὸ
                     ὄνομα τοῦ κυρίου. <quote type="lemma">ἐχθρὸς</quote> δὲ ἦν καὶ <quote type="lemma">ἐκδικητὴς</quote> οὗτος. ἐπείπερ τὰ μὲν πρῶτα ἐνεδρεύει
                     ἐπιβουλεύων καὶ εἰς ἁμαρτίας ἀποσύρων τὰς τῶν ἀνθρώπων ψυχάς. μετὰ δὲ τὸ
                     ὑποσκελίσαι καὶ καταβαλεῖν αὐτὰς ὁ αὐτὸς ἔπεισι τιμωρούμενος καὶ κολάζων τοὺς
                     ἡμαρτηκότας καίπερ αὐτὸς αὐτοῖς γεγονὼς τοῦ ὀλίσθου αἴτιος πάλιν τε
                     κατήγορος.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Ὅτι ὄψομαι τοὺς οὐρανοὺς ἔργα τῶν δακτύλων σου, </l>
                     <l> σελήνην καὶ ἀστέρας, ἃ σὺ ἐθεμελίωσας. </l>
                     <l> τί ἐστιν ἄνθρωπος, ὅτι μιμνήσκῃ αὐτοῦ, </l>
                     <l> ἢ υἱὸς ἀνθρώπου, ὅτι ἐπισκέπτῃ αὐτόν; </l>
                     <ref decls="#biblical" cRef="LXX:Ps:8:4-5"/>
                  </quote>
                  <p>Ἀποθαυμάζει τὸ θεῖον πνεῦμα καὶ εὔχεται τοῦ θαυμασμοῦ λέγων· <quote type="lemma">οὐρανοὺς</quote> μὲν ὁρῶ τοὺς τὸν σύμπαντα κόσμον περιέχοντας·
                     ὁρῶ δὲ καὶ <quote type="lemma">σελήνην καὶ ἄστρα</quote>, καὶ ταῦτα πάντα
                     γνωρίζω τῇ φύσει ὄντα μεγάλα καὶ θαυμαστὰ τῆς ὅλης δημιουργίας μέρη· ἀλλ’ ὅμως,
                     καίπερ ὄντα τοιαῦτα, οἶδα, ὅτι βραχύτατα τῶν σῶν ἔργων τυγχάνει. ἔργα γοῦν ἐστι
                     ταῦτα τῶν σῶν δακτύλων, οὐχὶ δὲ χειρῶν οὐδὲ μεγάλης τινὸς δυνάμεως· ἀλλ’, ὡς ἂν
                     εἴποι τις, ἄκρων δακτύλων τροπικῶς οὕτως τῶν δυνάμεων ὀνομαζομένων τοῦ θεοῦ,
                     δι’ ὧν τὰ αἰσθητὰ καὶ ὁρώμενα δημιουργήματα συνεστήσατο.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Δόξῃ καὶ τιμῇ ἐστεφάνωσας αὐτόν. </l>
                     <ref decls="#biblical" cRef="LXX:Ps:8:6b"/>
                  </quote>
                  <p>Πῶς <quote type="lemma">δόξῃ καὶ τιμῇ</quote> τὸν ἄνθρωπον ἐστεφάνωσεν ὁ ὅλων
                     θεός, νοήσεις, ὅτι ἐπὶ μόνου τοῦ ἀνθρώπου ἀναγέγραπται εἰρηκὼς ὁ θεός· <quote type="lemma">ποιήσωμεν ἄνθρωπον κατ’ εἰκόνα ἡμετέραν καὶ καθ’
                        ὁμοίωσιν</quote>· καὶ ἐποίησεν αὐτόν. καὶ ἐπιφανειῶν κατηξίωσεν ἑαυτοῦ καὶ
                     σάρκα περιβεβλημένῳ ὁμιλίας θείας μετέδωκεν. τότε μὲν δι’ ἀγγέλων, τότε δὲ καὶ
                     αὐτὸς δι’ ἑαυτοῦ τοῖς ἁγίοις ὀφθεὶς καὶ χρηματίσας· καὶ ἔτι πρὸς τούτοις θείου
                     πνεύματος καὶ δυνάμεως οὐρανίου μέτοχον αὐτὸν ἀνέδειξεν ὼς τὰ μέλλοντα
                     προαγορεύειν καὶ νόσους παντοίας θεραπεύειν, ἤδη δὲ καὶ νεκροὺς ἐγείρειν· ὁποῖα
                     προφῆται καὶ ἀπόστολοι πεποιηκέναι ἱστοροῦνται· εἲ δὲ ἅπασιν τοῖς λεχθεῖσιν
                     προσθείης τοῦ μονογενοῦς υἱοῦ τοῦ θεοῦ τὴν ἔνσαρκον οἰκονομίαν, ὄψει πῶς
                     εἴρεται <quote type="lemma">δόξῃ καὶ τιμῇ ἐστεφάνωσας αὐτόν</quote>, δηλάδη ὅτι
                     τὸν ἄνθρωπον.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Καὶ κατέστησας αὐτὸν ἐπὶ τὰ ἔργα τῶν χειρῶν σου, </l>
                     <l> πάντα ὑπέταξας ὑποκάτω τῶν ποδῶν αὐτοῦ, </l>
                     <l> πρόβατα καὶ βόας πάσας, </l>
                     <l> ἔτι δὲ καὶ τὰ κτήνη τοῦ πεδίου, </l>
                     <l> τὰ πετεινὰ τοῦ οὐρανοῦ καὶ τοὺς ἰχθύας τῆς θαλάσσης, </l>
                     <l> τὰ διαπορευόμενα τρίβους θαλασσῶν. </l>
                     <ref decls="#biblical" cRef="LXX:Ps:8:7-9"/>
                  </quote>
                  <p>Εἰπὼν ὁ θεός· <quote type="lemma">ποιήσωμεν ἄνθρωπον κατ’ εἰκόνα ἡμετέραν καὶ
                        καθ’ ὁμοίωσιν</quote>, προσέθηκεν τῷ λόγῳ φήσας· <quote type="lemma">καὶ
                        ἀρχέτωσαν τῶν ἰχθύων τῆς θαλάσσης καὶ τῶν πετεινῶν τοῦ οὐρανοῦ καὶ τῶν
                        κτηνῶν καὶ πάσης τῆς γῆς, καὶ πάντων τῶν ἑρπετῶν τῶν ἑρπόντων ἐπὶ τῆς γῆς.
                     </quote> ἐπιλέγει τε ἡ γραφή· <quote type="lemma">αὐξάνεσθε καὶ πληρώσατε τὴν
                        γῆν, καὶ κατακυριεύσατε αὐτῆς</quote>. καὶ κατὰ τοῦτο δ’ οὖν πάλιν· <quote type="lemma">δόξῃ καὶ τιμῇ ἐστεφάνωσας αὐτὸν </quote> χαρισάμενος αὐτῷ
                     λογικὴν δύναμιν καὶ ψυχὴν νοερὰν καὶ ἀσώματον, δι’ ἣν <quote type="lemma">κατ’
                        εἰκόνα θεοῦ </quote> εἴρηται· ταύτῃ γὰρ ὡς ἂν τῷ θεῷ ἀφωμοιωμένη τὴν κατὰ
                     πάντων ἀρχὴν ἐδωρήσατο καὶ ἐν τούτῳ τῆς θεικῆς εἰκόνος τὴν δύναμιν ἐν αὐτῇ
                     χαρακτηρίσας· ὡς γὰρ βασιλεὺς πάντων τῶν ὅλων τυγχάνει θεòς κατὰ τὸ ὅμοιον καὶ
                     τῇ ἐν ἀνθρώπῳ λογικῇ ψυχῇ τὴν εἰκόνα τῆς αὐτοῦ βασιλείας τε καὶ ἀρχῆς δεδώρεται
                     καταστήσας αὐτὴν ἄρχειν τῶν ἐπὶ γῆς ἁπάντων· αὐτίκα γοῦν ὑποχείρια καὶ δοῦλα τῇ
                     ἐν ἀνθρώπῳ λογικῇ δυνάμει οὐ τὰ ἐπὶ γῆς μόνα χερσαῖα ζῶα καθέστηκεν, ἀλλὰ καὶ
                     ἐν βυθοῖς θαλάσσης καὶ ἐν τῷ ἀναπεπταμένῳ ἀέρι, ἃ δὴ πετεινὰ οὐρανοῦ ὠνόμασεν.
                     ἐπειδὴ δὲ περὶ τῶν οὐρανῶν λέλεκταί που· καὶ σὺ<quote type="lemma"> κατ’ ἀρχάς,
                        κύριε, τὴν γῆν ἐθεμελίωσας, καὶ ἔργα τῶν χειρῶν σού εἰσιν οἱ
                     οὐρανοί</quote>, ἐπίστησον μήποτε ἀπορρήτως τὴν μέλλουσαν ἐν οὐρανοῖς διατριβὴν
                     τῶν ἀπὸ γῆς ἐκεῖσε μεθισταμένων σημαίνῃ· εἰ γὰρ <quote type="lemma">ἔργα</quote> τοῦ θεοῦ εἰσιν<quote type="lemma"> οἱ οὐρανοί,</quote> ἐνταῦθα
                     δὲ λέγεται· <quote type="lemma">καὶ κατέστησας αὐτὸν ἐπὶ τὰ ἔργα τῶν χειρῶν
                        σου</quote>, σαφῶς ὁ λόγος παρίστησιν, ὅτι καὶ ἐπὶ τοὺς οὐρανοὺς κατέστησεν
                     αὐτόν, δηλαδὴ τὸν ἄνθρωπον, ὁ τῶν ὅλων θεός. πῶς δὲ καὶ πότε ταῦτα ἔσται; ἢ
                     ὅταν μέλλῃ βασιλείαν οὐρανῶν κληρονομεῖν κατὰ τὰς ἐπηγγελμένας ἐλπίδας καὶ τὸ
                     ῥηθὲν ὑπὸ τοῦ ἀποστόλου· <quote type="lemma">κληρονόμοι μὲν θεοῦ, συγκληρονόμοι
                        δὲ Χριστοῦ</quote>. οὕτω δὲ νοήσῃς πάλιν, πῶς πάντα ὑπέταξεν ὑποκάτω τῶν
                     ποδῶν αὐτοῦ· εἰ γὰρ τὰ ἐπὶ γῆς τέως ἐπὶ τοῦ παρόντος ὑποτέτακται ἀνθρώποις,
                     πρόβατα καὶ βόες καὶ κτήνη, πετεινά τε καὶ ἰχθύες, ἀπόκειται δὴ αὐτοῖς
                     ἰσάγγελος βίος ἐν κατ’ οὐρανὸν τοῦ θεοῦ πόλει, ὅτε γενόμενος ἄνθρωπος ἐν τῇ
                     βασιλείᾳ τῶν οὐρανῶν καὶ καταστὰς ἐπὶ τὰ <quote type="lemma">ἔργα τῶν χειρῶν
                     </quote>τοῦ θεοῦ, θεωρὸς ἔσται αὐτῶν τε τῶν οὐρανῶν, σελήνης τε καὶ ἀστέρων καὶ
                     τῶν ἐν οὐρανοῖς ἁπάντων. ἐν δὲ τῇ πρὸς Ἑβραίους ἐπιστολῇ ἐπὶ τὸν σωτῆρα
                     ἐξειληφὼς ὁ λόγος καὶ τό· <quote type="lemma">πάντα ὑπέταξας ὑποκάτω τῶν ποδῶν
                        αὐτοῦ</quote> εἰς τὸν μέλλοντα αἰῶνα προσάγει τὴν διάνοιαν. μετὰ γὰρ τὴν
                     συντέλειαν τοῦ παρόντος βίου τοῦ νέου αιῶνος ἐπιστησομένου, καθ’ ὃν ἡ βασιλεία
                     τῶν οὐρανῶν καὶ ἡ δευτέρα τοῦ σωτῆρος ἡμῶν καὶ ἔνδοξος θεοφάνεια προσδοκᾶται,
                     πάντα ὑποτάσσεται κατὰ τὴν φήσασαν πρὸς αὐτὸν τοῦ πατρὸς ἐπαγγελίαν· κάθου
                        <quote type="lemma">ἐκ δεξιῶν μου, ἕως ἂν θῶ τοὺς ἐχθρούς σου ὑποπόδιον τῶν
                        ποδῶν σου</quote>. </p>
               </div>
            </div>
            <div type="textpart" subtype="commentary" n="Ps_9">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ὑπὲρ τῶν κρυφίων τοῦ υἱοῦ· </l>
                     <l> ψαλμὸς τῷ Δαυίδ. </l>
                     <l> ᾿Εξομολογήσομαί σοι, κύριε, ἐν ὃλῃ καρδίᾳ μου, </l>
                     <l> διηγήσομαι πάντα τὰ θαυμάσιά σου. </l>
                     <ref decls="#biblical" cRef="LXX:Ps:9:1a-2b"/>
                  </quote>
                  <p>Σαφῶς ἐνταῦθα τῆς προφητείας υἱοῦ μνημονευούσης, εἰ καὶ ἐν πλείοσιν μαρτυρίαις
                     αὐτὸς τοῦ θεοῦ ἀναγορεύοιτο υἱός, ὅμως ἀρκείσθω ἡ αὐτοῦ τοῦ πατρὸς μαρτυρία ἡ
                     φήσασα ἐξ οὐρανῶν· <quote type="lemma">οὗτος ἐστιν ὁ υἱός μου ἀγαπητός, ἐν ᾧ
                        ηὐδόκησα</quote>. εὕρηται τοίνυν ὁ υἱóς· εἰρημένου δὲ τούτου οὐκ ἂν εἴη
                     δυσχερὲς τὸν θάνατον αὐτοῦ νοεῖν οὐδὲ τὰ λοιπὰ κρύφια αὐτοῦ. πολλὰ δὲ ταῦτα ἦν,
                     ἐπειδὴ καὶ ἡ ἐξ ἁγίου πνεύματος διὰ παρθένου γένεσις κρύφιος ἦν, καὶ αὐτὸς ὁ
                     τοῦ θεοῦ λόγος ὁ σαρκὶ γενηθεὶς κρύφιος ἦν, κρύφιος δὲ περιέχων λόγους, καὶ
                     πᾶσαι αὐτοῦ αἱ παράδοξοι καὶ θαυματουργοὶ δυνάμεις· ἐπισφραγίσμα δὲ τῶν κρυφίων
                     καὶ ὁ θάνατος ἦν αὐτοῦ. ἥ τε εἰς ᾅδου καθόδος καὶ τὰ αὐτόθι αὐτῷ
                     καταπεπραγμένα, ἥτε ἐκ νεκρῶν ἀναβίωσις καὶ ἐπὶ πᾶσιν ἡ εἰς οὐρανοὺς ἀνάληψις·
                     οὐκ ἀλλότρια δὲ τυγχάνει τῶν κρυφίων τοῦ υἱοῦ καὶ τὰ ἐμφερόμενα ἐν τῷ ψαλμῷ, ἃ
                     κατὰ μέρος ἐσόμεθα διηγούμενοι.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἐξομολογήσομαί σοι, κύριε, ἐν ὅλῃ καρδίᾳ μου, </l>
                     <l> διηγήσομαι πάντα τὰ θαυμάσιά σου· </l>
                     <l> εὐφρανθήσομαι καὶ ἀγαλλιάσομαι ἐν σοί, </l>
                     <l> ψαλῶ τῷ ὀνόματί σου, ὕψιστε. </l>
                     <l> Ἐν τῷ ἀποστραφῆναι τὸν ἐχθρόν μου εἰς τὰ ὀπίσω </l>
                     <l> ἀσθενήσουσιν καὶ ἀπολοῦνται ἀπὸ προσώπου σου. </l>
                     <ref decls="#biblical" cRef="LXX:Ps:9:2a-4b"/>
                  </quote>
                  <p>Τὰ ὅμοια ἂν εὕροις καὶ ἐν τοῖς εὐαγγελίοις ἐν οἷς ἀναγέγραπται εἰρηκὼς αὐτὸς ὁ
                        σωτήρ·<quote type="lemma"> ἐξομολογήσομαί σοι, πάτερ, κύριε τοῦ οὐρανοῦ καὶ
                        τῆς γῆς, ὅτι ἀπέκρυφας ταῦτα ἀπὸ σοφῶν καὶ συνετῶν καὶ ἀπεκάλυψας αὐτὰ
                        νηπίοις</quote>· θέα γοῦν, ὅπως καὶ ἐν τοῦς περὶ κρυφίων ἐξομολογεῖται τῷ
                     πατρὶ αὐτοῦ ὁ σωτήρ· καὶ ἐν τῷ ψαλμῷ δὲ περὶ τῶν αὐτῶν ἀναπέμπει τὴν
                     ἐξομολόγησιν τουτέστι τὴν εὐχαριστίαν· λέγει δ’ οὖν ἑξῆς προϊών·<quote type="lemma"> διηγήσομαι πάντα τὰ θαυμάσιά σου</quote>· μετὰ γὰρ τὴν
                     εὐχαριστίαν, ἣν ὑπὲρ τῆς ἡμετέρας ἀνέπεμψεν σωτηρίας, τὴν διδασκαλίαν πρὸς ἡμᾶς
                     αὐτοὺς ποιεῖται τῶν τοῦ πατρὸς θαυμασίων, ἀλλὰ καὶ ταύτην ποιήσασθαι
                     ἐπαγγειλάμενος ἀκολούθως ἐπιλέγει· <quote type="lemma">εὐφρανθήσομαι καὶ
                        ἀγαλλιάσομαι ἐν σοί</quote>, καὶ ἔπρεπέν γε τὸν υἱὸν τοῦ θεοῦ ἐπαναβεβηκότα
                     πᾶσαν τὴν κτίσιν ἐπὶ μόνῃ τῇ θέᾳ τῆς τοῦ πατρὸς θεότητος εὐφραίνεσθαι καὶ ἐπ᾿
                     αὐτῷ μόνῳ ἀγαλλιᾶν· <quote type="lemma">ψαλῶ τῷ ὀνόματί σου, ὕψιστε</quote>·
                     μόνῳ γὰρ αὐτῷ ὡς ἂν υἱῷ ἡ γνῶσις πάρεστιν· τούτοις πᾶσιν ἀρρήτου καὶ
                     ἀκατονομάστου ὀνόματος τῆς πατρικῆς θεότητος, ἅτε δὴ μόνῳ γινώσκοντι τὸν ἑαυτοῦ
                     πατέρα· οὗτος δὲ ἦν ὁ ὕψιστος θεός· ταῦτα δὲ μάλιστα, φησί, ποιήσω <quote type="lemma">ἐν τῷ ἀποστραφῆναι τὸν ἐχθρὸν μου εἰς τὰ ὀπίσω.</quote> τίς δὲ
                     ἦν οὗτος ἢ ὁ τῆς ζωῆς ἐχθρὸς θάνατος, περὶ οὗ λέλεκται· <quote type="lemma"> ἔσχατος ἐχθρὸς καταργεῖται ὁ θάνατος</quote>· ἔσται δὲ αὐτοῦ κατάργησις,
                     ἐπειδ᾿ ἂν <quote type="lemma">εἰς τὰ ὀπίσω ἀποστραφῇ</quote>· <quote type="lemma">ὀπίσω</quote> δὲ ποῦ ἢ εἰς τὴν πρώτην αὐτοῦ κατάστασιν· ὅτε μὴ
                     ὑφιστήκει, ὁ γὰρ θεὸς θάνατον οὐκ ἐποίησεν, φθόνῳ δὲ διαβόλου θάνατος εἰσῆλθεν
                     εἰς τὸν κόσμον  · ἐπειδ᾿ ἂν τοίνυν <quote type="lemma">εἰς τὰ ὀπίσω</quote>
                     χωρήσας ὁ θάνατος μηκέτι ἦτοι τηνικαῦτα καὶ οἱ λοιποὶ πάντες ἐχθροὶ καὶ
                     πολέμιοι τοῦ σοῦ λόγου ἀσθενήσουσιν καὶ ἀπολοῦνται ἀπὸ προσώπου σου. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Καὶ ἐλπισάτωσαν ἐπὶ σὲ οἱ γινώσκοντες τὸ ὄνομά σου, </l>
                     <l> ὅτι οὐκ ἐγκατέλειπες τοὺς ἐκζητοῦντάς σε, κύριε. </l>
                     <ref decls="#biblical" cRef="LXX:Ps:9:11a-b"/>
                  </quote>
                  <p> Ὁ κριτὴς αὐτὸς γέγονε καταφυγὴ τῷ κατὰ τὸν πρῶτον βίον τὴν στενὴν καὶ
                     τεθλιμμένην ὡδευκότι πένητι καὶ τῷ μακαριζομένῳ πτωχῷ τῷ πνεύματι· τοῦτ᾿ αὐτὸ
                     μεμαθηκότες οἱ γινώσκοντες τὸ ὄνομά σου, καὶ ὅτι τοὺς ἐκζητοῦντάς σε νῦν ἐν τῷ
                     καιρῷ τῆς σῆς δικαιοκρισίας οὐκ ἐγκαταλείψεις, ἐντεῦθεν ἤδη ἐλπιζέτωσαν ἐπὶ δὲ
                     πάσας θλίψεις προθύμως ὑπομένοντες διὰ τὴν παρὰ σοὶ τεταμιευμένην αὐτοῖς
                     ἀμοιβήν. </p>
               </div>
               <div type="textpart" subtype="fragment" n="4">



                  <quote type="lemma">
                     <l> Ἐνεπάγησαν ἔθνη ἐν διαφθορᾷ, ᾗ ἐποίησαν, </l>
                     <l> ἐν παγίδι ταύτῃ, ᾗ ἔκρυψαν, συνελήφθη ὁ ποῦς αὐτῶν· </l>
                     <l> γινώσκεται κύριος κρίματα ποιῶν, </l>
                     <l> ἐν τοῖς ἔργοις τῶν χειρῶν αὐτοῦ συνελήφθη ὁ ἁμαρτωλός. </l>
                     <ref decls="#biblical" cRef="LXX:Ps:9:16a-17b"/>
                  </quote>
                  <p>Ἔθνη ὀνομάζει ἐνταὺθα τοὺς ἐν πᾶσι τοῖς ἔθνεσιν ἐν ἀπιστίᾳ μεμενηκότας καὶ τῷ
                     λόγῳ τοῦ θεοῦ ἐναντίους γεγενημένους· οὗτοι δὴ οὖν πάντες ἐμπαγήσονται ἐν ᾗ
                     καθ’ ἑτέρων ἐπενόησαν διαφθορᾷ· διαθεῖραι γὰρ καὶ ἀπολέσαι τὸ τῶν πιστῶν γένος
                     βουλευσάμενοι αὐτοὶ ἑαυτοὺς περιέπειραν τῇ ἑαυτῶν ἀπωλείᾳ, ἀλλὰ καὶ <quote type="lemma">παγίδα κρύψαντες</quote> κατὰ τοῦ λαοῦ τοῦ θεοῦ, αὐτοὶ τῇ
                     ἑαυτῶν συλληφθήσονται παγίδι, καὶ ὁ ποῦς αὐτῶν περιπεσεῖται. οὐκ ἄλλοις τισὶν
                     ἐπιβουλεύσασιν, ἀλλὰ τοῖς ἑαυτῶν βρόχοις τοῖς ὑπὸ τῆς ἑαυτῶν κακίας καθ’ ἑτέρων
                     μεμηχανευμένοις· τότε δὴ τούτων ἀποτελεσθέντων <quote type="lemma">γνωσθήσεται
                        κύριος κρίματα ποιῶν</quote>· ἡ γὰρ τοῦ θεοῦ δικαιοκρισία τοῦτον συστήσεται
                     τὸν τρόπον, ἐπειδὰν <quote type="lemma">τοῖς ἔργοῖς τῶν χειρῶν αὐτοῦ</quote>
                        περιπέσοι<quote type="lemma"> ὁ ἁμαρτωλός</quote>. ᾠδὴ δὲ διαψάλματος, ὡς ἂν
                     μεταβολῆς γεγενημένης ἤτοι τοῦ μέλους κατὰ τὴν ἑβραικὴν φωνὴν ἢ μελῳδίας ἢ καὶ
                     διανοίας αὐτῆς τῶν λελεγμένων ἐφ’ ἕτερον νοῦν τὸν λόγον μεταβαλόντων.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Ἀποστραφήτωσαν οἱ ἁμαρτωλοὶ εἰς τὸν ᾅδην, </l>
                     <l> πάντα τὰ ἔθνη τὰ ἐπιλανθανόμενα τοῦ θεοῦ· </l>
                     <l> ὅτι οὐκ εἰς τέλος ἐπιλησθήσεται ὁ πτωχός, </l>
                     <l> ἡ ὑπομονὴ τῶν πενήτων οὐκ ἀπολεῖται εἰς τὸν αἰῶνα. </l>
                     <ref decls="#biblical" cRef="LXX:Ps:9:18a-19"/>
                  </quote>
                  <p>Νῦν μὲν γὰρ ἐπαίρονται οἱ ἀσεβεῖς ἀναισθήτως ἔχοντες τῶν ἰδίων κακῶν· ἔσται δὲ
                     καιρὸς τῆς κρίσεως τοῦ θεοῦ, ἐν ᾧ χωρήσαντες <quote type="lemma">εἰς τὸν
                        ᾅδην</quote> καὶ δίκας δόντες τῶν πεπλημμελημένων αὐτοῖς ἐκεῖ γενόμενοι
                     ἐπιστραφήσονται· πᾶς δὲ ἄνθρωπος τοῦ θεοῦ, εἰ καὶ ἐν τῷ παρόντι βίῳ
                     τεταπείνωται, πτωχεύων τῷ πνεύματι καὶ καταπατούμενος ὑπὸ ἀσεβῶν ὼς δοκεῖν τινα
                     λήθην αὐτοῦ πεποιῆσθαι τὸν θεόν, ἀλλ’ οὐ πάμπαν ἀποβέβληται· οὐ γὰρ εἰς τέλος
                        <quote type="lemma">ἐπιληθήσεται ὁ πτωχός</quote>· ἡ γὰρ ὑπομονὴ καὶ ἣν
                     ἐδείκνυται πρὸς τὸν παρόντα καιρὸν καρτερίαν οὐκ ἄκαρπον ἕξει τὸ τέλος.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Ἀνάστηθι, κύριε, μὴ κραταιούσθω ἄνθρωπος, </l>
                     <l> κριθήτωσαν ἔθνη ἐνώπιόν σου· </l>
                     <l> κατάστησον, κύριε, νομοθέτην ἐπ’ αὐτούς, </l>
                     <l> γνώτωσαν ἔθνη, ὅτι ἄνθρωποί εἰσιν. </l>
                     <ref decls="#biblical" cRef="LXX:Ps:9:20a-21b"/>
                  </quote>
                  <p>Διεγείρει τὸν θεὸν ὡς τῆς ἀνοχῆς αὐτοῦ καὶ τοῦ πλούτου τῆς χρηστότητος καὶ τῆς
                     μακροθυμίας ἀναβολὴν μὲν ἐμποιούσης αὐτῷ, ἐπιτρίβειν δὲ τοῖς ἀσεβέσιν
                     ἀνθρώποις. ἐπειδὴ τοίνυν ὁ λόγος ηὔξατο κριθῆναι πάντα τὰ ἔθνη ἐναντίον τοῦ
                     θεοῦ, σφόδρα ἀκολούθως πρὸ τῆς μελλούσης κρίσεως ἀξιοῖ νομοθέτην τοῖς ἔθνεσι
                     δοθῆναι καὶ νόμον αὐτοῖς παραδοθῆναι, ὡς ἂν διὰ τοῦ νόμου γνῶσιν ἀναλάβοιεν,
                     ὅτι ἄνθρωποί εἰσιν, ἀλλ’ οὐ θῆρες ἄγριοι οὔτε ἑρπετὰ καὶ ἄλογα κτήνη, οἷς οὐ
                     πρόσεστι νόμος· μόνη γὰρ ἡ τῶν ἀνθρώπων φύσις νόμου δεκτικὴ τυγχάνει, ἅτε δὴ
                     λόγου μετέχουσα διακριτικοῦ· διό φησι· <quote type="lemma">κατάστησον, κύριε,
                        νομοθέτην αὐτοῖς</quote>. ὥρα γοῦν ἐπιστῆσαι, πότερον τὸν Μωυσέως νόμον
                     βούλεται τοῖς ἔθνεσιν δοθῆναι καὶ Μωυσῆν αὐτοῖς νομοθέτην καταστῆναι τὸν πάλαι
                     ἐξ ἀνθρώπων γεγενημένον ἢ θεσπίζει διὰ τούτων νομοθέτην ἕτερόν τινα ἀναφανῆναι,
                     καὶ τοῦτον μὴ Ἰουδαίοις νόμοις, ἀλλὰ καὶ πᾶσιν τοῖς ἔθνεσιν· νόμον τε ἕτερον
                     δοθῆναι παρὰ τὸν ὑπὸ Μωσέως διατεταγμένον. εἰ μὲν γὰρ τὸ εὐαγγελικὸν κήρυγμα
                     καὶ ὁ τῆς καινῆς διαθήκης νόμος εἰς ἅπαντα προεληλύθει τὰ ἔθνη, κἂν ἐχρῆν ἄλλον
                     τινὰ προσδοκᾶν νομοθέτην γενησόμενον τοῖς ἔθνεσιν· αὑτὴ δὲ ἡ ἐνέργειᾳ τῶν
                     πραγμάτων βοᾷ διὰ τοῦ σωτῆρος ἡμῶν Χριστοῦτὸν τῆς καινῆς διαθήκης νόμον πάντων
                     κεκρατηκέναι τῶν ἐθνῶν· ὥρα δὲ καὶ τὸν νομοθέτην γνωρίζειν, καὶ τὸν παρ’ αὐτοῦ
                     τοῖς ἔθνεσιν παραδοθέντα καινὸν νόμον, περὶ οὗ καὶ ἐν Ἡσαίᾳ λέλεκται ἐκ
                     προσώπου τοῦ πατρός· ἰδοὺ ὁ παῖς μου, ὃν ᾑρέτισα, ὁ ἐκλεκτός μου εἰς ὃν
                     ηὐδόκησεν ἡ ψυχή μου. κρίσιν τοῖς ἔθνεσιν ἐξοίσει. οὐκ ἐρίσει οὐδὲ κραυγάσει
                     οὐδὲ ἀκουσθήσεται ἔξω ἡ φωνὴ αὐτοῦ. κάλαμον συντεθλασμένον οὐ συντρίψει καὶ
                     λίνον τυφόμενον οὐ σβέσει· ἀλλ’ εἰς ἀλήθειαν ἐξοίσει κρίσιν. ἀναλάμψει καὶ οὐ
                     θραυσθήσεται, ἕως ἂν θῇ ἐπὶ τῆς γῆς κρίσιν, καὶ τῷ ὀνόματι αὐτοῦ ἔθνη
                     ἐλπιοῦσιν. ἡ δὲ ἑβραϊκὴ φωνὴ καὶ οἱ λοιποὶ πάντες ἑρμηνευταὶ συμφώνως ἀντὶ τοῦ
                     καὶ τῷ ὀνόματι αὐτοῦ ἔθνη ἐλπιοῦσιν, εἰρήκασιν· καὶ τῷ νόμῳ αὐτοῦ ἔθνη
                     ἐλπιοῦσιν.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Τοῦτο γὰρ σημαίνει τὸ συλλαμβάνονται ἐν διαβουλίοις, οἷς διαλογίζονται· </l>
                     <l> καὶ τὴν αἰτίαν διδάσκων ἐπήγαγεν· </l>
                     <l> ὅτι ἐπαινεῖται ὁ ἁμαρτωλὸς ἐν ταῖς ἐπιθυμίαις τῆς ψυχῆς αὐτοῦ, </l>
                     <l> καὶ ὁ ἀδικῶν ἐνευλογεῖται. </l>
                     <ref decls="#biblical" cRef="LXX:Ps:9:23b-24b"/>
                  </quote>
                  <p>Ἐπεὶ ὁ θεὸς ὁ δρασσόμενος ἐστιν τοὺς σοφοὺς ἐν τῇ πανουργίᾳ αὐτῶν κατὰ τὸν
                     ἀπόστολον, τοῦτο αὐτὸ ἤδη ποτε γενέσθαι εὔχεται λέγων· <quote type="lemma">συλληφθήτωσαν ἐν διαβουλίοις, οἷς διαλογίζονται</quote>. ἐπιτριβόμενοι γὰρ
                     καὶ τὰ αὐτῶν αὔξοντες κακὰ καὶ ἑτέροις πολλοῖς γινόμενοι πρόσκομμα καὶ βλαβὴ
                     τοῖς ὁρῶσιν αὐτοὺς ἀσεβοῦντας μὲν καὶ τῶν ἰδίων ἐπιθυμιῶν ἐμφορουμένους, μηδενὶ
                     δὲ λυπηρῷ περιπίπτοντας ὡς πολλοὺς τῶν ἀνθρώπων μακαρίους ἡγεῖσθαι καὶ ἐπαίνου
                     ἀξίους· διὸ λέλεκται· <quote type="lemma">ὅτι ἐπαινεῖται ὁ ἁμαρτωλὸς ἐν ταῖς
                        ἐπιθυμίαις τῆς ψυχῆς αὐτοῦ, καὶ ὁ ἀδικῶν ἐνευλογεῖται</quote>· οὐ μόνος
                     τοίνυν ὁ ἁμαρτωλὸς ταῖς τῆς ψυχῆς αὐτοῦ ἐπιθυμίαις χρώμενος κακῶς πράττει, ἀλλὰ
                     καὶ οἱ ὁρῶντες αὐτὸν τοιοῦτον καὶ ἐπαινοῦντες καὶ εὐλογοῦντες τὰ μεγάλα
                     ζημιοῦνται τὴν ψυχὴν ἅτε ζηλωταὶ τῆς κακίας αὐτοῦ γιγνόμενοι.</p>
               </div>
               <div type="textpart" subtype="fragment" n="8">
                  <quote type="lemma">
                     <l> Παρώξυνεν τὸν κύριον ὁ ἁμαρτωλός· </l>
                     <l> κατὰ τὸ πλῆθος τῆς ὀργῆς αὐτοῦ οὐκ ἐκζητήσει· </l>
                     <l> οὐκ ἔστιν ὁ θεὸς ἐνώπιον αὐτοῦ· </l>
                     <l> βεβηλοῦνται αἱ ὁδοὶ αὐτοῦ ἐν παντὶ καιρῷ, </l>
                     <l> ἀνταναιρεῖται τὰ κρίματά σου ἀπὸ προσώπου αὐτοῦ, </l>
                     <l> πάντων τῶν ἐχθρῶν αὐτοῦ κατακυριεύσει. </l>
                     <ref decls="#biblical" cRef="LXX:Ps:9:25a-26c"/>
                  </quote>
                  <p>Τὴν κατάστασιν τὴν ἐν τῷ παρόντι βίῳ τῶν τὸν θεὸν μὴ εἰδότων διεξέρχεται
                     παραστῆσαι βουλόμενος ἀναγκαίαν εἶναι τὴν μέλλουσαν ἐφίστασθαι τοῦ θεοῦ κρίσιν·
                     μὴ γὰρ ἐκείνης ἐπιστησομένης ἡ ἐν ἀνθρώποις κακία περιγραφὴν οὐχ ἕξει· ἀντὶ δὲ
                     τοῦ <quote type="lemma">παρώξυνε τὸν κύριον ὁ ἁμαρτωλός</quote>, ὁ Ἀκύλας
                     ἑρμήνευσεν· διέσυρεν κύριον ὁ ἀσεβής· ὃ καὶ αὐτὸ πολλάκις ὁρῶμεν γιγνόμενον
                     χλευαζόντων τοὺς περὶ θεοῦ λόγους καὶ διασυρόντων τὰ περὶ τῆς τοῦ θεοῦ κρίσεως·
                     ὁ δὲ ἐπίμονος ταῖς ἁμαρτίαις πλὴθος ὀργῆς ἑαυτῷ συνάγων παραπεπόδισται τοῦ
                     μηκέτι ἐκζητεῖν τὸν θεόν· διὸ εἴρηται· καὶ <quote type="lemma">κατὰ τὸ πλῆθος
                        τῆς ὀργῆς αὐτοῦ οὐκ ἐκζητήσει</quote>, ἀλλ’ οὐδὲ ἐστιν ὁ θεὸς ἐνώπιον αὐτοῦ·
                     τὸ γὰρ <quote type="lemma">πλῆθος τῆς ὀργῆς αὐτοῦ</quote> πληρῶσαν αὐτοῦ τὴν
                     ψυχὴν τὰς φυσικὰς περὶ θεοῦ ἐννοίας τῶν ἐνθυμημάτων αὐτοῦ ἀφῄρειτο· εἶθ’ ἑξῆς
                        λέλεκται·<quote type="lemma"> βεβηλοῦνται αἱ ὁδοὶ αὐτοῦ ἐν παντὶ
                        καιρῷ</quote> σφόδρα ἀκολούθως· ὡς γὰρ μὴ τὸν θεὸν πρὸ ὀφθαλμῶν θέμενος
                     πάσας αὐτοῦ τὰς πράξεις καὶ τοῦ βίου τὰς πορείας καὶ τὰς ὁδοὺς βεβήλους καὶ
                     ἀκαθάρτους ἀπειργάσατο· ἐπειδὴ γὰρ οὐκ ἔστι θεὸς ἐνώπιον αὐτοῦ, εἰκότως καὶ τὰ
                     κρίματα τοῦ θεοῦ ᾔργει <quote type="lemma">ἀπὸ προσώπου αὐτοῦ</quote>· εἰς
                     τοσοῦτον δὲ ὁ ἀσεβὴς καὶ ἄθεος ἐπὶ τὸ παρὸν κατευοδοῦτο ὡς καὶ πάντων τῶν
                     ἐχθρῶν αὐτοῦ κατακυριεῦσαι, καὶ ἐν τούτῳ δὲ τὴν ἑαυτοῦ κακίαν ἐπιτρίβεται ἐν τῷ
                     περιγίνεσθαι τῶν ἑαυτοῦ ἐχθρῶν.</p>
               </div>
               <div type="textpart" subtype="fragment" n="9">
                  <quote type="lemma">
                     <l> Ἐγκάθηται ἐνέδρᾳ μετὰ πλουσίων· </l>
                     <l> ἐν ἀποκρύφοις ἀποκτεῖναι ἀθῶον· </l>
                     <l> οἱ ὀφθαλμοὶ αὐτοῦ εἰς τὸν πένητα ἀποβλέπουσιν· </l>
                     <l> ἐνεδρεύει ἐν ἀποκρύφῳ ὡς λέων ἐν τῇ μάνδρᾳ αὐτοῦ· </l>
                     <l> ἐνεδρεύει τοῦ ἁρπάσαι πτωχόν· </l>
                     <l> ἁρπάσαι πτωχὸν ἐν τῷ ἑκλύσαι αὐτὸν· </l>
                     <l> ἐν τῇ παγίδι αὐτοῦ ταπεινώσει αὐτόν· </l>
                     <l> κύψει καὶ πεσεῖται ἐν τῷ αὐτὸν κατακυριεῦσαι τῶν πενήτων· </l>
                     <l> εἶπεν γὰρ ἐν καρδίᾳ αὐτοῦ ἐπιλέλησται ὁ θεός· </l>
                     <l> ἀπέστρεψεν τὸ πρόσωπον αὐτοῦ τοῦ μὴ βλέπειν εἰς τέλος. </l>
                     <ref decls="#biblical" cRef="LXX:Ps:9:29a-32b"/>
                  </quote>
                  <p>Τοσαῦτα τολμῶν ὁ τὸν θεὸν μὴ εἰδὼς μηδὲ τὴν κρίσιν αὐτοῦ γνωρίζων διαλογίζεται
                     παρ’ ἑαυτῷ τὰ ἀτόλμητα παράμονον ἕξειν νομίζων τὴν ἀπόλαυσιν τῆς εὐθηνίας. τὸ
                     δὲ στόμα αὐτοῦ βλασφημιῶν καὶ ἀσεβειῶν γέμει· ἤδη γοῦν μετὰ παρρησίας μυρία
                     κακὰ φθέγγεσθαι καὶ βλασφημεῖν τολμᾷ ὡς μήτε ὄντος μήτε ἐφορῶντος μήτε
                     κρίνοντος τοῦ θεοῦ· οὐκ ἤρκει δὲ αὐτῷ τὰ τοσαῦτα, ἀλλὰ καὶ τοῖς τοῦ θεοῦ
                     ἀνθρώποις ἐπιβουλεύων<quote type="lemma"> ἐγκάθηται ἐν ἐνέδρᾳ μετὰ
                        πλουσίων</quote>. ὁ δὲ Σύμμαχος ἑρμήνευσεν εἰπών· ἐγκάθηται ἐνεδρεύων παρὰ
                     τὰς πύλας ἐν ἀποκρύφοις ἀποκτεῖναι ἀναίτιον. ἀλλὰ καὶ <quote type="lemma">οἱ
                        ὀφθαλμοὶ αὐτοῦ εἰς τὸν πένητα ἀποβλέπουσιν</quote> καὶ εἰς <quote type="lemma">τὸν μακαριζόμενον πτωχὸν τῷ πνεύματι</quote>, ᾦ ἐπιβουλεύων ὁ
                     ἀσεβής, πᾶσαν μηχανὴν ἐπινοεῖ ἐνεδρεύων, ὅπως ἀποστήσας αὐτὸν τοῦ θεοῦ τῷ τῆς
                     ψυχῆς θανάτῳ αὐτὸν ἀποκτείνειεν. ἢ εἰ μὴ τοῦτο, ὅπως αὐτὸν ἐξ ἀνθρώπων ἄρῄ· καὶ
                     ταῦτα πράττων <quote type="lemma">ἐνεδρεύει ἐν ἀποκρύφῳ ὡς λέων</quote> οὐκ ἔτ’
                     ἐν ἀγροῖς ὠρυόμενος, ἀλλ’ ὡς <quote type="lemma">ἐν τῇ μάνδρᾳ αὐτοῦ</quote>
                     ἀναπαυόμενος, ἐν τοῖς ἑαυτοῦ ταμείοις καὶ ἐν τῷ ἑαυτοῦ πλουτῷ, καὶ τοῦτο
                     πράττει ὑπὲρ τοῦ διαπράσαι <quote type="lemma">τὸν πτωχὸν τῷ πνεύματι</quote>·
                     τὴν γὰρ πᾶσαν ποιεῖται σπουδὴν ὑφαρπάσαι τὸν τοῦ θεοῦ ἄνθρωπον καὶ καταβαλεῖν
                     τῆς αὐτοῦ στάσεως· διὸ λέλεκται <quote type="lemma">ἁρπάσαι πτωχὸν ἐν τῷ
                        ἑλκύσαι αὐτόν. κύψει καὶ πεσεῖται ἐν τῷ αὐτὸν κατακυριεῦσαι τῶν
                        πενήτων.</quote> τοσαῦτα γὰρ ἰσχύει καὶ δύναται ὁ διὰ τοῦ λόγου δηλούμενος
                     ἀσεβὴς ὡς καὶ πότε περιγίνεσθαι τοῦ κατὰ θεὸν πτωχοῦ· οὐκ ἄν ἱδρῶτὶ δέ οὐδὲ
                     ἀταλαιπώρως, εἴ ποτε συμβαίῃ τοῦτο γίνεται.</p>
               </div>
               <div type="textpart" subtype="fragment" n="10">
                  <quote type="lemma">
                     <l> Ζητηθήσεται ἡ ἁμαρτία αὐτοῦ, καὶ οὐ μὴ εὑρεθῇ δι᾿ αὐτήν. </l>
                     <ref decls="#biblical" cRef="LXX:Ps:9:36b"/>
                  </quote>
                  <p>Εὔχεται διὰ τούτων, ἤδη ποτέ τὴν ἀνοχὴν τοῦ θεοῦ καὶ τὴν χρηστότητα καὶ τὴν
                     μακροθυμίαν κινηθῆναι καὶ διεγερθῆναι ἐπὶ τὴν κατὰ τῶν ἀσεβῶν κρίσιν, καθ’ ἣν ἡ
                     χεὶρ τοῦ θεοῦ ὑψωθεῖσα τὴν παρ’ ἑκάστου ἐκδίκησιν ποιήσεται. χεῖρα δὲ ὑψουμένην
                     τροπικῶς τὴν δύναμιν σημαίνει τοῦ θεοῦ τὴν κριτκήν, ἣ τέως μὲν μὴ ἐνεργοῦσα τὴν
                     κατὰ τῶν ἀσεβῶν τιμωρίαν, ἡσυχάζειν καὶ τεταπεινῶσθαι δοκεῖ· ἐπ’ ἂν δὲ ἄρξηται
                     ἐνεργεῖν ἀποδίδουσα ἑκάστῳ κατὰ τὸ δίκαιον, τηνικαῦτα λέγεται ὑψοῦσθαι, διὸ μὴ
                     ἐπιλάθῃ τῶν σῶν πενήτων τῶν τῷ πνεύματι πτωχευόντων εἰδώς, ὅτι ὑπὸ τὰς σὰς
                     χεῖρας οἱ πάντες τυγχάνουσιν, καὶ οὐκ ἔστι που ἐκτὸς οὐδενὶ διαδρᾶναι. διὸ
                     λέκεκται· <quote type="lemma">τοῦ παραδοῦναι αὐτοὺς εἰς χεῖράς σου</quote>·
                     τοιγαροῦν ὁ σὸς πτωχὸς ἀκούσας τῶν σῶν λογίων φασκόντων· <quote type="lemma">μὴ
                        ἑαυτοὺς ἐκδικοῦντες, ἀγαπητοί, ἀλλὰ δότε τόπον τῇ ὀργῇ, ἐμοὶ ἐκδίκησις, ἐγὼ
                        ἀνταποδώσω, λέγει κύριος, </quote> σοὶ τὴν ἐκδίκησιν ἐπιτρέπει, καὶ σοὶ
                     ἑαυτὸν καταλείπει πιστεύων ἐκδικίας παρὰ τῆς σῆς δικαιοκρισίας τυχεῖν. </p>
               </div>
               <div type="textpart" subtype="fragment" n="11">
                  <quote type="lemma">
                     <l> Κρῖναι ὀρφανῷ καὶ ταπεινῷ, ἵνα μὴ προσθῇ </l>
                     <l> ἔτι τοῦ μεγαλαυχεῖν ἄνθρωπος ἐπὶ τῆς γῆς. </l>
                     <ref decls="#biblical" cRef="LXX:Ps:9:39ab"/>
                  </quote>
                  <p> Ἐπὶ τούτῳ γὰρ τὴν ἐπιθυμίαν τῶν πενήτων εἰσήκουσεν κύριος καὶ τὴν πρόθεσιν τῆς
                     καρδίας αὐτῶν ἠκροάσατο τὸ οὖς αὐτοῦ <quote type="lemma">ἐπὶ τῷ κρίναι ὀρφανῷ
                        καὶ ταπεινῷ,</quote> ὅπερ εἰ γένοιτο. καὶ τὴν ἐκδίκησιν τῶν ἀπεριστάτων καὶ
                     τεταπεινωμένων κατὰ τὸν ἐνεστῶτα βίον ποιήσεται ὁ τῶν αἰώνων βασιλεὺς καὶ
                     κριτής, οὐκ ἔτι προσθήσει <quote type="lemma">μεγαλαυχεῖν ἄνθρωπος ἐπὶ τῆς
                        γῆς</quote>. </p>
               </div>
            </div>
            <div type="textpart" subtype="commentary" n="Ps_10">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος ψαλμὸς τῷ Δαυίδ. </l>
                     <ref decls="#biblical" cRef="LXX:Ps:10:1a"/>
                  </quote>
                  <p>Ἐπει δὲ καὶ τῷ Δαυῒδ <quote type="lemma">εἰς τὸ τέλος</quote> ἐπιγέγραπται ἢ τῷ
                     νικοποιῷ κατὰ τὸν Ἀκύλαν ἢ κατὰ τὸν Σύμμαχον ἐπινίκιος τοῦ Δαυίδ, φήσεις, ὅτι
                     καὶ ὁ Δαυὶδ μετὰ τὴν συμβᾶσαν αὐτῷ συμφορὰν ἔφασκε τὰ προκείμενα. </p>
               </div>
               <div type="textpart" subtype="fragment" n="2">



                  <quote type="lemma">
                     <l> Ἐπὶ τῷ κυρίῳ πέποιθα· </l>
                     <l> πῶς ἐρεῖτε τῇ ψυχῇ μου </l>
                     <l> μεταναστεύου ἐπὶ τὰ ὄρη ὡς στρουθίον; </l>
                     <ref decls="#biblical" cRef="LXX:Ps:10:1b-c"/>
                  </quote>
                  <p>Τελείου δ’ ἂν εἴη ἡ τοιαύτη φωνή τοῦ οἵου τε κατὰ τὸν ἀπόστολον λέγειν· τίς
                     ἡμᾶς χωρίσει ἀπὸ τῆς ἀγάπης τοῦ Χριστοῦ; θλῖψις ἡ στενοχωρία ἢ διωγμὸς ἢ λιμὸς
                     ἢ γυμνότης ἢ κίνδυνος ἢ μάχαιρα; καὶ τὰ ἑξῆς· ἀλλ’ ὁ μὲν τέλειος τοιοῦτος, ὁ δ’
                     ἀτελὴς <quote type="lemma">μεταναστεύων</quote> καὶ φυγάς τόπον ἐκ τόπου
                     περιιὼν καὶ ἁλώμενος ἐν τοῖς τῶν διωγμῶν καιροῖς στρουθίῳ παραβάλλεται
                     διιπταμένῳ καὶ περιφεύγοντι τοὺς θηρεύοντας· ὃς εἰ θεοῦ βοηθείας τυχὼν
                     διαδράναι δυνηθείῃ καὶ διασωθῆναι, εἴποι ἄν· ἡ ψυχὴ ἡμῶν ὡς στρουθίον ἐρρύσθη
                     ἐκ τῆς παγίδος τῶν θηρευόντων. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Ὅτι ἰδοὺ οἱ ἁμαρτωλοὶ ἐνέτειναν τόξον, </l>
                     <l> ἡτοίμασαν βέλη εἰς φαρέτραν </l>
                     <l> τοῦ κατατοξεῦσαι ἐν σκοτομήνῃ τοὺς εὐθεῖς τῇ καρδίᾳ. </l>
                     <l> ὅτι ἃ κατηρτίσω, καθεῖλον. </l>
                     <ref decls="#biblical" cRef="LXX:Ps:10:2-3a"/>
                  </quote>
                  <p>Μὴ ἀρκούμενοι τῇ ἑαυτῶν ἀπωλείᾳ οἱ ἁμαρτωλοί, ἀλλ’ ἐπιστώμενοι τὰς ἁμαρτίας ὡς
                     σχοινίῳ μακρῷ καὶ <quote type="lemma">ὡς ζυγοῦ ἱμάντι δαμάλεως τὰς ἀνομίας
                     </quote> πολεμεῖν τοὺς τοῦ θεοῦ ἀνθρώπους παρασκευάζονται καὶ κατατοξεύειν
                     αὐτοὺς πειρῶνται τοῖς τῆς κακίας αὐτῶν ἰοῖς· οἱ δὲ βασκαίνοντες αὐτῶν τῇ
                     τοσαυτῇ καθαρότητι συγχεῖν αὐτῶν τὸ διανοητικὸν πειρῶνται καὶ τὴν σκοτομήνην
                     ὥσπερ αἱ σηπεῖαι τὸ μέλαν κατ’ αὐτῶν προβάλλονται μολῦναι χρᾶναι καὶ σκοτῶναι
                     τὰς εὐθεῖς αὐτῶν καρδίας σπουδὴν ποιούμενοι· καὶ ταῦτα πράττουσιν οἱ ἁμαρτωλοὶ
                     καθελόντες τῆς ἑαυτῶν ψυχῆς, ὃ κατηρτίσατο ἐν αὐτῇ ὁ θεός, διὸ λέλεκται, ὅτι
                        <quote type="lemma">ἃ κατηρτίσω καθείλοσαν</quote>. ταῦτα δὲ ἦν τὰ σπέρματα
                     τῶν ὀρθῶν κατὰ φύσιν ἐννοιῶν, ἃ ὁ θεὸς κτίζων πάντα ἄνθρωπον ἐν τῇ αὐτῶν ψυχῇ
                     κατεβάλετο καὶ τοὺς καλουμένους φυσικοὺς λογισμούς. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Ὁ δὲ δίκαιος τί ἐποίησεν; </l>
                     <l> κύριος ἐν ναῷ ἁγίῳ αὐτοῦ· </l>
                     <l> κύριος, ἐν οὐρανῷ ὁ θρόνος αὐτοῦ. </l>
                     <l> οἱ ὀφθαλμοὶ αὐτοῦ εἰς τὸν πένητα ἀποβλέπουσιν, </l>
                     <l> τὰ βλέφαρα αὐτοῦ ἐξετάζει τοὺς υἱοὺς τῶν ἀνθρώπων. </l>
                     <l> κύριος ἐξετάζει τὸν δίκαιον καὶ τὸν ἀσεβῆ. </l>
                     <ref decls="#biblical" cRef="LXX:Ps:10:3b-5a"/>
                  </quote>
                  <p>Ὁ μόνος τῶν ὅλων κριτής, ὁ μόνος ἀληθῶς δίκαιος κύριος τοὺς ἑαυτοῦ
                     πολεμουμένους, τοὺς δὲ ἀσεβεῖς τούτοις ἐπανισταμένους, <quote type="lemma">τί
                        ἐποίησεν;</quote> ἐν τῷ ἑαυτοῦ <quote type="lemma">ναῷ</quote> ἐν οὐρανοῖς
                     κατοικῶν καὶ ἐν τῷ τῆς βασιλείας ἑαυτοῦ <quote type="lemma">θρόνῳ</quote>
                     ἱδρύμενος οὐδὲν τῶν ἐπὶ γῆς βλέπων παρορᾷ, καὶ ὅτε μὲν <quote type="lemma">ἐπὶ
                        τὸν πένητα ἀποβλέπει</quote>, χαρίζεται αὐτῷ τοὺς ἑαυτοῦ <quote type="lemma">ὀφθαλμούς·</quote>
                     <quote type="lemma">ὀφθαλμῶν</quote> μὲν νοουμένων τῶν εὐεργετικῶν τῆς
                     ἐπισκοπῆς αὐτοῦ δυνάμεων, ὧν τὸν πένητα καταξιοῖ· <quote type="lemma">βλεφάρων</quote> δὲ τῆς κριτικῆς αὐτοῦ καὶ διακριτικῆς τῶν πραγμάτων
                     ἐξεταστικῆς προνοίας· πλὴν ἀλλὰ δίκαιος ὤν οὐχὶ τοὺς μὲν υἱοὺς τῶν ἀνθρώπων
                     μόμους <quote type="lemma">ἐξετάζει</quote>, ἀνεξετάστους δὲ καταλείπει τοὺς
                     τῆς ἑαυτοῦ μερίδος· ἀλλὰ καὶ τούτους κατὰ τὸν δικαιότατον ὁμοίως τοῖς ἀσεβέσιν
                     διακρίνει, εἴ τι πώποτε καὶ αὐτοῖς πεπλημμέληται· διὸ τοὺς πάντας διακρίνων
                     ἑξῆς λέγεται· <quote type="lemma">κύριος ἐξετάζει τὸν δίκαιον καὶ τὸν
                        ἀσεβῆ.</quote>
                  </p>
               </div>
            </div>
            <div type="textpart" subtype="commentary" n="Ps_11">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ὑπὲρ τῆς ὀγδόης· </l>
                     <l> ψαλμὸς τῷ Δαυίδ. </l>
                     <ref decls="#biblical" cRef="LXX:Ps:11:1"/>
                  </quote>
                  <p> Εἴρηται ἤδη καὶ ἐν τῷ ἕκτῳ ψαλμῷ ὁμοίαν ἔχοντι ἐπιγραφὴν περὶ τῆς ὀγδόης, ὅτι
                     ὀγδόῃ ἡμέρᾳ περιτέμνεται τὸ βρέφος κατὰ τὸν Μωυσέως νόμον· τοσαύτην δὲ δύναμιν
                     ἔχειν αὐτὴν ὡς λύεσθαι τὴν περὶ τοῦ Σαββάτου νομοθεσίαν, εἰ συμβαίῃ ἐν Σαββάτῳ
                     τεχθῆναι τὸ βρέφος· τὴν αὐτὴν δὲ δύναμιν ἔχειν καὶ τὴν ἀναστάσιμον τοῦ σωτῆρος
                     ἡμῶν ἡμέραν τὴν κυριακήν, ὀγδόην μὲν οὖσαν ἀπὸ πρώτης αὐτῆς τῷ ἀριθμῷ, ἐπεὶ καὶ
                     πρώτη τυγχάνει καὶ ὀγδόη, καθαρτικὴ δὲ πάσης ψυχῆς. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Σῶσόν με, κύριε, ὅτι ἐκλέλοιπεν ὅσιος, </l>
                     <l> ὅτι ὠλιγώθησαν αἱ ἀλήθειαι ἀπὸ τῶν υἱῶν τῶν ἀνθρώπων. </l>
                     <l> μάταια ἐλάλησεν ἕκαστος πρὸς τὸν πλησίον αὐτοῦ, </l>
                     <l> χείλη δόλια ἐν καρδίᾳ, καὶ ἐν καρδίᾳ ἐλάλησαν. </l>
                     <ref decls="#biblical" cRef="LXX:Ps:11:2a-3b"/>
                  </quote>
                  <p>Διαβάλλει διὰ τούτων πᾶσαν τὴν καθ’ ἑαυτὸν γενεάν· διὸ καὶ προιὼν ἔφασκεν·
                        <quote type="lemma">σύ, κύριε, φυλάξεις ἡμᾶς καὶ διατηρήσεις ἡμᾶς ἀπὸ τῆς
                        γενεᾶς ταύτης εἰς τὸν αἰῶνα</quote>· καὶ θέα, ὅπως ῥυσθῆναι εὔχεται καὶ
                     φυλαχθῆναι ἀπ’ αὐτῆς ἐκείνης τῆς προτέρας γενεᾶς· ταύτης δὲ καὶ ὁ σωτὴρ
                     ἐμνημόνευσεν λέγων· ἄνδρες Νινευῗται ἀναστήσονται ἐν τῇ κρίσει μετὰ τῆς γενεᾶς
                     ταύτης, καὶ κατακρινοῦσιν αὐτήν· βασίλισσα νότου ἀναστήσεται ἐν τῇ κρίσει κατὰ
                     τὴν γενεὰν ταύτην, καὶ ἀλλαχοῦ· οὕτως ἔσται τῇ γενεᾷ τῇ πονηρᾷ ταύτῇ. ἀλλ’ ἵνα
                     μὴ ἀσημάντως διαβάλλῃ τὴν γενεάν, ὁποία τις ἦν κατὰ μέρος διεξέρχεται διδάσκων,
                     ὅτι οὐδεὶς ὅσιος περιλέλειπτο ἐν αὐτῇ· ἀλλ’ ἐκλελοίπει πᾶς ὅσιος καὶ πᾶσαι αἱ
                     ἀλήθειαι ἀφῄρηντο τῶν υἱῶν τῶν ἀνθρώπων. οὐδεὶς γάρ, φησί, περιλέλειπται ἐν
                     ἀνθρώποις ὅσιος δυνάμενός μοι σωτηρίας αἴτιος γενέσθαι· δέομαι γὰρ σωτῆρος,
                     ἀλλ’ ἐπεὶ μηδείς ἐστιν, σὺ αὐτός, κύριε, σωτήρ μου γενοῦ, ἐπεὶ πᾶς <quote type="lemma">ἐλέλοιπεν</quote> βοηθός, καὶ <quote type="lemma">ὠλιγώθησαν αἱ
                        ἀλήθειαι ἀπὸ τῶν υἱῶν τῶν ἀθρώπων</quote> σαφῶς ἀπελέγχοντος τοῦ λόγου τὴν
                     τοῦ Ἰουδαίων ἔθνους ἀπιστίαν διὸ καὶ Μωυσῆς πρὸς αὐτοὺς ἀπετείνετο φάσκων·
                     υἱοί, οἷς οὐκ ἔστι πίστις ἐν αὐτοῖς· ὅπως δὲ μάταια ἐλάλησεν ἕκαστος πρὸς τὸν
                     πλησίον αὐτοῦ τυρεύοντες ἐπιβουλὰς κατὰ τοῦ σωτῆρος καὶ ὡς μετὰ δολίας καρδίας
                     προσῄεσαν αὐτῷ, σαφῶς ἡ τῶν εὐαγγελίων διδάσκει γραφή.</p>
                  <quote type="lemma">
                     <l> Ἐξολοθρεύσαι κύριος πάντα τὰ χείλη τὰ δόλια </l>
                     <l> καὶ γλῶσσαν μεγαλορήμονα </l>
                     <l> τοὺς εἰπόντας τὴν γλῶσσαν ἡμῶν μεγαλυνοῦμεν, </l>
                     <l> τὰ χείλη ἡμῶν παρ’ ἡμῶν ἐστιν· </l>
                     <l> τίς ἡμῶν κύριός ἐστιν; </l>
                     <ref decls="#biblical" cRef="LXX:Ps:11:4a-5c"/>
                  </quote>
                  <p>Ὅτι μὴ ἀνθρώπου ἦν τὸ τῆς κακίας αὐτῶν περιγενέσθαι, ἀλλὰ τοῦ κυρίου αὐτοῦ·
                     μόνος γὰρ αὐτῶν <quote type="lemma">τὰ χείλη ἐξολοθρεύσει</quote> καὶ τὸ στόμα
                     τὸ ἀσεβὲς ἀποφράξει εἰς τὸ μηδὲν κατισχύσαι τοῦ ὑπ’ αὐτῶν βλασφημουμένου
                     σωτῆρος· οἱ μὲν γὰρ ἐν τοῖς ἑαυτῶν λογισμοῖς πονηρὰ διανοούμενοι ἔφασαν· <quote type="lemma">τὰ χείλη ἡμῶν παρ’ ἡμῶν ἐστιν</quote>. εἶθ’ ὁμοίως τῷ Φαραῷ
                     λέγοντι· οὐκ οἶδα τὸν κύριον, καὶ αὐτοί φασι· <quote type="lemma">τίς ἡμῶν
                        κύριός ἐστιν;</quote> καὶ ὡς ἐλεύθεροι καὶ αὐτεξούσιοι καὶ κύριοι τῆς ἑαυτῶν
                     προαιρέσεως καταχρήσασθαι, εἰς ὅπερ ἐβουλήθησαν, τοῖς ἑαυτῶν χείλεσιν ὥρμησαν
                     διὰ τῶν κατὰ τοῦ σωτῆρος ἡμῶν διαβολῶν τε καὶ συκοφαντιῶν νικήσειν τὸν λόγον
                     καὶ σβέσειν αὐτοῦ τὴν διδασκαλίαν νομίσαντες. τοιαῦτα δὲ ἦν τὰ Φαρισαίων καὶ
                     Σαδδουκαίων χείλη μεθ’ ὑποκρίσεως προσιόντων τῷ σωτῆρι καὶ ῥαβεῖν αὐτὸν
                     ἀποκαλούντων καὶ τῇ τοῦ διδασκάλου τιμῇ προσποιουμένων δοξάζειν, ἕτερα δὲ λάθρα
                     κατ’ αὐτοῦ συσκευαζομένων· μεγαλορήμονες γὰρ ἦσαν οἱ πρεσβύτεροι καὶ ἀρχιερεῖς
                     τοῦ λαοῦ, οἱ τολμῶντες ἀνακρίνειν τὸν σωτῆρα καὶ λέγειν αὐτῷ· ἐν ποίᾳ ἐξουσίᾳ
                     ταῦτα ποιεῖς; καὶ τίς σοι δέδωκεν τὴν ἐξουσίαν ταύτην; </p>
               </div>
               <div type="textpart" subtype="fragment" n="4">
                  <quote type="lemma">
                     <l> Ἀπὸ τῆς ταλαιπωρίας τῶν πτωχῶν </l>
                     <l> καὶ ἀπὸ τοῦ στεναγμοῦ τῶν πενήτων </l>
                     <l> νῦν ἀναστήσομαι, λέγει κύριος, </l>
                     <l> θήσομαι ἐν σωτηρίᾳ, παρρησιάσομαι ἐν αὐτῷ. </l>
                     <ref decls="#biblical" cRef="LXX:Ps:11:6a-d"/>
                  </quote>
                  <p>
                     <quote type="lemma">Πτωχοὶ</quote> καὶ <quote type="lemma">πένητες</quote> δι’
                     ἐμὲ γέγονασιν, φησί, ἀεὶ ἀποκλαόμενοι καὶ στενάζοντες καὶ ἀεὶ ταπεινούμενοι οἱ
                     πτωχοὶ τῷ πνεύματι, οἳ καὶ τῷ ἐμῷ λόγῳ προσέχοντες καὶ πίστιν ἀκλινῆ τηροῦντες.
                     τοιγαροῦν τούτων αὐτῶν ἕνεκεν, ἰδού, νῦν ἀναστήσομαι καὶ τὰ πρέποντα τῇ ἐμαυτοῦ
                     ἀναστάσει ποιήσω· σωτήριον γὰρ θήσομαι πᾶσιν ἀνθρώποις διὰ τῆς ἐμῆς ἀναστάσεως
                     καὶ τούτῳ τῷ σωτηρίῳ παρρησιάζομαι ὡς ἐπὶ μεγάλῳ κατορθώματι. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Τὰ λόγια κυρίου λόγια ἁγνά, </l>
                     <l> ἀργύριον πεπυρωμένον, δοκίμιον τῇ γῇ, </l>
                     <l> κεκαθαρισμένον ἑπταπλασίως. </l>
                     <ref decls="#biblical" cRef="LXX:Ps:11:7ac"/>
                  </quote>
                  <p>Ὥσπερ γὰρ ὁ πεπυρωμένος ἄγρυρος καὶ δεύτερον καὶ τρίτον διὰ πυρὸς ἐλθών, καὶ οὐ
                     μόνον, ἀλλὰ καὶ αὖθις καὶ πάλιν πολλάκις διὰ χωνείας ἀποκαθαρθείς, οὐκ ἂν
                     ὑπονοηθείη λοιπὸν ἔχειν τινὰ ὕλην ἀλλοτρίαν· οὕτως καὶ οἱ λόγοι τοῦ κυρίου οἱ
                     λεχθέντες ἀρτίως πλήρεις εἰσὶν ἀληθείας ἁγνοὶ ὄντες καὶ ἀμίαντοι μηδενὸς
                     ψεύδους αὐτοῖς ἀνακεκραμένου.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Σύ, κ ύριε, φυλάξεις ἡμᾶς </l>
                     <l> καὶ διατηρήσεις ἡμᾶς ἀπὸ τῆς γενεᾶς ταύτης καὶ εἰς τὸν αἰῶνα. </l>
                     <l> κύκλῳ οἱ ἀσεβεῖς περιπατοῦσιν· </l>
                     <l> κατὰ τὸ ὕψος σου ἐπολυώρησας τοὺς υἱοὺς τῶν ἀνθρώπων. </l>
                     <ref decls="#biblical" cRef="LXX:Ps:11:8a-9b"/>
                  </quote>
                  <p> Ἐπειδὰν οὖν φυλάξῃς τοὺς σοὺς πτωχούς, κύριε, καὶ ἐπειδὰν ἡμᾶς περιτειχίσῃς
                     ἅμα τῇ ἐρχομένῃ γενεᾷ τῇ καλουμένῃ αἰωνίᾳ, οἱ παράνομοι τότε ἐκτὸς γενόμενοι
                     τῆς εἰς πάντας ἀνθρώπους χυθησομένης σου χάριτος <quote type="lemma">κύκλῳ
                        περιπατήσουσι</quote> θεωροὶ γενησόμενοι τῶν σωζομένων· καὶ τοῦτο ἔσται ὅτ᾿
                     ἂν ὑψωθῶσιν οἱ εὐτελεῖς <quote type="lemma">τῶν υἱῶν τῶν ἀνθρώπων</quote>. </p>
               </div>
            </div>
            <div type="textpart" subtype="commentary" n="Ps_12">
               <div type="textpart" subtype="fragment" n="1">
                  <quote type="lemma">
                     <l> Ἕως πότε, κύριε, ἐπιλήσῃ μου εἰς τέλος; </l>
                     <l> ἕως πότε ἀποστρέψεις τὸ πρόσωπόν σου ἀπ’ ἐμοῦ; </l>
                     <l> ἕως τίνος θήσομαι βουλὰς ἐν ψυχῇ μου, </l>
                     <l> ὀδύνας ἐν καρδίᾳ μου ἡμέρας; </l>
                     <ref decls="#biblical" cRef="LXX:Ps:12:3c-4b"/>
                  </quote>
                  <p>Διὰ τὸ <quote type="lemma">τέλος</quote> τὸ παρὰ τῷ θεῷ πάντα τὰ πρὸ τοῦ τέλους
                     ἀνδρικῶς ἠγωνίζετο· τὸ δὲ <quote type="lemma">τέλος</quote> καρπὸς ὁ τῶν πόνων
                     ζωὴν αἰώνιον καὶ βασιλείαν οὐρανῶν τοῖς γνησίως ἀγωνισαμένοις προξενῶν· ἐπεὶ
                     τοίνυν καὶ ὁ Δαυὶδ τούτων εἷς ἦν, εἰς μὲν τὸ τέλος τῷ θεῷ τὸν ψαλμὸν καὶ τὴν
                     ᾠδὴν ἀνέπεμπε, κατὰ δὲ τὴν ἀρχὴν ὡς ἂν εἴ τι ἀγωνιζόμενος τὰς πρώτας προέφερε
                     φωνάς διδάσκων τῆς μνήμης τοῦ θεοῦ καιρῷ τινι ἀποπεπτωκέναι· λήθην γὰρ ὁ θεὸς
                     ποιεῖται τῶν λανθανόντων αὐτοῦ, λανθάνει δὲ αὐτοῦ πᾶς ἁμαρτάνων· ἀλλὰ καὶ ἐπεὶ
                     ἀποστρέφει τὸ πρόσωπον αὐτοῦ ἀπὸ τῶν αἰσχρόν τι πραττόντων κἂν ἀξίως τῶν αὐτοῦ
                     ὀφθαλμῶν, τουτέστι τῆς θεωρητικῆς καὶ ἐπισκοπικῆς αὐτοῦ δυνάμεως, βιούντων
                     μεγάλως φροντίζων περὶ τῆς κρίσεως τοῦ θεοῦ καὶ ἀγωνιῶν, ἐφ’ οἷς ἑαυτῷ συνῄδει
                     πληττόμενός τε ὑπὸ τοῦ συνειδότος καὶ τὴν ψυχὴν ὑπὸ λογισμῶν ἀνιώμενος,
                     ἐπιλέγει· <quote type="lemma">ἕως τίνος θήσομαι βουλὰς ἐν ψυχῇ </quote>
                     <quote type="lemma">μου, ὀδύνας ἐν καρδίᾳ μου ἡμέρας;</quote> ἀνθ’ οὗ ὁ
                     Σύμμαχος ἑρμήνευσεν εἰπών· μέριμναν ἐν τῇ διανοίᾳ μου καθ’ ἡμέραν· ταῦτα δέ,
                     φησίν, ἐγράφη εἰς νουθεσίαν ἡμῶν, ὅπως καὶ αὐτοί διαθέσει τοῦ ταῦτα εἰρηκότος,
                     εἰ γένοιτο ἡμῖν χρεία μετανοίας καὶ ἐξομολογήσεως ἐπὶ τισιν οὐκ ὀρθῶς ἡμῖν
                     πεπραγμένοις ταῖς αὐταῖς χρησόμεθα μεθόδοις, ὥσπερ φαρμάκοις ψυχῆς σωτηρίοις
                     εὐχαίρως τοῖς παροῦσι λόγοις τῆς ἐξομολογήσεως χρώμενοι.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἕως πότε ὑψωθήσεται ὁ ἐχθρός μου ἐπ’ ἐμέ; </l>
                     <l> ἐπίβλεψον, εἰσάκουσόν μου, κύριε ὁ θεός μου· </l>
                     <l> φώτισον τοὺς ὀφθαλμούς μου, μήποτε ὑπνώσω εἰς θάνατον. </l>
                     <ref decls="#biblical" cRef="LXX:Ps:12:3c-4:"/>
                  </quote>
                  <p>Ἡμῶν μὲν δικαιοπραγούντων ταπεινοῦται ὁ ἐχθρός, ἁμαρτανόντων δέ τὸ ἐναντίον
                     συμβαίνει· τοῦ μὲν ἐπεμβαίνοντος ἡμῖν καὶ κατεπαιρομένου ἡμῶν δὲ ὑπ’ αὐτῆς τῆς
                     ἁμαρτίας ταπεινουμένων· τοιαύτη γὰρ ἡ τῆς ἁμαρτίας φύσις, καταβάλλουσα καὶ
                     ταπεινοῦσα τὴν ψυχήν· διὸ πρῶτον μὲν παρακαλεῖ τὸν θεὸν ἐπιβλέψαι αὐτῷ καὶ
                     ἰδεῖν αὐτοῦ τὰ κατορθώματα, εἴθ’ οὕτως προστίθησιν τό· <quote type="lemma">εἰσάκουσόν μου</quote>, ὥσπερ μὴ βουλόμενος ἀμισθὶ εἰσακουσθῆναι· ἢ καὶ
                     ὥσπερ εἰδὼς ἀκρινῶς καὶ πεπεισμένος, ὅτι οὐκ ἂν εἰσακούσειεν ὁ θεὸς τῶν μὴ
                     ἀγαθὰ ἔργα ἐπιδειξαμένων. ἐπειδὴ δὲ τὸ πρόσωπον τοῦ θεοῦ φωτὸς γέμει, πρόσωπον
                     δὲ θεοῦ ἡ εὐεργετικὴ αὐτοῦ καὶ προνοητικὴ τυγχάνει δύναμις, ἀκόλουθόν ἐστιν
                     τοὺς κατηξιωμένους τοῦ τοιούτου προσώπου τῶν τοῦ φωτὸς αὐγῶν, ὥσπερ ἀφ’ ἡλίου
                     καταπεμπομένων ἀπολαύει· εἰ δὲ ἀποστρέψειέν ποτε τὸ ἑαυτοῦ πρόσωπον ἔκ τινος ὁ
                     θεὸς καὶ τὸ φῶς ἐκ τούτου ἀφαιρεῖται, οὗ στερηθεὶς γίνεται ἐν σκοτίᾳ ψυχῆς
                     μηδὲν μηκέτι δυνάμενος ἐνεργεῖν τοῖς αὐτοῦ ὀφθαλμοῖς, τουτέστιν τοῖς τῆς
                     διανοίας αὐτοῦ λογισμοῖς. εἰ δ’ ἐπισπώμενοι τὰς ἁμαρτίας ὡς σχοινίῳ μακρῷ
                     ἐπιμένοιεν τῇ ἑαυτῶν κακίᾳ, ἐπιμένοι δὲ καὶ ὁ θεὸς ἀποστρέφων τὸ ἑαυτοῦ
                     πρόσωπον καὶ τὸν ἑαυτοῦ φωτισμόν. τῇ σκοτίᾳ παρατεθέντες καὶ πολλῷ χρόνῳ
                     ἐνδιατρίψαντες αὐτῇ καὶ ὥσπερ ἐν ἕξει κακῶν γενόμενοι ἀνίατα λοιπὸν καὶ
                     ἀθεράπευτα πλημμελοῦντες ὡς μηκέτι διαγρηγορῆσαι μηδὲ διαναστῆναι τοῦ ὕπνου
                     εὐλόγως ἂν λεχθεῖεν, ὡς ἂν τὰ πρὸς θάνατον ἡμαρτηκότες ὑπνωκέναι πρὸς θάνατον.
                  </p>
               </div>
            </div>
            <div type="textpart" subtype="commentary" n="Ps_13">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος· ψαλμὸς τῷ Δαυίδ. </l>
                     <ref decls="#biblical" cRef="LXX:Ps:13:1a"/>
                  </quote>
                  <p>Ἐπεὶ ταῦτα προφητικῶς εἰρημένα ἐπὶ συντελείᾳ τῶν αἰώνων εἰς ἔργα χωρήσειν,
                     ἤμελλεν καλῶς προγέγραπται εἰς τὸ τέλος· ψαλμὸς δὲ οὐκ εἴρηται διὰ τὸ
                     κατηγορεῖν πάντων ἀνθρώπων. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Εἶπεν ἄφρων ἐν καρδίᾳ αὐτοῦ οὐκ ἔστι θεός· </l>
                     <l> διεφθάρησαν καὶ ἐβδελύχθησαν ἐν ἐπιτηδεύμασιν, </l>
                     <l> οὐκ ἔστιν ποιῶν χρηστότητα, οὐκ ἔστιν ἕως ἑνός. </l>
                     <ref decls="#biblical" cRef="LXX:Ps:13:1b-d"/>
                  </quote>
                  <p>Οἱ μὲν πάντη τὸ θεῖον ἀρνησάμενοι καὶ μηδὲ τὴν ἀρχὴν εἶναι θεὸν ἀποφηνάμενοι,
                     ὑπόκενον δὲ εἶναι τοὔνομα καὶ κατὰ μηδεμιᾶς οὐσίας ὑποκείμενον τεταγμένον· οἱ
                     δὲ τοὺς μὴ ὄντας ὡς ὄντας θεοὺς ἀναγορεύσαντες καὶ τὸν μόνον ὄντα παρωσάμενοι·
                     οἱ δὲ εἶναι μὲν τῷ λόγῳ ὑποστησάμενοι, μὴ μὴν δὲ προνοεῖν τῶν ἐπὶ γῆς μηδὲ
                     ἐφορᾷν τὰ ἀνθρώπινα παραδεδειγμένοι· ἀθρόως δὴ οὖν οἱ πάντες εἰς ἕνα λόγον
                     ἀρνησίθεον περιετράπησαν μὴ εἶναι θεὸν διανοηθέντες, ἐπεὶ δὲ μὴ ἐτόλμων διὰ
                     στόματος τοῦτο φάσκειν· ἐνῆγεν γὰρ τοὺς πάντας τὰ φυσικὰ σπέρματα καὶ οἱ περὶ
                     τοῦ θεοῦ φυσικοὶ λογισμοὶ ἐπὶ τὴν ὁμολογίαν τῆς τοῦ θεοῦ γνώσεως· διὸ χείλεσιν
                     μὲν οὐκ ἐτόλμων ἀρνεῖσθαι, ἀλλ’ εἰδέναι προσεποιοῦντο οὐ μόνον ἕνα, ἀλλὰ καὶ
                     μυρίους θεούς. τῇ γε μὴν καρδίᾳ ἑαυτοὺς ἔπειθον ἀφραίνοντες ἀληθῶς καὶ
                     μωραίνοντες, ὅτι μὴ ἔστιν ἐν τῷ παντὶ θεός· ἔλεγχος δὲ ἦν τοῦ ἀθέου αὐτῶν
                     λογισμοῦ τὰ ὑπ’ αὐτῶν δρώμενα· ἀπὸ γὰρ τοῦ καρποῦ τὸ δένδρον ἐπιγινώσκεται. ὅτε
                     τοίνυν ταῖς πράξεσιν αὐταῖς καὶ τῷ λοιπῷ βίῳ πᾶσαν αὐτῶν τὴν ψυχὴν διέφθειραν,
                     αὐτῷ σώματι εἰς πᾶσαν ἐκδεδομένοι φθορὰν ὡς καὶ ἄρρενας ἄρρεσιν ἐπιμαίνεσθαι
                     καὶ πάσαις ἀθεμιτουργίαις καὶ ἀρρητοποιίαις καταφθείρειν ἑαυτούς βδελυκτούς τε
                     εἶναι δι’ αὐτά, πῶς οὐκ ἂν εἶεν πρόδηλοι, ὅτι κἂν μυρίους ἐπιγράφωνται θεοὺς τῷ
                     λόγῳ, κἂν αὐτοὶ εἰδέναι καὶ ὁμολογεῖν τὸν ἐπὶ πάντων θεὸν τοῖς χείλεσι
                     φάσκοιεν, ἀλλ’ ἐν τῇ καρδίᾳ ἑαυτῶν, τουτέστιν ἐν τῇ διανοίᾳ οὐδεμία τις ἀληθὴς
                     περὶ θεοῦ ὑπῆρχεν ἔννοια· τοιοῦτος μὲν οὖν ἐτύγχανεν πᾶς ὁ πρὸ τῆς τοῦ σωτῆρος
                     ἡμῶν παρουσίας βίος· ἄφρων δὲ ἀληθέστατα καὶ φυσικώτατα ὁ ἀρνησίθεος ὠνόμασται.
                     εἰ γὰρ σοφίας ἀρχὴ φόβος θεοῦ, ἀφοβία καὶ ἀθέτησις τοὐναντίον ἂν γένοιτο τῆς
                     σοφίας.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Κύρ ιος ἐκ τοῦ οὐρανοῦ διέκυψεν ἐπὶ τοὺς υἱοὺς τῶν ἀνθρώπων </l>
                     <l> τοῦ ἰδεῖν, εἰ ἔστιν συνίων ἢ ἐκζητῶν τὸν θεόν. </l>
                     <ref decls="#biblical" cRef="LXX:Ps:13:2:ab"/>
                  </quote>
                  <p>Δοκεῖ δέ μοι τὰ προκείμενα καὶ αὐτοῦ τοῦ Ἰουδαίων ἔθνους λεληθυῖαν κατηγορίαν
                     περιέχειν· εἰ γὰρ<quote type="lemma"> διακύψας ἐκ τοῦ οὐρανοῦ κύριος</quote>
                     καὶ ἐπισκοπήσας τοὺς ἐπὶ γῆς πάντας, εὗρεν ἐκκλίναντας καὶ ἀχριωθέντας, ὡς
                     μηδένα μηδαμῶς εὑρίσκεσθαι ἐν ἀνθρώποις μηδὲ μέχρις ἑνὸς τὸν μὴ ἠχριωμένων μηδὲ
                     ἐκκλίναντα. ἀκόλουθόν ἐστι τοῖς πᾶσι συμπεριλαμβάνεσθαι καὶ τὸ Ἰουδαίων ἔθνος
                     καὶ αὐτὸν τὸν καλούμενον Ἰσραήλ· τὰ μέντοι προκείμενα λόγια σαφῶς ἀπεφήνατο,
                     ὅτι πάντες ἐξέκλιναν, ἅμα ἠχριώθησαν, ὡς μηδὲ εἶναι ποιοῦντα χρηστότητα μηδὲ
                     ἕως ἑνός. ἔδει γὰρ τὸ μέγεθος παραστῆσαι τῆς ἐν τοῖς ἀνθρώποις ἐγγενομένης
                     νόσου πρὸ τῆς τοῦ σωτῆρος παρουσίας· ὡς ἂν ἡ ἄφιξις αὐτοῦ φανείῃ τοῖς πᾶσιν
                     ἀναγκαία. πάντες γὰρ ἥμαρτον καὶ ὑστεροῦνται τῆς δόξης τοῦ θεοῦ δικαιούμενοι
                     δωρεὰν τῇ αὐτοῦ χάριτι. ταύτην δὲ καὶ ὁ Ἡσαΐας συμφώνως ἀποδίδωσι τὴν διάνοιαν
                     ἐν οἷς φησι πρὸς τὴν Ἰουδαίων συναγωγὴν ἀποτεινόμενος· ἰδοὺ ταῖς ἁμαρτίαις ὑμῶν
                     ἐπράθητε, καὶ ταῖς ἀνομίαις ὑμῶν ἐξαπέστειλα τὴν μητέρα ὑμῶν, διότι ἦλθον, καὶ
                     οὐκ ἦν ἄνθρωπος· ἐκάλεσα, καὶ οὐκ ἦν ὁ ὑπακούων· τὸ <quote type="lemma">γὰρ</quote> διότι ἦλθον ὅμοιον ἂν εἴη τῷ· κύριος ἐξ οὐρανοῦ διέκυψεν ἐπὶ
                     τοὺς υἱοὺς τῶν ἀνθρώπων· τὸ δέ· καὶ οὐκ ἦν ἄνθρωπος καὶ οὐκ ἦν ὁ ὑπακούων,
                     ὅμοιον τῷ· πάντες ἐξέκλιναν καὶ ἠχριώθησαν. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Oὐχὶ γνώσονται πάντες οἱ ἐργαζόμενοι τὴν ἀνομίαν; </l>
                     <l> οἱ κατεσθίοντες τὸν λαὸν μου βρώσει ἄρτου τὸν κύριον οὐκ ἐπεκαλέσαντο. </l>
                     <ref decls="#biblical" cRef="LXX:Ps:13:4:ab"/>
                  </quote>
                  <p>Καί μοι δοκεῖ προφητεύειν μεταβολὴν ἔσεσθαι τῶν ἐθνῶν ἐκ θηριώδους βίου καὶ ἐξ
                     ἀγνωσίας θεοῦ ἐπὶ ἥμερον καὶ θεοσεβῆ τρόπον, ὃ καὶ ἔστιν ὀφθαλμοῖς παραλαβόντα
                     μαρτυρῆσαι ἀλήθειαν τῇ προφητείᾳ. ἀναγνώσῃ τοίνυν τὰ προκείμενα ἐρωτηματικῶς
                     πυνθανομένου τοῦ λόγου καὶ φάσκοντος· εἰ καὶ <quote type="lemma">πάντες
                        ἐξέκλιναν</quote> πρὸ τῆς τοῦ Χριστοῦ παρουσίας καὶ <quote type="lemma">ἠχριώθησαν, </quote> μὴ τοίνυν οὐχὶ γνώσονται ἐν τῷ μετὰ ταῦτα χρόνῳ πάντες
                     οἱ ἐργαζόμενοι τὴν ἀνομίαν προσυπακουόντων ἡμῶν τὸν κύριον καὶ κατὰ κοινοῦ
                     πάλιν λαμβανόντων τὰ ἑξῆς; καὶ αὐτοὶ γὰρ οἱ πάλαι τὸν λαὸν τοῦ θεοῦ ὡσεὶ ἄρτον
                     ἐσθόντες καὶ τὸν κύριον μηδεπώποτε ἐπικαλεσάμενοι, μὴ οὐχὶ γνώσονται αὐτόν; καὶ
                     Ἡσαΐας δὲ συνᾴδει περὶ τῶν αὐτῶν θεσπίζων καὶ λέγων· οἷς οὐκ ἀνηγγέλη περὶ
                     αὐτοῦ ὄψονται· καὶ οἳ οὐκ ἀκηκόασι συνήσουσιν. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Ἐκεῖ ἐδειλίασαν φόβῳ, οὗ οὐκ ἦν φόβος, </l>
                     <l> ὅτι ὁ θεὸς ἐν γενεᾷ δικαίᾳ. </l>
                     <ref decls="#biblical" cRef="LXX:Ps:13:5:ab"/>
                  </quote>
                  <p> Τίνες δὲ ἀλλ’ ἢ οἱ ἐργαζόμενοι τὴν ἀνομίαν καὶ οἱ πρότερον μὴ ἐπικαλούμενοι
                     τὸν κύριον; ἔσται γάρ ποτε καιρὸς, ὅτε ἐπιγνώσονται αὐτὸν, καθ’ ὃν καὶ φόβον
                     ἀναλήψονται τοῦ θεοῦ καὶ δειλίαν ἀγαθήν· ὅτι δὲ τὸν φόβον ἀναλαβεῖν κυρίου
                     ἀγαθόν ἐστι, δῆλον ἀπὸ τοῦ λέγεσθαι· <quote type="lemma">ἀρχὴ σοφίας φόβος
                        κυρίου</quote>. οἱ δηλούμενοι τοίνυν φοβηθήσονται <quote type="lemma">ἐκεῖ</quote> φόβῳ, τουτέστι τότε· τίνα δὲ φοβηθήσονται ἢ τὸν kύριον; <quote type="lemma">ἐκεῖ</quote> δέ, ποῦ ἢ ἐν τῇ μελλούσῃ συστηθήσεται γενεᾷ; διὸ
                     ἐπιλέγει· <quote type="lemma">ὅτι ὁ θεὸς ἐν γενεᾷ δικαίᾳ</quote>.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Ὅτι ὁ θεὸς ἐν γενεᾷ δικαίᾳ· </l>
                     <l> βουλὴν πτωχοῦ κατῃσχύνατε, </l>
                     <l> ὁ δὲ κύριος ἐλπὶς αὐτοῦ ἐστιν. </l>
                     <ref decls="#biblical" cRef="LXX:Ps:13:5b-6"/>
                  </quote>
                  <p>Ὥσπερ ἐν τοῖς ἄλλοις κρίμασι τοῖς γινομένοις περὶ συναλλάγματα καὶ κοινωνίας
                     οὐκ εἰς πρόσωπα βλέπειν δεῖ, οὕτως ἐν τοῖς βουλομένοις οὐκ εἰς ἀρχὴν καὶ
                     περιουσίαν σκοπητέον· ἀλλ’ εἰς νοῦν διηρθρωμένον καὶ τὸ εὐσυνείδητον ἔχοντα.
                     ἐπιστατέον, <quote type="lemma"> </quote> εἰ δυνατόν, ἐκλαβεῖν περὶ τῶν
                     Ἰουδαίων τὰ προκείμενα, τὴν τοῦ σωτῆρος βουλὴν καταισχῦναι σπευδόντων τῷ
                     ἡγεῖσθαι αὐτὸν πτωχόν τινα εἶναι, καὶ μὴ πλοῦτον θεότητος· ἀεὶ γοῦν καὶ
                     ἀντιλέγουσι τῇ διδασκαλίᾳ αὐτοῦ, καὶ τὰς τεραστίους δυνάμεις κακολογοῦσιν, ὡς
                     μὴ θεϊκῇ δυνάμει, ἀλλ᾿ ἄλλοθέν ποθεν γεγενημένας· </p>
               </div>
               <div type="textpart" subtype="fragment" n="7">
                  <quote type="lemma">
                     <l> Τίς δώσει ἐκ Σιὼν τὸ σωτήριον τοῦ Ἰσραήλ ; </l>
                     <l> ἐν τῷ ἐπιστρέψαι κ ύριον τὴν αἰχμαλωσίαν τοῦ λαοῦ αὐτοῦ </l>
                     <l> ἀγαλλιάσθω Ἰακὼβ καὶ εὐφρανθήτω Ἰσραήλ. </l>
                     <ref decls="#biblical" cRef="LXX:Ps:13:7:ac"/>
                  </quote>
                  <p>Πάντων ἐκκλινάντων καὶ ἅμα ἀχρειωθέντων καιρὸς ἦν εἰς εὐχὴν τρέψαι τὸν λόγον,
                     ὡς πρεσβείας τρόπῳ φάναι· τίς δώσει ἐκ Σιὼν τὸ σωτήριον τοῦ Ἰσραήλ; αὐτοῦ γὰρ
                     χρεία λοιπὸν τοῦ ἄφεσιν ἁμαρτημάτων παρέχοντος τοῦ αἰτίου τῆς αἰωνίου σωτηρίας·
                     τοῦτο τὸ σωτήριον τὸ κατὰ σάρκα ἐκ σπέρματος Δαυῒδ γεγονὼς ἐκ τῆς Σιὼν δέδοται·
                     ἥξει γὰρ ἐκ Σιὼν ὁρυόμενος, καὶ ἀποστρέψει ἀσεβείας ἀπὸ Ἰακώβ· εἰς τοῦτο λήψει
                     τό· ἐκ Σιὼν ἡ εὐπρέπεια τῆς ὡραιότητος αὐτοῦ, δυνατὸν ἐκλαβεῖν ὡς καὶ ἐκ τῆς
                     ἐπουρανίου Σιὼν ἐλήλυθε τὸ σωτήριον· ἐπείπερ ἐν αὐτῇ εἴρηται τὴν βασιλείαν
                     ἔχειν ὁ Χριστός· διὸ καὶ ὁ σκοπὸς ἡμῶν καὶ ἡ ἐλπὶς τῆς ἄνω κλήσεως ἡ βασιλεία
                     τῶν οὐρανῶν τυγχάνει· εἶθ’ ἑξῆς τὴν μέλλουσαν ἅπασιν ἀνθρώποις προξενεῖσθαι ἀπὸ
                     κακῶν ἐλευθερίαν διὰ τοῦ σωτηρίου παρίστησι. καὶ θέα, τίνα τρόπον ἑτέρων
                     λυτρουμένων ἑτέρους φησὶν ἀγαλλιᾶσθαι· ἐν γὰρ τῷ ἐλευθεροῦσθαι τὴν αἰχμαλωσίαν
                     τοῦ λαοῦ κυρίου, <quote type="lemma">ἀγαλλιάσεται</quote>, φησίν, <quote type="lemma">Ἰακὼβ καὶ εὐφρανθήσεται Ἰσραήλ</quote>. τῶν οὖν πάλαι
                     αἰχμαλωτισμένων ὑπὸ τῆς δαιμονικῆς πλάνης ψυχῶν μελλουσῶν διὰ τοῦ σωτηρίου τοῦ
                     Θεοῦ ἐλευθερίας τυγχάνειν καὶ ἐξ ἁπάντων τῶν ἐθνῶν μελλόντων ἐπιστρέφειν ἐπὶ
                     τὸν κύριον οἱ πάλαι παρὰ τῷ θεῷ ἀναπεπαυμένοι δίκαιοι καὶ προφῆται, αὐτοὶ ὄντες
                     ὁ ἀληθῶς Ἰσραὴλ καὶ ὁ ἀληθῶς Ἰακὼβ ἀγαλλιάσονται καὶ εὐφρανθήσονται διὰ τὸ
                     πληροῦσθαι αὐτῶν τὰς περὶ ἡμῶν προφητείας καὶ διὰ τὸ συγχαίρειν τῇ ἡμετέρᾳ
                     σωτηρίᾳ·. διὸ καὶ ὁ Συμεὼν εἰπὼν περὶ τοῦ σωτῆρος, ὅτι <quote type="lemma">φῶς
                        ἔσται εἰς ἀποκάλυψιν ἐθνῶν</quote>, ἐπήγαγε· καὶ δόξαν λαοῦ σου Ἰσραήλ. </p>
               </div>
            </div>
            <div type="textpart" subtype="commentary" n="Ps_14">
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τῷ Δαυίδ. </l>
                     <l> Κύριε, τίς παροικήσει ἐν τῷ σκηνώματί σου; </l>
                     <l> ἢ τίς κατασκηνώσει ἐν τῷ ὄρει τῷ ἁγίῳ σου; </l>
                     <ref decls="#biblical" cRef="LXX:Ps:14:1a-c:"/>
                  </quote>
                  <p>Ἄλλως ὄρος τοῦ θεοῦ τὸ ὑπὸ μόνων ἁγίων ψυχῶν καὶ τελείων ἐν δικαιοσύνῃ
                     κατοικηθησόμενον ὁ οὐρανὸς αὐτός καὶ ἡ ὑπὸ τοῦ σωτῆρος εὐαγγελισθεῖσα βασιλεία
                     τῶν οὐρανῶν· αὕτη ἐστὶν Ἰερουσαλὴμ ἡ ἐπουράνιος, αὕτη ἐστιν τὸ Σιὼν ὄρος καὶ ἡ
                     πόλις τοῦ θεοῦ τοῦ ζῶντος, κατὰ τὸν ἱερὸν ἀπόστολον, ὃς φησί· προσεληλύθατε
                     Σιὼν ὄρει καὶ πόλει θεοῦ ζῶντος Ἱερουσαλὴμ ἐπουρανίῳ.  τὴν δὲ σκηνὴν νοήσεις
                     τὴν ἄνω ἐπὶ τοῦ ὄρους ἱδρυμένην ἀπὸ τοῦ φάσκοντος λόγου· Χριστὸς δὲ
                     παραγενόμενος ἀρχιερεὺς τῶν μελλόντων ἀγαθῶν διὰ τῆς μείζονος καὶ τελειοτέρας
                     σκηνῆς οὐ χειροποιήτου, τουτέστιν οὐ ταύτης τῆς κτίσεως·  τούτων τοιγαροῦν καὶ
                     ὁ Δαυὶδ εἰς ἔννοιαν ἐλθὼν ἀναφωνεῖ λέγων· κύριε, τίς παροικήσει ἐν τῷ σκηνώματί
                     σου; ἀληθῶς γὰρ σπάνιος καὶ δυσεύρετος καὶ εἷς που ἀπὸ μυρίων ὁ τῆς ἀναβάσεως
                     ἐκείνης καὶ τῆς ἐν οὐρανοῖς παροικήσεως ἄξιος. τὸ μὲν οὖν δηλωθὲν σκήνωμα, τὸ
                     ἐν οὐρανοῖς, οἰκητήριον αὐτοῦ γένοιτ᾿ ἂν τοῦ θεοῦ· ἄνθρωπος δέ, ὥσπερ ἀπὸ
                     αἰχμαλωσίας τῆς κατὰ γῆν διατριβῆς μέλλων μεθίστασθαι ἐπὶ τὴν οὐράνιον
                     κατασκήνωσιν, ὥσπέρ τις ξένος καὶ πάροικος ἔσται ἐκεῖ, ἅτε δὴ ἑτέρωθεν
                     μετανάστης γεγονὼς καὶ ἐξ ἑτέρας ὡρμημένος χώρας, διὸ λέλεκται· <quote type="lemma">τίς παροικήσει ἐν τῷ σκηνώματί σου;</quote> μακάριος δὲ ὁ ἐν
                     αὐτῷ γενόμενος τῷ ὄρει καὶ ἱδρυθεὶς ἐν αὐτῷ τοῦ λόγου διδάσκοντος παράμονον
                     ἔσεσθαι καὶ διαιωνίζουσαν τοῖς ἀξίοις τὴν αὐτὴν μονήν. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Πορευόμενος ἄμωμος καὶ ἐργαζόμενος δικαιοσύνην, </l>
                     <l> λαλῶν ἀλήθειαν ἐν καρδίᾳ αὐτοῦ, </l>
                     <l> ὃς οὐκ ἐδόλωσεν ἐν γλώσσῃ αὐτοῦ </l>
                     <l> οὐδὲ ἐποίησεν τῷ πλησίον αὐτοῦ κακὸν </l>
                     <l> καὶ ὀνειδισμὸν οὐκ ἔλαβεν ἐπὶ τοὺς ἔγγιστα αὐτοῦ. </l>
                     <ref decls="#biblical" cRef="LXX:Ps:14:2a-3c"/>
                  </quote>
                  <p>Εἴη δ᾿ ἂν αὕτη ἡ σωτήριος γνῶσις, ἣν αὐτὸς παριστὰς ἔλεγεν· ἐγώ εἰμι ἡ ὁδός.
                     δεῖ γὰρ πρὸς τῷ πρώτῳ κατορθώματι καὶ τῆς δι᾿ ἔργων καὶ πράξεων τῶν ἐν
                     δικαιοσύνῃ πρόνοιαν ποιεῖσθαι· <quote type="lemma">λαλῶ ἀλήθειαν ἐν καρδίᾳ
                        αὐτοῦ, ὃς οὐκ ἐδόλωσεν ἐν γλώσσῃ αὐτοῦ.</quote>
                  </p>
               </div>
               <div type="textpart" subtype="fragment" n="3">
                  <quote type="lemma">
                     <l> Καὶ ὀνειδισμὸν οὐκ ἔλαβεν ἐπὶ τοὺς ἔγγιστα αὐτοῦ. </l>
                     <ref decls="#biblical" cRef="LXX:Ps:14:3c"/>
                  </quote>
                  <p>Οὐ δεῖ τοίνυν κατεπαίρεσθαί τινα τῶν ἀτελεστέρων μετὰ τὸ κατορθῶσαι τὰ
                     εἰρημένα· ἵνα μὴ οἷόν τι ναυάγιον παθῶν ἀπολέσῃ τὰ ἑαυτοῦ καλά. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Ὁ ὀμνύων τῷ πλησίον αὐτοῦ καὶ οὐκ ἀθετῶν. </l>
                     <ref decls="#biblical" cRef="LXX:Ps:14:4c"/>
                  </quote>
                  <p>Ἐνταῦθα ἐπὶ ἑνὶ πράγματί φησιν εὐλόγως ποτὲ δεῖν ὀμνύναι καὶ ὀμνύοντα μὴ
                     παραβαίνειν τοὺς ὅρκους. ἐπὶ ποίῳ δὲ τούτῳ ἢ ἐπὶ τῷ ἑταιρίαν γνησίαν καὶ φιλίαν
                     σπένδεσθαι;</p>
               </div>
               <div type="textpart" subtype="fragment" n="5">
                  <quote type="lemma">
                     <l> Τὸ ἀργύριον αὐτοῦ οὐκ ἔδωκεν ἐπὶ τόκῳ. </l>
                     <ref decls="#biblical" cRef="LXX:Ps:14:5a"/>
                  </quote>
                  <p>Ἐπειδὴ συμβαίνει ποτὲ μετὰ πάντα τὰ κατηριθμημένα κατορθώματα σκάζειν τινὰ καὶ
                     νοσεῖν περὶ δωροδοκίας καὶ τόκους, καὶ ταύτην προσθεραπεύει τὴν νόσον. ὁ γὰρ
                     τῆς βασιλείας τῶν οὐρανῶν ἕνεκεν καὶ αὐτῆς τῆς πρὸς τὸν πλησίον ἀγάπης καὶ
                     φιλανθρωπίας τοῦτο πράττων δίδωσι μέν, ἀλλ’ οὐκ ἐπὶ τῷ τὴν ἀμοιβὴν παρὰ
                     ἀνθρώπων λαβεῖν· ἑαυτῷ δὲ ταμιευόμενος ὥσπερ ἐν θησαυρῷ καὶ αὐτῷ φυλάττων εἰς
                     τὴν μέλλουσαν τῷ θεῷ ἀνταπόδοσιν· καὶ δῶρα ἐπ’ ἀθώοις οὐκ ἔλαβε. τιμὴν μὲν γὰρ
                     τάχα προσοῖτο τὴν ἄλυπον καὶ ἀβλαβῆ τοῖς τιμῶσιν· ὑποκειμένης δὲ αἰτίας ἐφ’
                     ἑτέρου βλάβῃ, εἴ ποτε δέξαιτο δῶρα, παντάπασιν ἀνέτρεψε τὰ προλεχθέντα· διὸ
                     μάλιστα προσήκει φυλλάττεσθαι τὰς δωροδοκίας.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Ὁ ποιῶν ταῦτα οὐ σαλευθήσεται εἰς τὸν αἰῶνα. </l>
                     <ref decls="#biblical" cRef="LXX:Ps:14:5c"/>
                  </quote>
                  <p>Ὅ γε μὴν ὁμοῦ πάντα προκατηριθμημένα κατορθώσας ἀρτιτελὴς γενόμενος καὶ πᾶν τὸ
                     σῶμα τῆς κατὰ θεὸν πολιτείας ὁλόκληρον, ὥσπερ καὶ ὑγιὲς καὶ πᾶσιν ἀγαθοῖς λόγων
                     τε καὶ ἔργων ἀπηρτισμένον διατηρήσας, <quote type="lemma">οὐ σαλευθήσεται εἰς
                        τὸν αἰῶνα</quote>.</p>
               </div>
            </div>
            <div type="textpart" subtype="commentary" n="Ps_15">
               <div type="textpart" subtype="fragment" n="1">
                  <quote type="lemma">
                     <l> Στηλογραφία τῷ Δαυíδ. </l>
                     <ref decls="#biblical" cRef="LXX:Ps:15:1a"/>
                  </quote>
                  <p>Τῷ μὲν Δαυῒδ ἐπιγέγραπται ὁ ψαλμός· ἢ τοῦ Δαυῒδ κατὰ τοὺς λοιποὺς ἑρμηνευτάς·
                     ψαλμὸν δὲ εἶπον καταχρησάμενος τῇ συνηθείᾳ· κατὰ γὰρ τὸ ἀκριβὲς οὐκ ἄν τις
                     αὐτὸν εἴποι ψαλμόν, ὅτι μὴ τοῦτο δηλοῦν βούλεται ἡ προγραφή· ἀλλ’ ἔστιν
                     στηλογραφία προφητείαν περιέχουσα θαυμαστὴν καὶ γραφῆς αἰωνίου, ὥσπερ ἐν στήλῃ
                     τετυπωμένης ἀξίαν. ὅτι μὲν οὖν διὰ τοῦ Δαυῒδ ἀναπεφώνηται τὰ ἐν τῇ προφητείᾳ
                     περιεχόμενα, παντὶ ἂν εἴη σαφές. ζητουμένου δὲ εἰς τίνα ἄρα χρὴ ἀναφέρειν τὰ
                     λεγόμενα, ἀξιόχρεως ἡμῖν διδάσκαλος γένοιτ’ ἂν Πέτρος ὁ ἀπόστολος ἐν ταῖς
                     Πράξεσιν τῶν ἀποστόλων μνημονεύσας τῶν ἐν αὐτῇ φερομένων. διελθὼν γὰρ πρὸς τὸν
                     λαὸν τὰ τοῦ ψαλμοῦ ταῦτά τε ἐπὶ τὸν σωτῆρα τὰ εἰρημένα ἀναδιδάξας ἑξῆς ἐπιφέρει
                     καί φησιν· <quote type="lemma">ἄνδρες ἀδελφουί, ἐξὸν εἰπεῖν μετὰ παρρησίας πρὸς
                        ὑμᾶς περὶ τοῦ πατριάρχου Δαυῒδ, ὅτι καὶ ἐτελεύτησε καὶ ἐτάφη· καὶ τὸ μνῆμα
                        αὐτοῦ ἐστιν ἐν ἡμῖν ἄχρι τῆς ἡμέρας ταύτης. προφήτης οὖν ὑπάρχων καὶ εἰδώς,
                        ὅτι ὅρκῳ ὤμοσεν αὐτῷ ὁ θεὸς ἐκ καρποῦ τῆς ὀσφύος αὐτοῦ τὸ κατὰ σάρκα
                        ἀναστήσειν τὸν Χριστόν, καθίσαι ἐπὶ τὸν θρόνον αὐτοῦ, προϊδὼν ἐλάλησε περὶ
                        τῆς ἀναστάσεως τοῦ Χριστοῦ, ὅτι οὔτε ἐγκατελείφθη εἰς ᾅδην, οὔτε ἡ σὰρξ
                        αὐτοῦ εἶδε διαφθοράν. τοῦτον τὸν Ἰησοῦν ἀνέστησεν ὁ qεóς, οὗ πάντες ἡμεῖς
                        ἐσμεν μάρτυρες</quote>. ὧν οὕτως εἰρημένων περιττὸν ἂν εἴη τοῦ λοιποῦ
                     ζητεῖν, ἐπὶ τίνα χρὴ φέρειν τὴν προφητείαν ἅπαξ ὑπὸ τηλικούτου μάρτυρος
                     δεδιδαγμένους. κατὰ μὲν οὖν τοὺς Ἑβδομήκοντα στηλογραφία λέλεκται ἡ προφητεία
                     τῷ περιέχειν τὴν κατὰ τοῦ θανάτου νίκην τοῦ sωτῆρος διὰ τῆς ἐκ νεκρῶν
                     ἀναστάσεως αὐτοῦ κατωρθωμένην. ὥσπερ γὰρ τῶν ἀγωνιζομένων ἐν σταδίοις οἱ
                     μέγιστοι καὶ παράδοξοι ἆθλοι στήλης ἀξιοῦνται καὶ τῶν ἐν πολέμοις κατὰ τῶν
                     ἐχθρῶν τρόπαια εἰς μακρὰν μνήμην στηλιτεύεται, οὕτω καὶ τὸ μέγα τρόπαιον τοῦ
                     σωτῆρος, ὅπερ ἤγειρε καθελὼν τὸν τὸ κράτος ἔχοντα τοῦ θανάτου ἄνωθεν ἀπὸ τῶν
                     προφητικῶν χρόνων ἐστηλιτεύετο ταῖς ἑαυτῶν γραφαῖς· διὸ στηλογραφία λέλεκται.
                  </p>
               </div>
               <div type="textpart" subtype="fragment" n="2">
                  <quote type="lemma">
                     <l> Φύλαξόν με, κύριε, ὅτι ἐπὶ σοὶ ἤλπισα. </l>
                     <l> εἶπα τῷ κυρίῳ· κύριός μου εἶ σύ, </l>
                     <l> ὅτι τῶν ἀγαθῶν μου οὐ χρείαν ἔχεις. </l>
                     <ref decls="#biblical" cRef="LXX:Ps:15:1b-2b"/>
                  </quote>
                  <p> Ἄλλοι δέ φασιν, ὡς ἐκ προσώπου τοῦ σωτῆρος εἴρηται ὁ ψαλμός· εἴρηται δὲ κατὰ
                     τὸν ἀνθρώπειον, ὥσπερ αὖ τοιαῦτα πολλὰ καὶ ἐν τοῖς ἱεροῖς εὐαγγελίοις
                     εὑρίσκομεν· τοιοῦτό ἐστιν τό· «πάτερ, εἰ δυνατόν, παρελθέτω τὸ ποτήριον τοῦτο
                     ἀπ᾿ ἐμοῦ· πλὴν οὐχ ὡς ἐγὼ θέλω, ἀλλ᾿ ὡς σύ· καὶ, πορεύομαι πρὸς τὸν πατέρα μου
                     καὶ πατέρα ὑμῶν, καὶ θεὸν μου καὶ θεὸν ὑμῶν· οὕτως εὑρίσκομεν αὐτὸν εὐχόμενον
                     συνεχῶς, καὶ τὰ γόνατα κάμπτοντα. οὕτω τοίνυν καὶ ἐν τούτῳ τῷ ψαλμῷ αἰτεῖ
                     φυλαχθῆναι, καὶ ὑφ᾿ ἑαυτοῦ φυλάττεται. αἰτεῖ μὲν γὰρ ὡς ἄνθρωπος, δίδωσι δὲ τὴν
                     αἴτησιν ὡς Θεός· εὐδοκοῦντος δῆλον, ὅτι καὶ συνεργοῦντος τοῦ οἰκείου πατρός.
                        <quote type="lemma">ὅτι τῶν ἀγαθῶν μου οὐ χρείαν ἔχεις</quote>. τοῦτο ὁ
                     Σύμμαχος ἑτέρως ἑρμήνευσεν· ἀγαθόν μοι οὐκ ἔστιν ἄνευ σοῦ. πᾶσα, φησί, τῶν
                     ἀγαθῶν ἡ φορὰ διὰ τῆς σῆς ὑπάρχει μοι χάριτος. ἀμφότερα δὲ τῆς εὐσεβείας
                     ἔχεται. καὶ ἡμεῖς γὰρ παρὰ τοῦ Θεοῦ τῶν ἀγαθῶν ἀπολαύομεν, καὶ αὐτὸς τῆς
                     ἡμετέρας δικαιοπραγίας οὐ χρῄζει· χάριν μέντοι τῆς ἡμετέρας ὠφελείας ταύτην
                     νομοθετεῖ. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Φύλαξόν με, κύριε, ὅτι ἐπὶ σοὶ ἤλπισα. </l>
                     <l> εἶπα τῷ κυρίῳ· κύριός μου εἶ σύ, </l>
                     <l> ὅτι τῶν ἀγαθῶν μου οὐ χρείαν ἔχεις. </l>
                     <ref decls="#biblical" cRef="LXX:Ps:15:1b-2b"/>
                  </quote>
                  <p>Ἔστι δὲ εἰπεῖν καὶ ὡς εἰς ταπεινοφροσύνην ἐνάγων ἡμᾶς καὶ διδάσκων ἡμᾶς
                     εὔχεσθαι ὁ πάντα δυνάμενος ταῦτα, φησίν, ἄνθρωπος γεγονώς. </p>
               </div>
               <div type="textpart" subtype="fragment" n="4">
                  <p>Εἰ δὲ σῶμα αὐτοῦ ἡ ἐκκλησία τυγχάνει κατὰ τὸ εἰρημένον ὑπὸ τοῦ ἀποστόλου· ὑμεῖς
                     δὲ ἐστὲ σῶμα Χριστοῦ, καὶ μέλη ἐκ μέλους, δύναται ἰδιοποιούμενος τὰ πάθη τῆς
                     ἐκκλησίας αὐτοῦ τὰ προκείμενα ἐξ αὐτῆς λέγειν. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Τοῖς ἁγίοις τοῖς ἐν τῇ γῇ αὐτοῦ </l>
                     <l> ἐθαυμάστωσεν πάντα τὰ θελήματα αὐτοῦ ἐν αὐτοῖς. </l>
                     <l> ἐπληθύνθησαν αἱ ἀσθένειαι αὐτῶν, </l>
                     <l> μετὰ ταῦτα ἐτάχυναν. </l>
                     <ref decls="#biblical" cRef="LXX:Ps:15:3a-4b"/>
                  </quote>
                  <p>Ἕτεροι δὲ γῆν αὐτοῦ τὴν ἐκκλησίαν φασίν· ὅθεν καὶ θαυμάσια γίνονται τὰ τοῦ θεοῦ
                        <quote type="lemma">θελήματα·</quote>
                     <quote type="lemma">θελήματα</quote> δὲ θεοῦ αἱ κατ᾿ εἶδος ἀρεταὶ παρισταμένου
                     τούτου ἐκ τοῦ εὗρον Δαυὶδ τὸν τοῦ Ἰεσσαὶ ἄνδρα κατὰ τὴν καρδίαν μου, ὃς ποιήσει
                     πάντα τὰ θελήματά μου, τὰ οὕτως ἑρμηνευμένα <quote type="lemma">θελήματα</quote> θεοῦ. θαυμαστοῖ θεὸς ἐν τοῖς ἁγίοις αὐτοῦ πλέον τι ἐχόντων
                     τῶν κατὰ θεὸν σοφῶν τῶν ἄλλων ἀνθρώπων ἐν τῷ κατὰ ἀρετὴν ἐνεργεῖν. οὐ γὰρ
                     ἀνδρεία ἡ αὐτὴ τῶν μαρτύρων τῆς ἀληθείας, προφητῶν τε καὶ ἀποστόλων, τῇ τῶν
                     ἄλλως ἀνδριζομένων; ἀλλ᾿ οὐδὲ ἡ σωφροσύνη τῶν τηρούντων, ἣν ἔσχεν Ἰωσὴφ καὶ
                     Σουσάννα, τῇ τῶν ἄλλων σωφροσύνῃ. οὕτω δὲ καὶ ἐπὶ τῶν λοιπῶν ἀρετῶν
                     θαυμαστοῦντος θεοῦ τὰς τῶν ἁγίων ἀρετὰς ὡς ἀσυγκρίτως ὑπερέχειν αὐτοὺς τῶν κατὰ
                     ἀνθρώπους γενομένων σπουδαίων· οὕτω θαυμασίων τῶν <quote type="lemma">θελημάτων</quote> τοῦ θεοῦ ἐν τοῖς ἁγίοις ὄντων πληθύνονται αὐτῶν, τῶν
                     ἁγίων λέγω, αἱ ἀσθένειαι ὁρώντων ὡς πολὺ ἀπολείπονται τῆς θεοῦ ἰσχύος καὶ τοῦ
                     μεγέθους αὐτοῦ. ὅμως, εἰ καὶ πληθύνονται αἱ προλεχθεῖσαι αὐτῶν ἀσθένειαι, οὐκ
                     ἐνβραδύνουσιν, οὐ παραμένουσιν αὐτοῖς παρὰ χρῆμα ἀπερχόμεναι. μέχρι γὰρ τοῦ
                     ἐννοῆσαι αὐτὰς ἔσχον αὐτὰς ταχυνούσας ἐν τῷ μηκέτ᾿ εἶναι· διὰ τὸ ἰσχύειν ἐν τῷ
                     ἐνδυναμοῦσθαι αὐτοὺς ὑπὸ Χριστοῦ πρῶτον εἶπον ἐν τῷ θεῷ ποιήσωμεν δύναμιν. </p>
               </div>
               <div type="textpart" subtype="fragment" n="6">
                  <quote type="lemma">
                     <l> Οὐ μὴ συναγάγω τὰς συναγωγὰς αὐτῶν ἐξ αἱμάτων </l>
                     <l> οὐδὲ μὴ μνησθῶ τῶν ὀνομάτων αὐτῶν διὰ χειλέων μου. </l>
                     <ref decls="#biblical" cRef="LXX:Ps:15:4:cd"/>
                  </quote>
                  <p>Οἶμαι δὲ διὰ τούτων δηλοῦσθαι τῶν ἁπάντων τῶν πάλαι εἰδωλολατρῶν τὴν προτέραν
                     κατάστασιν· ἐν ᾗ ἄθεοι ὄντες καὶ εἰδωλολάτραι οὐκ ἐπὶ μίαν ἐξώκειλαν πλάνην.
                     πλῆθος γὰρ ἦν αὐτῶν τῆς πολυθεΐας καὶ εἰδωλολατρείας καὶ ἀσθενείας. ἀλλ᾿ ἐπειδὴ
                     ἐξ αὐτῶν ἐκείνων μεταβαλόντες διὰ τῆς σωτηρίου χάριτος γεγόνασιν<quote type="lemma"> ἅγιοι τοῦ εοῦ</quote>, διατοῦτο λέλεκται· <quote type="lemma">τοῖς ἁγίοις τοῖς ἐν τῇ γῇ αὐτοῦ ἐθαυμάστωσε πάντα τὰ θελήματά μου ἐν
                        αὐτοῖς</quote> · καὶ ἐπεὶ συνῆπται τό· <quote type="lemma">ἐπληθύνθησαν
                     </quote> εἴδωλα αὐτῶν ἢ τὰ διαπονήματα αὐτῶν ἢ <quote type="lemma">ἀσθένειαι
                        αὐτῶν</quote>. ταῦτα γὰρ πάντα προσῆν τοῖς ὕστερον ἁγίοις πρὸ τῆς ἀπὸ τῶν
                     χειρόνων ἐπὶ τὰ κρείττω μεταβολῆς. ἀλλὰ <quote type="lemma">μετὰ ταῦτα ἐτάχυναν
                     </quote> οὐκ ἀμελήσαντες οὐδὲ βραδύναντες, ἀλλὰ διὰ τάχους τὴν μετάνοιαν
                     ἐνδειξάμενοι μετὰ τὴν εἰς αὐτοὺς γενομένην χάριν, δι᾿ ἧς <quote type="lemma">ἐθαυμαστώθη</quote> πάντα τὰ τοῦ σωτῆρος <quote type="lemma">θελήματα</quote> ἐν αὐτοῖς. ὅθεν συγχώρησιν προτέρων ἁμαρτημάτων διδοὺς
                     αὐτοῖς φησιν· <quote type="lemma"> οὐ μὴ συναγάγω τὰς συναγωγὰς αὐτῶν ἐξ
                        αἱμάτων</quote> · ἢ κατὰ τὸν Ἀκύλαν· οὐ μὴ σπείσω σπονδὰς αὐτῶν ἐξ αἱμάτων.
                     πάλαι μὲν γάρ, φησί, σπονδὰς ἐποίουν ἐξ αἱμάτων, Ἰουδαῖοι μὲν κατὰ νόμον τῷ θεῷ
                     θυσίας προσφέροντες, Ἕλληνες δέ, ὅτε τοῖς δαίμοσιν ἐλάτρευον· ἐγὼ δὲ καινὰς
                     αὐτοῖς θυσίας παραδούς οὐκέτι δέξομαι σπονδὰς αὐτῶν ἐξ αἱμάτων· οὐδὲ ταύτας
                     σπείσω ἅτε ἀρχιερεὺς ἐκ τῶν χειρῶν αὐτῶν ἀποδεξάμενος καὶ σπένδων· καινὰ δὲ
                     μυστήρια παραδοὺς αὐτοῖς καὶ καινὰς θυσίας τὰς ἀναίμους καὶ ἀκάπνους καὶ
                     λογικάς, ταύταις χρῆσθαι διδάξω αὐτούς· ἀλλ᾿ οὐδὲ μνημονεύσω διὰ τῶν χειλέων
                     μου τῶν παλαιῶν αὐτῶν ὀνομάτων. πάλαι μὲν γὰρ ἐπ᾿ ἀξίως τῶν πράξεων ἐπήγοντο
                     προσηγορίας οἱ ἀπὸ τῶν ἐθνῶν βέβηλοι καὶ ἀκάθαρτοι καὶ εἰδωλολάτραι, πολύθεοί
                     τε καὶ ἄθεοι ὀνομαζόμενοι· νῦν δὲ ἐκείνων μὲν οὐκέτι μνησθήσομαι τῶν ὀνομάτων,
                     ἕτερα δὲ αὖ τοῖς ἀντ᾿ ἐκείνων δωρήσομαι· εὐσεβεῖς αὐτοὺς καὶ θεοσεβεῖς καὶ
                     ἁγίους κλητούς τε καὶ ἐκλεκτοὺς καὶ χριστιανοὺς ὀνομάζων. </p>
               </div>
               <div type="textpart" subtype="fragment" n="7">
                  <quote type="lemma">
                     <l> Κύριος ἡ μερὶς τῆς κληρονομίας μου καὶ τοῦ ποτηρίου μου </l>
                     <ref decls="#biblical" cRef="LXX:Ps:15:5a"/>
                  </quote>
                  <p>Ἀναμνησθῆναι προσήκει τῶν ἐν τῷ δευτέρῳ εἰρημένων ψαλμῷ. καὶ γὰρ ἐκεῖ
                     ἀνθρωπίνως πάλιν πρὸς αὐτὸν ἔλεγεν ὁ πατήρ· αἴτησαι παρ᾿ ἐμοῦ, καὶ δώσω σοι
                     ἔθνη τὴν κληρονομίαν σου καὶ τὴν κατάσχεσίν σου τὰ πέρατα τῆς γῆς. καὶ ἐν τοῖς
                     ἱεροῖς εὐαγγελίοις αὐτὸς πρὸς τὸν ἑαυτοῦ ἔφη πατέρα περὶ τῶν ἱερῶν ἀποστόλων·
                     Πάτερ, οὓς ἔδωκάς μοι σοὶ ἦσαν, καὶ ἐμοὶ αὐτοὺς δέδωκας καὶ οὐδεὶς ἐξ αὐτῶν
                     ἀπώλετο, εἰ μὴ ὁ υἱὸς τῆς ἀπωλείας. ἀλλ᾿ ὥσπερ ἐνταῦθα ἀνθρωπίνως διαλέγεται
                     λαβεῖν παρακαλῶν, οὕτως ἑτέρωθι δείκνυσιν, ὡς αὐτός ἐστι τῶν ἁπάντων δεσπότης·
                     τὰ πρόβατα γὰρ τὰ ἐμὰ τῆς φωνῆς μου ἀκούει· κἀγὼ γινώσκω αὐτά, καὶ ἀκολουθοῦσί
                     μοι· κἀγὼ ζωὴν αἰώνιον δίδωμι αὐτοῖς  · καὶ πάλιν·  καὶ ἄλλα δὲ πρόβατα ἔχω, ἃ
                     οὐκ ἔστιν ἐκ τῆς αὐλῆς ταύτης· κἀκεῖνά με δεῖ ἀγαγεῖν, καὶ τῆς φωνῆς μου
                     ἀκούσωσι, καὶ γενήσεται μία ποίμνη, εἷς ποιμήν · ἐν τῷ παρόντι μέντοι ψαλμῷ
                     ἀνθρωπίνως λέγεἰ. <quote type="lemma">κύ</quote> ριος μερὶς τῆς κληρονομίας μου
                     καὶ τοῦ ποτηρίου μου · κληρονομίαν καλῶν τὴν τῶν ἐθνῶν βασιλείαν· ποτήριον δὲ
                     ὃν ὑπὲρ ἡμῶν ὑπέμεινε θάνατον. οὕτω γὰρ καὶ ἐν τοῖς ἱεροῖς ἔλεγεν εὐαγγελίοις·
                     πάτερ, εἰ δυνατόν, παρελθέτω τὸ ποτήριον τοῦτο ἀπ᾿ ἐμοῦ· ὡσεὶ σαφέστερον ἔλεγε·
                     καὶ τῆς ἐμῆς ἐκκλησίας, ἥτις ἐστὶν ἡ <quote type="lemma">κληρονομία μου, μερίς
                        ἐστιν ὁ κύριος</quote>· ὁ αὐτὸς δὲ καὶ τοῦ ποτηρίου μου, τουτέστι τοῦ
                     θανάτου, μερὶς γεγενημένος ὁ αὐτός. </p>
               </div>
               <div type="textpart" subtype="fragment" n="8">
                  <quote type="lemma">
                     <l> Σχοινία ἐπέπεσάν μοι ἐν τοῖς κρατίστοις· </l>
                     <l> καὶ γὰρ ἡ κληρονομία μου κρατίστη μοί ἐστιν. </l>
                     <ref decls="#biblical" cRef="LXX:Ps:15:6:ab"/>
                  </quote>
                  <p>Πάλαι μὲν γάρ, φησίν, ἄλλη τις ἦν <quote type="lemma">κληρονομία</quote> μου,
                     καὶ ἀλλὰ <quote type="lemma">σχοινίσματά</quote> μου. ὅτε γὰρ διεμέριζεν ὁ
                     ὕψιστος ἔθνη, ἐγενήθη μερὶς κυρίου λαὸς αὐτοῦ Ἰακώβ, σχοίνισμα κληρονομίας
                     αὐτοῦ Ἰσραήλ. ἀλλὰ τότε μὲν <quote type="lemma">μερὶς</quote> καὶ <quote type="lemma">κληρονομία καὶ σχοίνισμα</quote> ὁ πρότερος ἦν λαός· οὗ
                     διαπεσόντος καὶ ἀποβλήτου γενομένου διὰ τὰς ἀσεβείας αὐτῶν, ἑτέρα μερὶς καὶ
                     ἄλλα σχοινία καὶ ἕτεροι κλῆροι ἀντὶ τῶν προτέρων ἐκείνων ἐδόθησάν μοι ἐν τοῖς
                     κρατίστοις · αὕτη γάρ, φησίν, ἡ δευτέρα κρατίστη καὶ ἀρέσκουσά μοί ἐστιν. </p>
               </div>
            </div>
            <div type="textpart" subtype="commentary" n="Ps_16">
               <div type="textpart" subtype="fragment" n="1">
                  <quote type="lemma">
                     <l> Προσευχὴ τοῦ Δαυιδ. </l>
                     <l> εἰσάκουσον, κύριε, δικαιοσύνης μου, </l>
                     <l> πρόσχες τῇ δεήσει μου, </l>
                     <l> ἐνώτισαι τῆς προσευχῆς μου οὐκ ἐν χείλεσιν δολίοις. </l>
                     <ref decls="#biblical" cRef="LXX:Ps:16:1"/>
                  </quote>
                  <p>Ἱκετεύει διὰ τῆς <quote type="lemma">προσευχῆς</quote> τὸν θεὸν ἀκροατὴν
                     γενέσθαι οὐ τῆς φωνῆς οὐδὲ τῶν ῥημάτων αὐτοῦ, ἀλλ’ αὐτῆς τῆς ἐν αὐτῷ ἀρετῆς
                     ὥσπερ βοώσης διὰ τῶν πράξεων τῆς δικαιοσύνης καὶ δυσωπούσης τὴν θείαν ἀκοήν.
                     οὐκ ἂν γάρ τις ἑαυτῷ φαῦλα συνειδὼς ῥᾳδίως ἂν τοιαύτην ἀφῆκε φωνήν. τὸ δὲ
                        <quote type="lemma">πρόσχες τῇ δεήσει μου</quote> εἴποι ἂν ἐκεῖνος ὁ
                     βεβασανισμένος καὶ πρεπούσας θεῷ ἐν τῇ προσευχῇ ἀναπέμπων δεήσεις, ὁ μὴ ἐπὶ
                     μικροῖς καὶ τοῖς τυχοῦσιν αἰτήμασι μηδ’ ἐπὶ θνητοῖς καὶ ἀνθρωπίνοις παρακαλῶν
                     τὸν θεόν. τοῦτο γοῦν καὶ ὁ σωτὴρ ἐδίδασκε λέγων· <quote type="lemma">αἰτεῖτε τὰ
                        μεγάλα, καὶ τὰ μικρὰ προστεθήσεται ὑμῖν</quote>. καὶ τρίτον δὲ ἱκετεύει καὶ
                     αὐτὰ τὰ ῥήματα τῆς προσευχῆς ἐνωτίσασθαι κρῖναί τε, ὡς εἰπεῖν, καὶ αὐτὴν τὴν
                     φωνήν, ὅτι μὴ ἐν χείλεσι δολίοις προφέρεται. πολλάκις γὰρ σεμνὰ φθεγγόμεθα καὶ
                     λόγοις χρώμεθα τοῖς ἀπὸ τῶν θείων γραφῶν οὐ κεκαθαρμένοις τοῖς χείλεσιν. ἤδη δέ
                     τινες ἀδιαφόρως λοιδορίαις κατά τινων χρησάμενοι ἢ διαβολαῖς ἢ ψευδολογίαις ἢ
                     ἀπάταις ἢ ἐπιορκίαις ἢ αἰσχρορρημοσύναις ἢ ἄλλοις τισὶν ἀτόποις φωναῖς ἀθρόως
                     μεταβάλλοντες ἐν τῇ <quote type="lemma">προσευχῇ</quote> τὸν θεὸν ἐπικαλοῦνται.
                     μόνος δὲ ὁ ἅγιος καὶ τὴν γλῶτταν αὐτοῦ καὶ τὰ χείλη καὶ τὴν φωνὴν αὐτὴν καὶ τὰ
                     κοινὰ ῥήματα καθαίρει εἰδὼς εἰρημένον· <quote type="lemma">περὶ παντὸς ἀργοῦ
                        ῥήματος δώσετε λόγον ἐν ἡμέρᾳ κρίσεως</quote>. προσευχῆς γὰρ οὐ διὰ <quote type="lemma">χειλέων δολίων</quote> προσφερομένης, διὰ δὲ γλώττης
                     κεκαθαρμένης καὶ τὰ θεῖα λόγια μελετᾷν εἰθισμένης ἐνωτίζεται ὁ θεός. διὸ ἐπὶ
                     μὲν τῆς <quote type="lemma">δικαιοσύνης εἰσάκουσον</quote> ἐλέγετο, ἐπὶ δὲ
                        <quote type="lemma">τῆς δεήσεως πρόσχες</quote>· ἐπὶ δὲ τῆς διὰ <quote type="lemma">χειλέων</quote> προφερομένης φωνῆς <quote type="lemma">ἐνώτισαι</quote>. τρία γοῦν ᾐτήσατο διὰ τῶν προκειμένων προτάξας τῶν δύο τὸ
                     κρεῖττον.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἐδοκίμασας τὴν καρδίαν μου, ἐπεσκέψω νυκτός· </l>
                     <l> ἐπύρωσάς με, καὶ οὐχ εὑρέθη ἐν ἐμοὶ ἀδικία. </l>
                     <ref decls="#biblical" cRef="LXX:Ps:16:3"/>
                  </quote>
                  <p>Ὡς τὴν ἀνθρωπίνην ἀσθένειαν ὑπερβαίνει ἡ τῶν προκειμένων διάνοια. τίς γὰρ
                     καυχήσεται ἁγνὴν ἔχειν καρδίαν; καὶ τίς παρρησιάζεται λέγων καθαρὸς εἶναι ἀπὸ
                     ἁμαρτιῶν; μόνῳ τοιγαροῦν ἁρμόζοι αὐτῷ Χριστῷ λέγειν τὰ προκείμενα. μήποτε δὲ
                     τὴν εἰς τὸν ᾅδην κάθοδον καὶ τὸν ἐν τῷ θανάτῳ χῶρον <quote type="lemma">νύκτα</quote> κέκληκεν ἐπὶ τοῦ πάροντος; εἰ γὰρ καὶ ἐν <quote type="lemma">νυκτὶ</quote> γέγονεν ἐν τῷ καιρῷ τῶν πειρατηρίων καὶ ἐν τῷ σκοτεινῷ καὶ
                     ἀφεγγεῖ τόπῳ τοῦ θανάτου· ἀλλὰ δοκιμασθεὶς ἐπισκοπῆς τῆς παρὰ τοῦ πατρὸς
                     ἠξίωται διὰ τῆς ἀναστάσεως, καὶ ταύτης τετύχηκεν. ἐπειδήπερ, οἷα χρυσὸς ἐν πυρὶ
                     βληθεὶς λαμπρὸς καὶ καθαρὸς διαμεμένηκεν. ἐπειδὴ μόνος τῶν ἐξ αἰῶνος <quote type="lemma">ἁμαρτίαν οὐκ ἐποίησεν, οὐδὲ εὑρέθη δόλος, </quote> κατὰ τὸν
                     Ἡσαΐαν, <quote type="lemma">ἐν τῷ στόματι αὐτοῦ</quote>. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Ὅπως ἂν μὴ λαλήσῃ τὸ στόμα μου τὰ ἔργα τῶν ἀνθρώπων, </l>
                     <l> διὰ τοὺς λόγους τῶν χειλέων σου ἐγὼ ἐφύλαξα ὁδοὺς σκληράς. </l>
                     <l> κατάρτισαι τὰ διαβήματά μου ἐν ταῖς τρίβοις σου, </l>
                     <l> ἵνα μὴ σαλευθῶσιν τὰ διαβήματά μου. </l>
                     <ref decls="#biblical" cRef="LXX:Ps:16:4-5:"/>
                  </quote>
                  <p>Ὁ δὲ Σύμμαχος εἰπών· ἐγὼ ἐφυλαξάμην ὁδοὺς παραβάτου, ἑτέραν παρέστησε διάνοιαν·
                     ὡς τοῦ τὴν εὐχὴν διαπέμποντος πάντα ἄνθρωπον παραβάτην φεύγοντος καὶ πάσας τὰς
                     τῶν τοιούτων <quote type="lemma">ὁδοὺς</quote> διὰ τὸ χαλεπὰς εἶναι καὶ
                     ἀποσκλήρους πάσας τὰς κατὰ κακίαν πράξεις. ὑπογραμμὸν ἡμῖν καὶ διὰ τούτων
                     παρέσχεν ὁ σωτὴρ παιδεύων μήποτε ἐπιτρίβεσθαι μηδὲ μέγα ἐφ’ ἑαυτοῖς φρονεῖν. εὖ
                     δὲ καὶ ἀκριβῶς πεπεῖσθαι, ὡς πάντοτε τῆς παρὰ τοῦ θεοῦ δεόμεθα βοηθείας, ἵνα μὴ
                     σαλευθῇ ἡμῶν <quote type="lemma">τὰ διαβήματα</quote>, καὶ εἰς τὸ ἐφαρμόσαι
                     ταῖς ἑαυτοῦ τρίβοις τοὺς ἡμετέρους πόδας. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Θαυμάστωσον τὰ ἐλέη σου </l>
                     <l> ὁ σώζων τοὺς ἐλπίζοντας ἐπὶ σέ </l>
                     <l> ἐκ τῶν ἀνθεστηκότων τῇ δεξιᾷ σου. </l>
                     <ref decls="#biblical" cRef="LXX:Ps:16:7"/>
                  </quote>
                  <p>Σώζων δὲ εἴρηται τοὺς ἐλπίζοντας εἰς αὐτὸν, οὐ τοὺς ἐκ σπέρματος Ἰσραὴλ οὐδὲ
                     τοὺς κατὰ τὸν νόμον Μωϋσέως βιοῦντας· ἀλλ’ ὥσπερ καινὴν ὁδὸν εὑράμενος, σώζων
                     ἀνεφάνη τοὺς εἰς αὐτὸν ἠλπικότας· <quote type="lemma">μένει γὰρ</quote>, φησὶν
                     ὁ ἀπόστολος, <quote type="lemma">πίστις, ἐλπὶς, ἀγάπη</quote>· τὰ τρία ταῦτα
                     συμπέπλεκται ὥσπερ ὑφ’ ἑνὶ δεσμῷ κατεσφιγμένα. διὸ τὴν πίστιν τῇ ἐλπίδι
                     συνάπτει λέγων· <quote type="lemma">ἔστι δὲ πίστις ἐλπιζομένων ὑπόστασις
                        πραγμάτων, ἔλεγχος οὐ βλεπομένων</quote>· ταῦτα δ’ ἐξ ἀγάπης τῆς πρὸς τὸν
                     θεὸν φύεται καὶ δι’ αὐτῶν πάλιν ἡ εἰς θεὸν ἀγάπη κρατύνεται.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Φύλαξόν με ὡς κόραν ὀφθαλμοῦ· </l>
                     <l> ἐν σκέπῃ τῶν πτερύγων σου σκεπάσεις με </l>
                     <l> ἀπὸ προσώπου ἀσεβῶν τῶν ταλαιπωρησάντων με. </l>
                     <l> οἱ ἐχθροί μου τὴν ψυχὴν μου περιέσχον. </l>
                     <ref decls="#biblical" cRef="LXX:Ps:16:8-9"/>
                  </quote>
                  <p>Καὶ πᾶς μὲν δίκαιος προσευχόμενος δείσθω τοῦ θεοῦ τῆς παρ’ αὐτοῦ καταξιοῦσθαι
                     φυλακῆς· ὁμολογῶν μὴ ἱκανὸς εἶναι φύλαξ αὐτὸς ἑαυτοῦ γίνεσθαι διὰ τὸ πλῆθος τῶν
                     ἀνθεστηκότων αὐτῷ φυλαχθῆναί τε ἑαυτὸν ὥσπερ τινὰ κόρην ὀφθαλμοῦ παρακαλείτω·
                     ὁρῶν τοὺς ἀνθεστηκότας τῇ δεξιᾷ τοῦ θεοῦ ἐχθρούς τινας καὶ πολεμίους τῷ τῆς
                     ψυχῆς αὐτοῦ ὀφθαλμῷ ἐπιβουλεύοντας καὶ τυφλῶσαι αὐτὸν θέλοντας. ἀλλὰ καὶ πολλῶν
                     ὄντων ἀσεβῶν τῶν <quote type="lemma">ταλαιπωριζόντων</quote> αὐτόν, τουτέστι
                     ταλαίπωρον αὐτὸν ἀποφαινόντων βέλη τε κατ’ αὐτοῦ πεμπόντων, ὑπὸ τὰς <quote type="lemma">πτέρυγας</quote> καταφεύγων τοῦ θεοῦ σκέπης τῆς ὑπ’ αὐτῷ τυχεῖν
                     ἀξιούτω. ἀλλὰ καὶ ὁ σωτὴρ ὑπὲρ τῆς αὑτοῦ ἐκκλησίας, ἥτις ἐστὶν αὐτοῦ σῶμα,
                     ταύτας ἀνέπεμπε πρὸς τὸν πατέρα τὰς φωνάς. <quote type="lemma">πτέρυγας</quote>
                     δὲ νοήσεις τὰς τῆς προνοίας αὐτοῦ δυνάμεις.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Ἐκβάλλοντές με νυνὶ περιεκύκλωσάν με, </l>
                     <l> τοὺς ὀφθαλμοὺς αὐτῶν ἔθεντο ἐκκλῖναι ἐν τῇ γῇ. </l>
                     <l> ὑπέλαβόν με ὡσεὶ λέων ἕτοιμος εἰς θήραν </l>
                     <l> καὶ ὡσεὶ σκύμνος οἰκῶν ἐν ἀποκρύφοις. </l>
                     <ref decls="#biblical" cRef="LXX:Ps:16:11-12"/>
                  </quote>
                  <p>Ἀντὶ δὲ τοῦ <quote type="lemma">ἐκβάλλοντές με περιεκύκλωσάν με</quote> ὁ
                     Σύμμαχος οὕτως ἡρμήνευσε· μακαρίζοντές με παραχρῆμα περιεκύκλουν με, καὶ τοὺς
                     ὀφθαλμοὺς δὲ αὐτῶν, φησίν, ἔθεντο κατ’ ἐμοῦ τοῦ παρακλῖναί με. παρασαλεῦσαι γάρ
                     με καὶ ἀποκινῆσαι τῆς στάσεως καὶ τῆς κατὰ θεὸν προκοπῆς ἐσπούδαζον μιμούμενοι
                     τὸν ἀντίδικον ἡμῶν διάβολον, <quote type="lemma">ὃς ὡς λέων ὠρυόμενος περιπατεῖ
                        ζητῶν τίνα καταπίῃ</quote>. ὑπέλαβόν με καὶ αὐτὸν ὡς λέων ἕτοιμος εἰς θήραν
                     καὶ ὡς σκύμνος οἰκῶν ἐν ἀποκρύφοις. οὐδὲ γὰρ ἐκ τοῦ προφανοῦς ἐποιοῦντο τὴν
                     κατ’ ἐμοῦ συσκευh+ν, ἀλλὰ λαθραίως ἐνεδρεύοντες.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Ῥομφαίαν σου ἀπὸ ἐχθρῶν τῆς χειρός σου. </l>
                     <l> κύριε, ἀπὸ ὀλίγων ἀπὸ γῆς. </l>
                     <ref decls="#biblical" cRef="LXX:Ps:16:13c-14a"/>
                  </quote>
                  <p>Εὔχεται τὸν κύριον ὑποσκελίσαι τοὺς πολεμίους, ὡς ἂν πέσοιεν τῆς ἑαυτῶν
                     προαιρέσεως, καὶ κατὰ τοῦτο ὠφελήθειεν. καὶ κατὰ τοῦτο ὠφεληθείην· ἀλλὰ καὶ τὴν
                        <quote type="lemma">ῥομφαίαν σου</quote>, φησί, ῥῦσαι <quote type="lemma">ἀπὸ τῆς χειρὸς τῶν ἐχθρῶν</quote>· δέος γὰρ μήποτε τὴν σὴν ῥομφαίαν, ᾗ
                     πεποιθὼς ἐγὼ κέχρημαι κατ’ αὐτῶν τῆς ἐμῆς χειρὸς ἁρπάσαντες οἱ πολέμιοι καὶ
                     ἀφελόμενοί μου αὐτὴν χρήσωνται αὐτῇ κατ’ ἐμοῦ. εἴη δ’ ἂν ὁ τοῦ θεοῦ λόγος ὁ
                     ἐνεργὴς καὶ τομώτερος ὑπὲρ πᾶσαν μάχαιραν δίστομον ὁ τῇ ψυχῇ δεδομένος ἀντὶ
                        <quote type="lemma">ῥομφαίας</quote> πρὸς ἄμυναν <quote type="lemma">τῶν
                        ἐχθρῶν</quote>· ὅπερ συμβαίνει πολλάκις, ἐπειδὰν οἱ <quote type="lemma">ἐχθροὶ</quote> τοῦ θεοῦ τὰς ἀπὸ τῶν θείων γραφῶν λέξεις καὶ τὰ ἀναγνώσματα
                     ἀποβαλόντες καὶ ἀνατρέψαντες ἐξ αὐτῶν καὶ δι’ αὐτῶν τὰς ἀκεραίους καταπαλαίωσι
                     ψυχάς. διὸ εὔχεται <quote type="lemma">ἀπὸ τῶν ἐχθρῶν</quote> τοῦ θεοῦ ῥυσθῆναι
                     τὴν <quote type="lemma">ῥομφαίαν</quote> αὐτοῦ καὶ <quote type="lemma">ἀπὸ
                        ὀλίγων ἀπὸ γῆς</quote>· ἀνθ’ οὗ ὁ μὲν Ἀκύλας ἐξέδωκεν· ἀπὸ τεθνηκότων ἐκ
                     καταδύσεως· ὁ δὲ Σύμμαχος· ἀπὸ νεκρῶν ἀπὸ ἐνδεδυκότων. ῥυσθῆναι γὰρ εὔχεται καὶ
                     ἀπὸ τῶν ἐν νεκροῖς ἤδη λελογισμένων διὰ τὸ πάμπαν ἐστερῆσθαι τῆς κατὰ θεὸν
                     ζωῆς.</p>
               </div>
               <div type="textpart" subtype="fragment" n="8">
                  <quote type="lemma">
                     <l> Διαμέρισον αὐτοὺς ἐν τῇ ζωῇ αὐτῶν. </l>
                     <l> καὶ τῶν κεκρυμμένων σου ἐπλήσθη ἡ γαστὴρ αὐτῶν, </l>
                     <l> ἐχορτάσθησαν υἱῶν </l>
                     <l> καὶ ἀφῆκαν τὰ κατάλοιπα τοῖς νηπίοις αὐτῶν. </l>
                     <ref decls="#biblical" cRef="LXX:Ps:16:14b-d"/>
                  </quote>
                  <p>Ἀντὶ δὲ τοῦ <quote type="lemma">διαμέρισον αὐτοὺς</quote> ὁ μὲν Ἀκύλας
                     ἡρμήνευσεν· μέρος αὐτῶν ἐν ζωῇ· ὁ δὲ Σύμμαχος· ἡ μερὶς αὐτῶν ἐν ζῶσιν. διδάσκει
                     δὲ διὰ τούτων, ὡς τῶν μὲν ἀσεβῶν καὶ τῶν πολλάκις ὠνομασμένων ἐχθρῶν τοῦ θεοῦ ἡ
                     μερὶς καὶ ὁ κλῆρος καὶ πᾶσα ἡ περιουσία ἐν τῇ παρούσῃ ζωῇ τυγχάνει καὶ ἐν τῷ
                     θνητῷ βίῳ, ἐν ᾧ καὶ <quote type="lemma">ἐπλήσθη ἡ γαστὴρ αὐτῶν</quote> πάσης
                     τροφῆς καὶ πάσης ἀπολαύσεως καὶ τρυφῆς· ἀλλὰ <quote type="lemma">καὶ τῶν
                        κεκρυμμένων σου</quote> φησίν· ἀνθ’ οὗ ὁ Σύμμαχος ἡρμήνευσεν· καὶ τῶν
                     ἀποθέτων. ὅσα γάρ ἐστιν ἐν τῷ θνητῷ βίῳ καὶ τῇ θνητῇ ζωῇ τίμια τῶν νομιζομένων
                     ἀποθέτων καὶ ἀποκρύφων ἐσχήκασιν. αὐτοὶ γοῦν καὶ χρυσὸν καὶ ἄργυρον καὶ πάντα
                     γῆς μέταλλα περιειργάσαντο λίθους τε παντοίους τιμίους καὶ πολυτελεῖς
                     ἐξηρεύνησαν καὶ τούτων ἁπάντων ἐπλήσθησαν· τέκνων δὲ καὶ υἱῶν καὶ θυγατέρων
                     ἐνεφορήθησαν. διὸ ἐπιλέγει· <quote type="lemma">ἐχορτάσθησαν υἱῶν</quote>. καὶ
                     οὐ μόνον γε αὐτοὶ τούτων <quote type="lemma">ἐχορτάσθησαν</quote>, ἀλλ’
                     ἐμπλησθέντες αὐτοί τε πρότεροι κλήρους καὶ διαδοχὰς τοῖς μετ’ αὐτοὺς ἐγγόνοις
                     καταλελοίπασιν. </p>
               </div>
               <div type="textpart" subtype="fragment" n="9">
                  <quote type="lemma">
                     <l> Ἐγὼ δὲ ἐν δικαιοσύνῃ ὀφθήσομαι τῷ προσώπῳ σου, </l>
                     <l> χορτασθήσομαι ἐν τῷ ὀφθῆναί τὴν δόξαν σου. </l>
                     <ref decls="#biblical" cRef="LXX:Ps:16:15"/>
                  </quote>
                  <p>Ἐγὼ δὲ τῇ πορισθείσῃ μοι <quote type="lemma">δικαιοσύνῃ</quote> τε καὶ ἀρετῇ
                     θαρρῶν πεπαρρησιασμένως <quote type="lemma">ὀφθήσομαι τῷ προσώπῳ σου</quote>.
                     καὶ αὕτη μοί ἐστιν ἐλπὶς καὶ οὗτος μέγας κλῆρος· οὗ ποτε πληρωθήσομαι, καὶ
                        <quote type="lemma">χορτασθήσομαι</quote> πάσης τρυφῆς <quote type="lemma">ἐν τῷ ὀφθῆναι τὴν δόξαν σου</quote> ἐν τῇ τῶν οὐρανῶν βασιλείᾳ.</p>
               </div>
            </div>
            <div type="textpart" subtype="commentary" n="Ps_17">
               <div type="textpart" subtype="fragment" n="1">




                  <quote type="lemma">
                     <l> Εἰς τὸ τέλος· τῷ παιδὶ κυρίου τῷ Δαυιδ, ἃ ἐλάλησε τῷ κυρίῳ τοὺς λόγους τῆς
                        ᾠδῆς ταύτης ἐν ἡμέρᾳ, ᾗ ἐρρύσατο αὐτὸν κύριος ἐκ χειρὸς πάντων τῶν ἐχθρῶν
                        αὐτοῦ καὶ ἐκ χειρὸς Σαουλ· </l>
                     <l> καὶ εἶπεν. </l>
                     <ref decls="#biblical" cRef="LXX:Ps:17:1"/>
                  </quote>
                  <p>Ἔδει γὰρ ἡμᾶς ἀναγκαίως ἀπὸ τοῦ ψαλμοῦ γνῶναι, ὅτι ἐπὶ ταῖς νίκαις ταῖς κατὰ
                     τῶν ἐχθρῶν καὶ πολεμίων τὸν προκείμενον ὕμνον ἐπινίκιον τῷ πάσης νίκης αἰτίῳ τῷ
                     καὶ νικητὰς ἀπεργαζομένῳ, καὶ διὰ τοῦτο νικοποιῷ κεκλημένῳ, ἀνέθηκεν ὁ Δαυιδ·
                     καὶ ὅτι ἐπινίκιος οὗτος ὁ ὕμνος ἢ ἡ ᾠδὴ εἴρηται τοῦ Δαυιδ. <quote type="lemma">εἰς τὸ τέλος</quote> δὲ ἤτοι διὰ τὸ ἀμφὶ τοὺς τελευταίους τῆς ζωῆς αὐτοῦ
                     χρόνους καὶ μετὰ πάσας αὐτοῦ τὰς πράξεις τὰς φερομένας ἐν τῇ ἱστορίᾳ λελέχθαι·
                     ἢ διὰ τὸ προφητείας περιέχειν τῶν μελλόντων ἔσεσθαι ἐπὶ συντελείᾳ τοῦ αἰῶνος· ἢ
                     τρίτον διὰ τὸ ἐπὶ τὰ τέλη τῶν ἐμφερομένων λόγων τοῦ προκειμένου ὕμνου τὸν
                     ἐντυγχάνοντα παραπέμπειν, ἐν οἷς τέλεσιν ἡ κλῆσις τῶν ἐθνῶν καὶ ἡ περὶ τοῦ
                     Χριστοῦ προφητεία. τοῦτον θεσπίζει τὸν τρόπον συμπαραλαμβανομένου τοῖς πᾶσι καὶ
                     τοῦ Σαούλ. καὶ ἄλλως δὲ αὐτὸν <quote type="lemma">ἐκ χειρὸς</quote> Σαοὺλ
                        <quote type="lemma">ἐρρύσατο</quote> τῆς χειρὸς πολλάκις ἀντὶ πράξεως
                     παραλαμβανομένης. εἰκότως οὖν ὁ ῥυσάμενος Δαυῒδ ἐκ <quote type="lemma">πάντων
                        τῶν ἐχθρῶν αὐτοῦ</quote> μειζόνως αὐτὸν εὐεργετῶν καὶ ταύτης τῆς χειρὸς τοῦ
                     Σαουλ, τουτέστι τῆς πράξεως αὐτοῦ, ἐρρύσατο, ὡς μὴ τὰ ὅμοια παθεῖν ἐκείνῳ. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἀγαπήσω σε, κύριε ἡ ἰσχύς μου. </l>
                     <l> κύριος στερέωμά μου καὶ καταφυγή καὶ ῥύστης μου, </l>
                     <l> ὁ θεός μου βοηθός μου, καὶ ἐλπιῶ ἐπ’ αὐτόν, </l>
                     <l> ὑπερασπιστὴς μου καὶ κέρας σωτηρίας μου, ἀντιλήπτωρ μου. </l>
                     <l> αἰνῶν ἐπικαλέσομαι κύριον </l>
                     <l> καὶ ἐκ τῶν ἐχθρῶν μου σωθήσομαι. </l>
                     <ref decls="#biblical" cRef="LXX:Ps:17:2-4"/>
                  </quote>
                  <p>
                     <quote type="lemma">Ἰσχὺν</quote> δὲ καλεῖ τὸν θεὸν ὁμολογῶν τὴν ἀνθρωπίνην
                     ἀσθένειαν, καὶ ὡς οὐδὲν ἂν ἴσχυσεν ἄνευ θεοῦ· καὶ Παῦλος γὰρ ἔφη· <quote type="lemma">πάντα ἰσχύω ἐν τῷ ἐνδυναμοῦντί με Χριστῷ</quote>. Ἀκύλας δὲ καὶ
                     Σύμμαχος ἀντὶ τοῦ <quote type="lemma">στερέωμα</quote> πέτραν ἡρμήνευσαν· ἔφη
                     δὲ καὶ ὁ μέγας ἀπόστολος· <quote type="lemma">ἡ πέτρα δὲ ἦν ὁ Χριστός</quote>.
                     ἐπὶ ταύτην τὴν πέτραν τὴν ἑαυτοῦ οἰκίαν οἰκοδομῶν ὁ Δαυῒδ ἀφωμοίωτο τῷ φρονίμῳ
                        <quote type="lemma">τῷ οἰκοδομήσαντι τὴν ἑαυτοῦ οἰκίαν ἐπὶ τὴν
                        πέτραν</quote>. διὸ καὶ πάντων κρείττων ἐγένετο τῶν ὑετοῦ δίκην πνευμάτων τε
                     καὶ ποταμῶν προσβαλλόντων αὐτῷ πολεμίων. ἀλλ’ οὐδὲ ἐπὶ δορυφόρους ἤλπιζεν ἢ
                     στρατόν, ἀλλ’ ἐπὶ θεὸν βοηθὸν αὐτὸν ἔχων πανοπλίαν καὶ κέρας, ὥστ’ ἂν εἰπεῖν
                     καὶ αὐτόν· <quote type="lemma">ἐν σοὶ τοὺς ἐχθροὺς ἡμῶν κερατιοῦμεν</quote>.
                  </p>
               </div>
               <div type="textpart" subtype="fragment" n="3">
                  <quote type="lemma">
                     <l> Περιέσχον με ὠδῖνες θανάτου, </l>
                     <l> καὶ χείμαρροι ἀνομίας ἐξετάραξάν με· </l>
                     <l> ὠδῖνες ᾅδου περιεκύκλωσάν με, </l>
                     <l> προέφθασάν με παγίδες θανάτου. </l>
                     <l> καὶ ἐν τῷ θλίβεσθαί με ἐπεκαλεσάμην τὸν κύριον </l>
                     <l> καὶ πρὸς τὸν θεόν μου ἐκέκραξα· </l>
                     <l> ἤκουσεν ἐκ ναοῦ ἁγίου αὐτοῦ φωνῆς μου, </l>
                     <l> καὶ ἡ κραυγή μου ἐνώπιον αὐτοῦ εἰσελεύσεται εἰς τὰ ὦτα αὐτοῦ. </l>
                     <ref decls="#biblical" cRef="LXX:Ps:17:5-7"/>
                  </quote>
                  <p>Διδάσκει διὰ τούτων, τίνα τρόπον καὶ ὑπὸ τῶν χειμάρρων τῆς ἀνομίας ταρασσόμενος
                     καὶ τὰ λοιπὰ τὰ προειρημένα πάσχων ᾔσθετο αὑτοῦ κινδυνεύοντος ἐπὶ τὸν λιμένα
                     τῆς ἑαυτοῦ σωτηρίας κατέφευγε. διό φησιν· <quote type="lemma">ἐν τῷ θλίβεσθαι
                        ἐπεκαλεσάμην τὸν κύριον, καὶ πρὸς τὸν θεόν μου ἐκέκραξα</quote>. εἶτα
                     διδάσκει, ὡς οὐκ ἠστόχησε τοῦ σκοποῦ τοιαῦτα πιστεύσας· <quote type="lemma">ἡ
                        γὰρ ἐλπὶς οὐ καταισχύνει</quote>. διὸ ἐπιφέρει· <quote type="lemma">ἤκουσεν
                        ἐκ ναοῦ ἁγίου αὐτοῦ φωνῆς μου, καὶ ἡ κραυγή μου ἐνώπιον αὐτοῦ εἰσελεύσεται
                        εἰς τὰ ὦτα αὐτοῦ</quote>. <quote type="lemma">ναὸν</quote> δὲ θεοῦ ἐν
                     τούτοις ποῖον χρὴ νοεῖν λέγεσθαι ὑπὸ τοῦ Δαυῒδ, μήπω τοῦ ἐν Ἱεροσολύμοις οἴκου
                     κατεσκευασμένου ἢ πάντως που τὴν ἐπουράνιον πόλιν τοῦ θεοῦ καὶ τὴν ἄνω
                     Ἱερουσαλήμ, ἧς εἰκὼν ἐτύγχανεν ὁ ἐπὶ τῆς γῆς κατσκευασμένος νεώς.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Καὶ ἐσαλεύθη καὶ ἔντρομος ἐγενήθη ἡ γῆ, </l>
                     <l> καὶ τὰ θεμέλια τῶν ὀρέων ἐταράχθησαν </l>
                     <l> καὶ ἐσαλεύθησαν, ὅτι ὠργίσθη αὐτοῖς ὁ θεός. </l>
                     <l> ἀνέβη καπνὸς ἐν ὀργῇ αὐτοῦ, </l>
                     <l> καὶ πῦρ ἀπὸ προσώπου αὐτοῦ καταφλεγήσεται, </l>
                     <l> ἄνθρακες ἀνήφθησαν ἀπ’ αὐτοῦ. </l>
                     <l> καὶ ἔκλινεν οὐρανὸν καὶ κατέβη, </l>
                     <l> καὶ γνόφος ὑπὸ τοὺς πόδας αὐτοῦ. </l>
                     <l> καὶ ἐπέβη ἐπὶ χερουβιν καὶ ἐπετάσθη, </l>
                     <l> ἐπετάσθη ἐπὶ πτερύγων ἀνέμων. </l>
                     <ref decls="#biblical" cRef="LXX:Ps:17:8-11"/>
                  </quote>
                  <p>Λευκότατα προφητεύων τὴν κατάβασιν τοῦ κυρίου διὰ τὸν θάνατον καὶ τοὺς
                     χειμάρρους τῆς ἀνομίας διά τε τὰς ὠδῖνας τοῦ ᾅδου καὶ τὰς παγίδας τοῦ θανάτου
                     τὴν ἐξ οὐρανῶν κατάβασιν πεποιημένου· ἐπὶ τῇ καταβάσει αὐτοῦ τίνα πέπρακται
                     προδιηγεῖται λέγων· <quote type="lemma">καὶ ἐσαλεύθη καὶ ἔντρομος ἐγενήθη ἡ
                        γῆ</quote>· ἀνθ’ οὗ Ἀκύλας φησί· καὶ ἐκινήθη καὶ ἐσείσθη ἡ γῆ. μαρτυρεῖ δὲ
                     τῷ λόγῳ τὸ ἔργον. ὡς γὰρ ἐπεδήμει ὁ υἱὸς τοῦ θεοῦ τῇ γῇ κατὰ τὴν ἔνσαρκον αὐτοῦ
                     παρουσίαν, πάντες οἱ τὸ τῆς γῆς στοιχεῖον οἰκοῦντες ἐκινήθησαν καὶ ἐσείσθησαν
                     πᾶσά τε ἀκοὴ ἑλληνική τε καὶ βάρβαρος ἐπληροῦτο τῆς περὶ αὐτοῦ φήμης. τὰ δὲ
                     λεγόμενα <quote type="lemma">τῶν ὀρέων θεμέλια ἐταράχθησαν καὶ
                        ἐσαλεύθησαν</quote>· ἢ κατὰ τὸν Σύμμαχον· περιετράπησαν, ὅτι ὠργίσθη αὐτοῖς.
                        <quote type="lemma">ὄρη</quote> δὲ ἦν τὰ ὑψώματα τὰ ἐπαιρόμενα κατὰ τῆς
                     γνώσεως τοῦ θεοῦ, δυνάμεις τινὲς ἀντικείμεναι αἱ τὸν μακρὸν αἰῶνα τοὺς ἐπὶ γῆς
                     ἅπαντας ἀποπλανήσασαι διὰ τῆς πολυθέου δεισιδαιμονίας. τούτων οὖν<quote type="lemma"> ὀρέων τὰ θεμέλια</quote> τουτέστι τὰ βάθη καὶ οἱ λογισμοὶ τῆς
                     τοῦ κυρίου δυνάμεως αἰσθόμενα <quote type="lemma">ἐταράχθησαν, ὅτι ὠργίσθη
                        αὐτοῖς</quote>. τί οὖν ἐνεργεῖ ἡ ὀργὴ κατὰ τῶν ἀποδοθέντων <quote type="lemma">ὁρέων</quote>, ἑξῆς διδάσκει λέγων· <quote type="lemma">ἀνέβη
                        καπνὸς ἐν ὀργῇ αὐτοῦ</quote>. ὥσπερ γὰρ δαλοῦ καιομένου ὑπὸ πυρὸς κἄπειτα
                     σβεννυμένου καπνὸς ἀποδίδοται, τὸν αὐτὸν τρόπον αἱ ἀντικείμεναι δυνάμεις, πάλαι
                     μὲν πρότερον πυρὶ παραβαλλόμεναι τὰς τῶν ἀνθρώπων ψυχὰς κατέφλεγον καὶ
                     ἐξέκαιον· ἐπεὶ δ’ ἐσβέννυτο αὐτῶν τὸ πῦρ ὑπὸ τῆς <quote type="lemma">ὀργῆς</quote> τοῦ κυρίου, τὰ σημεῖα τῆς σβέσεως αὐτῶν ἐδήλου ὁ ἐξ αὐτῶν
                     ἀναπεμπόμενος <quote type="lemma">καπνός</quote>. εἶθ’ ἑξῆς εἴρηται· <quote type="lemma">καὶ πῦρ ἀπὸ προσώπου αὐτοῦ καταφλεγήσεται, ἄνθρακες ἀνήφθησαν
                        ἀπ’ αὐτοῦ</quote>. ταῦτα γὰρ ὁ τοῦ θεοῦ υἱὸς ἐνήργει ἀφανῶς κατὰ τῶν
                     ἀντικειμένων δυνάμεων τὸ πῦρ αὐτὸν σβεννὺς ἑτέρῳ πυρὶ κρείττονι καὶ δυνατωτέρῳ.
                     διὸ λέλεκται παρὰ Μωϋσεῖ· <quote type="lemma">ὁ θεὸς ἡμῶν πῦρ καταναλίσκον
                        ἐστί· </quote> καὶ ἐν ψαλμοῖς· <quote type="lemma">πῦρ ἐναντίον αὐτοῦ
                        προπορεύσεται, καὶ φλογιεῖ κύκλῳ τοὺς ἐχθροὺς αὐτοῦ</quote>· καὶ πάλιν·
                        <quote type="lemma">ὁ θεὸς ἐμφανῶς ἥξει, ὁ θεὸς ἡμῶν, καὶ οὐ
                        παρασιωπηθήσεται· πῦρ ἐνώπιον αὐτοῦ καυθήσεται, καὶ κύκλῳ αὐτοῦ καταιγὶς
                        σφόδρα</quote>. τοῦτο δὲ καὶ αὐτὸς ὁ σωτὴρ ἐδηλοῦτο πῦρ, λέγων· <quote type="lemma">πῦρ ἦλθον βαλεῖν ἐπὶ τὴν γῆν, καὶ τί θέλω, εἰ ἤδη
                        ἀνήφθη</quote>; ταῦτα πάντα ἐγίνετο, ἐπειδήπερ ἔκλινεν οὐρανοὺς καὶ κατέβη.
                     οὐχ ἕνα δὲ οὐρανὸν ἔκλινεν, ἀλλὰ τοὺς πάντας ὅσοι ποτέ εἰσιν. ἡ γὰρ ταπείνωσις
                     τοῦ ὕψους αὐτοῦ καὶ ἡ κένωσις τῆς θεότητος ἐδηλοῦτο διὰ τῶν εἰρημένων.
                     ἐμφατικώτατα γὰρ τὴν κατάβασιν αὐτοῦ ἔκλινεν οὐρανούς σωματικώτερον τὴν κάθοδον
                     αὐτοῦ σημαίνων. <quote type="lemma">καὶ γνόφος ὑπὸ τοὺς πόδας αὐτοῦ καὶ ἐπέβη
                        ἐπὶ χερουβιν καὶ ἐπετάσθη, ἐπετάσθη ἐπὶ πτερύγων ἀνέμων</quote>. τῇ μὲν οὖν
                     ὁμίχλῃ καὶ τῷ <quote type="lemma">γνόφῳ</quote> τὸ λεληθὸς καὶ ἀπόκρυφον
                     παρίστησι τῆς κατὰ ἄνθρωπον αὐτοῦ οἰκονομίας· ἐπάνεισι δὲ λοιπὸν ὅθεν καὶ
                     παρῆν· εἰς οὐρανούς τε ἀνῄει καὶ μετὰ τοῦ<quote type="lemma"> χερουβιμ καὶ
                        ἐπετάσθη</quote>· καίτοι μὴ σὺν αὐτῷ καταβάς· δίχα γὰρ τοῦ χερουβιμ ἔκλινεν
                     οὐρανοὺς αὐτὸς καὶ κατέβη. ἐν δὲ τῇ ἐπανόδῳ λέλεκται· <quote type="lemma">καὶ
                        ἐπέβη ἐπὶ χερουβιμ καὶ ἐπετάσθη,</quote> μεθ’ οὗ ἀνείληφεν σώματος. καὶ
                     ἐπειδὴ ἀναβαίνοντα οὕτως ἐθεώρουν αὐτὸν αἱ δυνάμεις αἱ θεῖαι περὶ αὐτὸν
                     γενόμεναι ἐδορυφόρουν αὐτοῦ τὴν ἄνοδον ἐπιβοῶσαι καὶ λέγουσαι· <quote type="lemma">ἄρατε τὰς πύλας, οἱ ἄρχοντες, ὑμῶν, καὶ ἐπάρθητε, πύλαι
                        αἰώνιοι, καὶ εἰσελεύσεται ὁ βασιλεὺς τῆς δόξης</quote>. ἐπληροῦτο δὲ ταῦτα
                     κατὰ τὸν καιρόν, καθ’ ὅν φησιν ἡ γραφὴ τῶν Πράξεων τῶν ἀποστόλων· <quote type="lemma">καὶ ταῦτα εἰπὼν βλεπόντων αὐτῶν ἐπήρθη, καὶ νεφέλη ἀνέλαβεν
                        αὐτὸν ἀπὸ τῶν ὀφθαλμῶν αὐτῶν. καὶ ὡς ἀτενίζοντες ἦσαν εἰς τὸν οὐρανὸν
                        πορευομένου αὐτοῦ</quote>. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Καὶ ἔθετο σκότος ἀποκρυφὴν αὐτοῦ· </l>
                     <l> κύκλῳ αὐτοῦ ἡ σκηνὴ αὐτοῦ, </l>
                     <l> σκοτεινὸν ὕδωρ ἐν νεφέλαις ἀέρων. </l>
                     <ref decls="#biblical" cRef="LXX:Ps:17:12"/>
                  </quote>
                  <p>Τὴν ἀφανῆ καὶ λανθάνουσαν τοῦ σωτῆρος διατριβήν, ἣν σὺν ἀνθρώποις εἰσέτι καὶ
                     νῦν ποιεῖται μετὰ τὴν ἀνάληψιν, διδάσκει λέγων· <quote type="lemma">καὶ ἔθετο
                        σκότος ἀποκρυφὴν αὐτοῦ, κύκλῳ αὐτοῦ ἡ σκηνὴ αὐτοῦ, σκοτεινὸν ὕδωρ ἐν
                        νεφέλαις ἀέρων</quote>. οὐ λανθάνει γὰρ τοὺς πάντας, ὅπως σύνεστιν ἡμῖν κατὰ
                     τὸ εἰρημένον ὑπ’ αὐτοῦ· <quote type="lemma">ἰδοὺ ἐγὼ μεθ’ ὑμῶν εἰμι πάσας τὰς
                        ἡμέρας ἕως τῆς συντελείας τοῦ αἰῶνος</quote>. <quote type="lemma">σκηνὴν</quote> δὲ αὐτοῦ σημαίνει οὐχ ἑτέραν ἢ τὴν ἁγίαν ἐκκλησίαν αὐτοῦ· ἐν
                     ᾗ κατασκηνῶσαι ἐπηγγείλατο, εἰπών· <quote type="lemma">ὅπου δύο ἢ τρεῖς
                        συνηγμένοι εἰσὶν εἰς τὸ ἐμὸν ὄνομα, ἐκεῖ εἰμι ἐν μέσῳ αὐτῶν</quote>. ἐπειδὴ
                     δὲ καὶ αἱ περὶ αὐτοῦ προφητεῖαι σκοτεινῶς εἴρηνται καὶ ἐπικεκρυμμένως, εἰκότως
                     ἑξῆς λέγεται· <quote type="lemma">σκοτεινὸν ὕδωρ ἐν νεφέλαις ἀέρων</quote>. ἀπὸ
                     τῆς τηλαυγήσεως ἐνώπιον αὐτοῦ αἱ νεφέλαι διῆλθον, χάλαζα καὶ ἄνθρακες πυρός.
                     ὅτι γὰρ νεφέλας τοὺς προφήτας καὶ τὸν ἐξ αὐτῶν φερόμενον ὑετόν, δηλαδὴ τοὺς
                     προφητικοὺς λόγους, τὸ πνεῦμα τὸ θεῖον εἴωθεν ὀνομάζειν, διδάξει Ἡσαΐας
                     ἀλληγορικῶς τὸν λαὸν <quote type="lemma">ἀμπελῶνα </quote> προσειπὼν, καθὰ
                     εἴρηται, καὶ νεφέλας μηκέτι εἰς αὐτὸν ὑετὸν φερούσας. </p>
               </div>
               <div type="textpart" subtype="fragment" n="6">
                  <quote type="lemma">
                     <l> Kαὶ ἐβρόντησεν ἐξ οὐρανοῦ κύριος, </l>
                     <l> καὶ ὁ ὕψιστος ἔδωκε φωνὴν αὐτοῦ. </l>
                     <ref decls="#biblical" cRef="LXX:Ps:17:14"/>
                  </quote>
                  <p>Διδάσκει ἐν τῷ παρόντι ὁ λόγος τὰ μετὰ τὴν ἀνάληψιν τοῦ σωτῆρος διὰ τῆς αὐτοῦ
                     δυνάμεως καταπραχθέντα, σαφῶς δὲ τὴν ἄνοδον αὐτοῦ παρέστησε διὰ τῶν προκειμένων
                        εἰπών·<quote type="lemma"> καὶ ἐβρόντησεν ἐξ οὐρανοῦ</quote>. πῶς δὲ <quote type="lemma">ἐβρόντησεν</quote> ὁ ἀνωτέρω κλίνας τοὺς οὐρανοὺς καὶ καταβάς,
                     εἰ μὴ πάντως ἀνεληλύθει; ὅπερ ἐδηλοῦτο διὰ τοῦ· <quote type="lemma">καὶ ἐπέβη
                        ἐπὶ χερουβιμ καὶ ἐπετάσθη, ἐπετάσθη ἐπὶ πτερύγων ἀνέμων</quote>. οὐκοῦν
                     ἀποδέδεικται κατεληλυθώς, εἶτα μετὰ τοῦ <quote type="lemma">χερουβιμ</quote>
                     ἀνεληλυθώς, εἶτ’ ἐξ οὐρανοῦ βροντῶν καὶ ἑξῆς τὰ ἀναγεγραμμένα πράττων κατὰ τῶν
                     ἐχθρῶν αὐτοῦ. πρῶτον μὲν<quote type="lemma"> ἀπὸ τῆς τηλαυγήσεως αὐτοῦ ἐνώπιον
                        αὐτοῦ αἱ νεφέλαι αὐτοῦ διῆλθον, χάλαζα καὶ ἄνθρακες πυρός</quote>. ὡς γὰρ
                     ἐπὶ τῆς Αἰγύπτου κατὰ τὴν ἑβδόμην πληγὴν εἴρηται· <quote type="lemma">κύριος δὲ
                        ἔδωκε φωνὴν καὶ χάλαζαν, καὶ διέτρεχε, φησί, τὸ πῦρ ἐπὶ τῆς γῆς· καὶ ἔβρεξεν
                        κύριος ἐπὶ γῆν Αἰγύπτου. ἦν δὲ ἡ χάλαζα καὶ τὸ πῦρ φλογίζον ἐν τῇ χαλάζῃ.
                        ἐπάταξε δὲ ἡ χάλαζα ἐν πάσῃ γῇ Αἰγύπτου· </quote> καὶ ταῦτα πάντα ἐγένετο,
                     ἵνα ὁ λαὸς τοῦ θεοῦ ἐλευθερίας τῆς ὑπ’ Αἰγυπτίοις δουλείας τυχεῖν δυνηθῇ. τὸν
                     αὐτὸν τρόπον καὶ ἐνταῦθα τὰς ἐξ ἐθνῶν ἐκκλησίας καὶ τὰς τῶν ἀνθρώπων ψυχὰς τῆς
                     ὑπὸ τὴν ἄθεον εἰδωλολατρείαν καὶ τοὺς πονηροὺς δαίμονας ὑποταγῆς ἐλευθερῶν,
                     κατὰ τῶν νοητῶν Αἰγυπτίων ἠφίει<quote type="lemma"> χάλαζαν καὶ ἄνθρακας πυρὸς
                     </quote> ὁ ἐπὶ τοῦ χερουβὶμ ἀναπτὰς κύριος. οἶμαι δὲ τὰς κατὰ τῶν ἀσεβῶν
                     τιμωρητικὰς δυνάμεις <quote type="lemma">χάλαζαν καὶ ἄνθρακας πυρὸς </quote>
                     ὀνομάζεσθαι. δυνάμεις τοίνυν τιμωροὶ καὶ κολαστικαὶ τῷ βουλήματι τοῦ κυρίου
                     ἀφανῶς ἐξυπηρετούμεναι κατὰ τῶν δαιμόνων τῶν τὴν πολύθεον πλάνην ἐνεργούντων
                     πάντας αὐτοὺς ἤλαυνον. διὸ σχεδὸν πάντα αὐτῶν ἐκλέλοιπε τὰ χρηστήρια, καὶ αἱ
                     μαντεῖαι κατελύθησαν· ἔρημοί τε αὐτῶν κατέστησαν οἱ ναοί· σεσύληται τὰ
                     ἀφιερώματα ἀοράτῳ καὶ ἀφανεῖ δυνάμει τοῦ κυρίου ταῦτα πάντα μετὰ τὴν εἰς
                     οὐρανοὺς ἄνοδον διαπραξαμένου. </p>
               </div>
               <div type="textpart" subtype="fragment" n="7">
                  <quote type="lemma">
                     <l> Καὶ ἀπεκαλύφθη τὰ θεμέλια τῆς οἰκουμένης. </l>
                     <ref decls="#biblical" cRef="LXX:Ps:17:16b"/>
                  </quote>
                  <p>
                     <quote type="lemma">Θεμέλια</quote> οἰκουμένης νοήσεις τὰς τῆς σοφίας τοῦ θεοῦ
                     δυνάμεις, δι’ ὧν καὶ πάλαι ἡ σύμπασα κτίσις τεθεμελίωτο, καὶ μετὰ ταῦτα
                     ἐστερεώθη ἡ <quote type="lemma">οἰκουμένη</quote>, ἥτις οὐ σαλευθήσεται. εἰ δὲ
                     καὶ τὴν ἐκκλησίαν τοῦ θεοῦ τὴν οἰκουμένην ἐθέλοις νοεῖν, <quote type="lemma">θεμέλιον</quote> δὲ αὐτῆς πρῶτον μὲν τὴν ἀρραγῆ καὶ στερεὰν πέτραν, ἐφ’ ᾗ
                     ᾠκοδόμηται κατὰ τό· <quote type="lemma">ἐπὶ τὴν πέτραν οἰκοδομήσω μου τὴν
                        ἐκκλησίαν, καὶ πύλαι ᾅδου οὐ κατισχύσουσιν αὐτῆς</quote>. <quote type="lemma">ἡ πέτρα δὲ ἦν ὁ Χριστός</quote>· ἢ κατὰ τὸν ἀπόστολον, περὶ οὗ
                     διδάσκει αὐτὸς λέγων· <quote type="lemma">θεμέλιον γὰρ ἄλλον οὐδεὶς δύναται
                        θεῖναι παρὰ τὸν κείμενον, ὅς ἐστιν Ἰησοῦς Χριστός</quote>· εἶτα μετ’ αὐτὸν
                        <quote type="lemma">θεμέλιοι</quote> τῆς ἐκκλησίας προφητικοὶ καὶ
                     ἀποστολικοὶ λόγοι κατὰ τὸν ἀπόστολον φήσαντα· <quote type="lemma">ἐποικοδομηθέντες ἐπὶ τῷ θεμελίῳ τῶν ἀποστόλων καὶ προφητῶν, ὄντος
                        ἀκρογωνιαίου αὐτοῦ Ἰησοῦ Χριστοῦ</quote>· οὐκ ἂν ἐκτὸς βάλοις τῆς ἀληθείας.
                     ταῦτ’ οὖν <quote type="lemma">τὰ θεμέλια τῆς οἰκουμένης ἀνεκαλύφθησαν</quote>·
                     τῶν ἐχθρῶν τοῦ θεοῦ τῶν πάλαι ἐπισκοτούντων τὰ τῆς ψυχῆς ἡμῶν ὄμματα πρὸς τὸ μὴ
                     τὰ θεῖα βλέπειν ἐκ ποδῶν μεταστάντων καὶ τοῖς ἀποδοθεῖσι τοῦ κυρίου<quote type="lemma"> βέλεσι διασκορπισθέντων </quote> πεφευγότων τε ἀπὸ ἐπιτιμήσεως
                     κυρίου καὶ ἀπὸ ἐμπνεύσεως πνεύματος ὀργῆς αὐτοῦ. εἰκότως οὖν ἐλευθερωθέντες
                     τούτων ἡμεῖς καὶ ἀναβλέψαντες τὰς πηγὰς τῶν ὑδάτων ἐθεασάμεθα, καὶ <quote type="lemma">τὰ θεμέλια τῆς οἰκουμένης </quote>ἐπωπτεύσαμεν.</p>
               </div>
               <div type="textpart" subtype="fragment" n="8">
                  <quote type="lemma">
                     <l> Ἐξαπέστειλεν ἐξ ὕψους καὶ ἔλαβέν με, </l>
                     <l> προσελάβετό με ἐξ ὑδάτων πολλῶν. </l>
                     <ref decls="#biblical" cRef="LXX:Ps:17:17"/>
                  </quote>
                  <p>Καταποθέντα γὰρ αὐτὸν καὶ ληφθέντα ὥσπερ αἰχμάλωτον ὁ τῶν ὅλων θεὸς καὶ πατὴρ
                        <quote type="lemma">ἐξαποστείλας</quote> τὸν ἑαυτοῦ υἱὸν <quote type="lemma">ἔλαβε</quote>. πόθεν δὲ αὐτὸν ἔλαβεν, ἑξῆς διδάσκει λέγων· <quote type="lemma">ἐξ ὑδάτων πολλῶν</quote>. φησὶ γοῦν καὶ ἐν ἑξηκοστῷ ὀγδόῳ
                     ψαλμῷ· <quote type="lemma">σῶσόν με, ὁ θεός, ὅτι εἰσήλθοσαν ὕδατα ἕως ψυχῆς
                        μου· ἐνεπάγην εἰς ὕλην βυθοῦ, καὶ οὐκ ἔστιν ὑπόστασις</quote>. τούτοις
                     τοιγαροῦν ἀκολούθως καὶ ἐν τοῖς προκειμένοις εὐχαριστῶν, φησί· <quote type="lemma">προσελάβετό με ἐξ ὑδάτων πολλῶν</quote>. τίνα δὲ τὰ ὕδατα,
                     ἐπιφέρει σαφέστερον εἰπών· <quote type="lemma">ἐξ ἐχθρῶν μου δυνατῶν καὶ ἐκ τῶν
                        μισούντων με, ὅτι ἐστερεώθησαν ὑπὲρ ἐμέ. προέφθασάν με ἐν ἡμέρᾳ κακώσεώς
                        μου. </quote> καὶ ταῦτα δὲ τὸ πνεῦμα τὸ ἅγιον εὐαγγελίζεται αὐτὸν<quote type="lemma"> ἀναλαβεῖν ἐκ τῶν πολλῶν ὑδάτων</quote>, ἐλευθερίαν δὲ τὴν ἀπὸ
                     τῶν <quote type="lemma">ἐχθρῶν</quote> τῶν πάλαι κατακεκρατηκότων αὐτοῦ
                     γενέσθαι.</p>
               </div>
               <div type="textpart" subtype="fragment" n="9">
                  <quote type="lemma">
                     <l> Καὶ ἐξήγαγέ με εἰς πλατυσμόν, </l>
                     <l> ῥύσεταί με, ὅτι ἠθέλησέ με. </l>
                     <l> καὶ ἀνταποδώσει μοι κύριος κατὰ τὴν δικαιοσύνην μου </l>
                     <l> καὶ κατὰ τὴν καθαριότητα τῶν χειρῶν μου ἀνταποδώσει μοι. </l>
                     <ref decls="#biblical" cRef="LXX:Ps:17:20-21"/>
                  </quote>
                  <p>Ἤδη μέν, φησὶ, τῆς ἐξομολογήσεώς μου καὶ τῶν προσευχῶν καὶ τῶν ἱκετηρίων
                     ἐπακούσας <quote type="lemma">ὁ κύριος γέγονέ μοι ἀντιστήριγμα, </quote>
                     μέλλοντα γάρ με περιτρέπεσθαι καὶ μέγα πτῶμα ὑπομένειν, εἰ μετὰ τὴν ἁμαρτίαν
                     εἰς παντελῆ ἐξέπιπτον ἀποστασίαν αὐτὸς παραστὰς ἔρεισμά μοι καὶ <quote type="lemma">ἀντιστήριγμα γέγονεν</quote>, ὁπηνίκα, τὸν αὑτοῦ προφήτην Ναθὰν
                     πέμψας ἔλεγχόν μοι ἐπήγαγε τῆς ἁμαρτίας καὶ ἀνώρθωσεν. ἀλλὰ κ<quote type="lemma">αὶ ἐξήγαγέν με εἰς πλατυσμὸν</quote> καὶ εἰς εὐρυχωρίαν κατὰ
                     τὸν Σύμμαχον· στενοχωρηθέντα γάρ με καὶ μικροῦ δεῖν ἀπογνόντα ἑαυτοῦ τὴν
                     σωτηρίαν ἐρρύσατο καὶ εἰς πλατυσμὸν ἐξήγαγεν, ὡς κατὰ πλάτος δυνηθῆναι ἐμαυτὸν
                     ἀναλαβεῖν καὶ τῆς ἐμαυτοῦ θεραπείας ἐπιμέλειαν ποιήσασθαι. πλὴν ἀλλὰ καὶ
                        παντελῶς<quote type="lemma"> ῥύσεταί με</quote>, φησίν, διδοὺς ἄφεσιν τῆς
                     ἁμαρτίας κατὰ τὸν προφητευόμενον καιρὸν τῆς αὑτοῦ παρουσίας. καὶ τοῦτο ποιήσει
                     εὐεργετῶν με ὁ κύριος,<quote type="lemma"> ὅτι ἠθέλησέ με</quote>· ἢ κατὰ τὸν
                     Ἀκύλαν· ὅτι ἐβουλήθη ἐν ἐμοί· οὐ γὰρ ἂν ἐπεστράφην οὐδ’ ἂν τὸν ἔλεγχόν μοι
                     προσήγαγεν οὐδ’ ἂν τὸν προφήτην ἑαυτοῦ πρὸς ἐμὲ ἀπεστάλκει, εἰ μὴ σῶσαί με
                     ἤθελεν. εὖ δὲ οἶδα καὶ ἀκριβῶς πέπεισμαι, ὅτι κατὰ τὸν καιρὸν τῆς δικαιοκρισίας
                     αὐτοῦ οὐ μνημονεύσας μου τῆς ἁμαρτίας καὶ τῶν τολμηθέντων μοι ἐν ἡμέρᾳ
                     ταλαιπωρίας μου <quote type="lemma">κατὰ τὴν δικαιοσύνην μου ἀποδώσει
                        μοι</quote>. τὰς γὰρ ἄλλας μου πράξεις τὰς ἐν ἀρετῇ καὶ δικαιοσύνῃ, ὥσπερ ἐν
                     τρυτάνῃ καὶ ζυγῷ ἀντιπαραλαβὼν καὶ ἀντιστήσας τῷ ἁμαρτήματί μου κατὰ πολὺ
                     πλεοναζούσας εὑρήσει τοῦ γενομένου ἁμαρτήματος. διὸ <quote type="lemma">ἀνταποδώσει</quote> μοι οὐ καθ’ ὃ ἥμαρτον (ἤδη γὰρ ἀνταπέδωκε μετελθών με
                     κατὰ τὸν παρόντα βίον διὰ τῶν καταλαβουσῶν με συμφορῶν), κατὰ δὲ τὰς λοιπὰς
                     πράξεις τὰς <quote type="lemma">ἐν δικαιοσύνῃ ἀποδώσει μοι </quote>ἐν τῇ ἡμέρᾳ
                     τῆς αὑτοῦ δικαιοκρισίας, καὶ τῶν χειρῶν μου κατὰ τὴν καθαριότητα τὴν ἀμοιβὴν
                     ποιήσεται· ἀπέπλυνα γὰρ τὸν πρότερον αὐταῖς ἐγγενόμενον ῥύπον.</p>
               </div>
               <div type="textpart" subtype="fragment" n="10">
                  <quote type="lemma">
                     <l> Καὶ ἔσομαι ἄμωμος μετ’ αὐτοῦ </l>
                     <l> καὶ φυλάξομαι ἀπὸ τῆς ἀνομίας μου. </l>
                     <l> καὶ ἀνταποδώσει μοι κύριος κατὰ τὴν δικαιοσύνην μου </l>
                     <l> καὶ κατὰ τὴν καθαριότητα τῶν χειρῶν μου ἐνώπιον τῶν ὀφθαλμῶν αὐτοῦ. </l>
                     <ref decls="#biblical" cRef="LXX:Ps:17:24-25"/>
                  </quote>
                  <p>Διεξέρχεται ἑξῆς καταλέγων τίς ἦν ἡ <quote type="lemma">δικαιοσύνη</quote>
                     αὐτοῦ, καὶ ὅπως ἀπεκάθηρεν ἑαυτοῦ τὰς χεῖρας, ὅτι ἐφύλαξα τὰς ὁδοὺς κυρίου καὶ
                     οὐκ ἠσέβησα ἀπὸ τοῦ θεοῦ μου, ὅτι πάντα τὰ κρίματα αὐτοῦ ἐνώπιόν μου καὶ τὰ
                     δικαιώματα αὐτοῦ οὐκ ἀπέστησεν ἀπ’ ἐμοῦ. <quote type="lemma">καὶ ἔσομαι ἄμωμος
                        μετ’ αὐτοῦ, καὶ φυλάξομαι ἀπὸ τῆς ἀνομίας μου</quote>. ἐπεὶ τοίνυν ταῦτα
                     ἐπορισάμην ἐμαυτῷ, φησί, μετὰ τὴν ἁμαρτίαν καὶ τοσαύτας συνήγαγον ἐμαυτῷ
                     θεραπείας, εἰκότως πάλιν ἐπαναλαβὼν τὸν αὐτὸν ἐν δευτέρῳ λόγον φημί· ὅτι διὰ τὰ
                     προλεχθέντα <quote type="lemma">καὶ ἀνταποδώσει μοι κύριος κατὰ τὴν δικαιοσύνην
                        μου, καὶ κατὰ τὴν καθαριότητα τῶν χειρῶν μου ἐνώπιον τῶν ὀφθαλμῶν
                        αὐτοῦ·</quote> ἀντὶ δὲ τοῦ <quote type="lemma">ἐνώπιον τῶν ὀφθαλμῶν
                        αὐτοῦ</quote> ὁ Σύμμαχος τὴν ἀντικρὺ τῶν ὀφθαλμῶν αὐτοῦ ἐξέδωκεν. oὐ γὰρ
                     ἀνθρώπων ὀφθαλμοῖς ἐσπούδαζον τὴν ἐμαυτοῦ καθαριότητα δεικνύναι οὐδὲ ὥστε
                     ἀρέσκειν τοῖς πολλοῖς, ἀλλ’ ἀντικρὺ τῶν αὐτοῦ τοῦ κριτοῦ ὀφθαλμῶν πᾶσαν
                     ἐποιούμην σπουδὴν τῆς ἐμαυτοῦ καθαρότητος. </p>
               </div>
               <div type="textpart" subtype="fragment" n="11">
                  <quote type="lemma">
                     <l> Ὅτι σὺ λαὸν ταπεινὸν σώσεις </l>
                     <l> καὶ ὀφθαλμοὺς ὑπερηφάνων ταπεινώσεις. </l>
                     <l> ὅτι σὺ φωτιεῖς τὸν λύχνον μου, κύριε· </l>
                     <l> ὁ θεός μου, φωτιεῖς τὸ σκότος μου. </l>
                     <l> ὅτι ἐν σοὶ ῥυσθήσομαι ἀπὸ πειρατηρίου </l>
                     <l> καὶ ἐν τῷ θεῷ μου ὑπερβήσομαι τεῖχος. </l>
                     <ref decls="#biblical" cRef="LXX:Ps:17:28-30"/>
                  </quote>
                  <p>Μήποτε προφητικῶς <quote type="lemma">λαὸν</quote> μὲν <quote type="lemma">ταπεινὸν</quote> ἢ, κατὰ τὸν Ἀκύλαν, πένητα ἢ, κατὰ τὸν Σύμμαχον, πρᾶον τὸν
                     χορὸν αἰνίττεται τὸν ἀποστολικόν· ὑπερηφάνους δὲ τοὺς πάλαι ἐπηρμένους, τοὺς
                     ἀρχιερέας καὶ διδασκάλους καὶ ἄρχοντας τοῦ ἐκ περιτομῆς λαοῦ; οὓς πάλαι
                     ὀφθαλμοῖς ὑπερηφάνοις κατὰ τοῦ σωτῆρος ἡμῶν κεχρημένους ἐταπείνωσεν ὁ θεὸς ἐν
                     πᾶσι σώσας τὸν αὑτοῦ <quote type="lemma">ταπεινὸν</quote> καὶ πένητα καὶ πρᾶον
                     τὸν τοῦ σωτῆρος ἡμῶν ἀποστόλων τε καὶ μαθητῶν λαόν· ζητῶν δὲ τὸν λύχνον τοῦ
                     Δαυιδ εὗρον ἐν ἑκατοστῷ τριακοστῷ πρώτῳ ψαλμῷ φερόμενον τὸ <quote type="lemma">ἐκεῖ ἐξανατελῷ κέρας τῷ Δαυιδ, ἡτοίμασα λύχνον τῷ χριστῷ μου</quote>.
                     λύχνος δὲ ἑτοιμαζόμενος τῷ χριστῷ ἐκ σπέρματος Δαυιδ, τίς ἂν γένοιτο ἢ τὸ
                     γέννημα τὸ κατὰ σάρκα γενόμενον ἐκ διαδοχῆς Δαυιδ, ᾧ κέχρηται ὁ Χριστὸς ἐν αὐτῷ
                     γενόμενος καὶ τὰς τῆς δυνάμεως αὐτοῦ μαρμαρυγὰς καὶ τοῦ φωτὸς τὰς ἀνατολὰς
                     πᾶσιν ἐξέλαμψεν ἀνθρώποις; διὸ καὶ ἐν τοῖς προκειμένοις προφητικῶς φησιν ὁ
                     Δαυιδ· <quote type="lemma">ὅτι σὺ φωτιεῖς λύχνον μου, κύριε</quote>. σὺ γὰρ
                     αὐτός, φησίν, ὁ κύριος τὸ φῶς τὸ ἀληθινὸν τυγχάνων ἑνωθείς ποτε ἀπορρήτως τῷ ἐξ
                     ἐμοῦ γενησομένῳ λύχνῳ, <quote type="lemma">φωτιεῖς</quote> αὐτόν· ἀλλὰ καὶ τὸ
                     ἐγγενόμενόν μοί ποτε σκότος τότε παντελῶς περιελεῖς, ὡς μηδὲ μνήμην αὐτοῦ
                     ἀνιέναι ἐπὶ τὴν ἐμὴν διάνοιαν. εὖ δὲ οἶδα, ὅτι καὶ τῆς παρὰ σοῦ δυνάμεως καὶ
                     ἰσχύος καταξιωθεὶς ἐπιβήσομαι τοῦ ἐν οὐρανοῖς τείχους ἐν ἀσφαλεῖ τε γενόμενος,
                     τότε τῆς παρὰ σοὶ τεύξομαι σωτηρίας, ἤ·<quote type="lemma"> ὑπερβήσομαι
                     </quote>καὶ ὑπερπηδήσω πάντα τὰ τῶν ἐχθρῶν ὀχυρώματα καὶ τοὺς φραγμοὺς καὶ τὸ
                        <quote type="lemma">τεῖχος</quote>, ὃ περιβάλλειν μοι εἰς τὸ ἀποκλεῖσαι
                     σπεύδονται. </p>
               </div>
               <div type="textpart" subtype="fragment" n="12">
                  <quote type="lemma">
                     <l> Ὁ θεός μου, ἄμωμος ἡ ὁδὸς αὐτοῦ, </l>
                     <l> τὰ λόγια κυρίου πεπυρωμένα, </l>
                     <l> ὑπερασπιστής ἐστιν πάντων τῶν ἐλπιζόντων ἐπ’ αὐτόν. </l>
                     <l> ὅτι τίς θεὸς πλὴν τοῦ κυρίου; </l>
                     <l> ἢ τίς θεὸς πλὴν τοῦ θεοῦ ἡμῶν; </l>
                     <ref decls="#biblical" cRef="LXX:Ps:17:31-32"/>
                  </quote>
                  <p>Διὰ τῶν προκειμένων τὴν <quote type="lemma">ὁδὸν</quote> τοῦ θεοῦ <quote type="lemma">ἄμωμον</quote> εἶναι ἀποφαίνεται, τουτέστιν ἀνεπίληπτον τὴν
                     διοίκησιν αὐτοῦ καὶ τὴν τῆς προνοίας οἰκονομίαν. ἀλλὰ καὶ τὰ λόγια αὐτοῦ
                     πεπυρωμένα, τουτέστι βεβασανισμένα καὶ δεδοκιμασμένα· οὐκ ἔστι τε αὐτοῖς
                     ἐπισκέψαι οὐδὲ ἀλλοτρίας ὕλης παρεμβεβλημένον τι ἐν αὐτοῖς εὑρεῖν, ὁποῖα τὰ
                     παρὰ τοῖς σοφοῖς τοῦ αἰῶνος τούτου τυγχάνει, μετέχοντα μέν τινος ἔσθ’ ὅτε
                     φαντασίας, πάσης δὲ ἀθεότητος καὶ δυσσεβείας πεπληρωμένα. τί οὖν <quote type="lemma">τὰ πεπυρωμένα λόγια τοῦ κυρίου</quote> διδάσκει; ὡς <quote type="lemma">ὑπερασπιστής ἐστι πάντων τῶν ἐλπιζόντων ἐπ’ αὐτόν</quote>· καὶ
                     ὅτι οὐκ ἔστιν ἄλλος θεὸς ἢ μόνος ὁ ἡμέτερος κύριος οὐδ’ ἔστιν κραταιὸς ἄλλος ἢ
                     ὁ θεὸς ἡμῶν· καὶ διὰ τοῦτο εἰκότως <quote type="lemma">ὑπερασπιστής ἐστι πάντων
                        τῶν ἐλπιζόντων ἐπ’ αὐτὸν</quote> μηδενὸς ἑτέρου εὑρισκομένου τοῦ δυναμένου
                     στῆναι πρὸς τοσοῦτον καὶ τοιοῦτον. </p>
               </div>
               <div type="textpart" subtype="fragment" n="13">
                  <quote type="lemma">
                     <l> Ὁ θεὸς ὁ περιζωννύων με δύναμιν καὶ ἔθετο ἄμωμον τὴν ὁδόν μου· </l>
                     <l> καταρτιζόμενος τοὺς πόδας μου ὡσεὶ ἐλάφων </l>
                     <l> καὶ ἐπὶ τὰ ὕψη μου ἱστῶν με.</l>
                     <ref decls="#biblical" cRef="LXX:Ps:17:33-24"/>
                  </quote>
                  <p> Οὐκ ἀπρακτῶν, φησί, καὶ ἀργῶν προΐσταται καὶ ὑπερασπίζει, ἀλλὰ καὶ αὐτῶν
                     συμβαλλομένων τῇ αὑτῶν σωτηρίᾳ διὰ τοῦ ἀγωνίζεσθαι καὶ τοὺς ἐχθροὺς
                     καταπολεμεῖν. οὕτω γοῦν καὶ ἐμὲ ὁπλίζων ταῖς ἑαυτοῦ δυνάμεσι, τὴν θνητὴν καὶ
                     ἀνθρωπίνην μου ἰσχὺν τῇ αὑτοῦ χάριτι δυναμοῖ, ἵν’ ὥσπερ ἀνὴρ τὴν ὀσφὺν
                     περιεζωσμένος τὴν ἐξ αὐτοῦ χορηγουμένην μοι δύναμιν στῶ πρὸς τοὺς πολεμίους.
                     ἀλλὰ καὶ ὥσπερ εἴρηται· <quote type="lemma">ὁ θεός, ἄμωμος ἡ ὁδὸς
                     αὐτοῦ</quote>· οὕτως κατ’ εἰκόνα καὶ καθ’ ὁμοίωσιν αὐτοῦ καὶ ἐμὲ βουλόμενος
                     εἶναι, καὶ <quote type="lemma">τὴν ἐμὴν ὁδὸν ἔθετο ἄμωμον</quote> διδασκαλίαις
                     καὶ παραινέσεσιν καὶ παντοίοις μαθήμασι <quote type="lemma">τὴν ὁδόν
                        μου</quote>, τουτέστι τὴν ζωὴν καὶ τὸν βίον <quote type="lemma">ἄμωμον</quote> καταρτιζόμενος. ἀντὶ δὲ τοῦ <quote type="lemma">ἄμωμον</quote> Ἀκύλας τέλειον ἐκδέδωκεν. ἔτι δὲ πρὸς τούτοις καὶ <quote type="lemma">τοὺς πόδας μου ὡσεὶ ἐλάφων κατηρτίσατο</quote>· περὶ ὧν ἐλάφων
                     πολὺς ἐν τοῖς ἱεροῖς πράγμασι φέρεται λόγος. ἐπὶ σχολῆς δ’ ἄν τις τῶν
                     προτεθέντων ἐξετάσας εὕροι ἂν αὐτῶν τὸν νοῦν ἀναφερόμενον ἐπὶ τοὺς ἁγίους τοῦ
                     θεοῦ ἄνδρας τοὺς ἀναιρετικοὺς παντὸς ἑρπυστικοῦ καὶ ἰοβόλου ζώου. ἐπεὶ καὶ τῆς
                        <quote type="lemma">ἐλάφου</quote> τοιαύτη πέφυκεν ἡ φύσις ὀφιοκτόνος οὖσα
                     καὶ ἀναιρετικὴ παντὸς ἑρπετοῦ. ὀρεινοβατὲς δὲ τὸ ζῶον καὶ δρομικὸν ὡς καὶ οἱ
                     ἅγιοι τοῦ θεοῦ τὰ ἄνω σκοποῦντες καὶ μὴ τὰ ἐπὶ τῆς γῆς καὶ τὰ ὑψηλὰ διώκοντες
                     πόθῳ τῆς τῶν οὐρανῶν βασιλείας. τὴν πρὸς τοὺς ἁγίους τοίνυν ὁμοιότητα ἑαυτοῦ
                     καὶ ὁ Δαυῒδ τῇ τοῦ θεοῦ χάριτι ἀνατίθησι λέγων ἑξῆς· <quote type="lemma">καὶ
                        ἐπὶ τὰ ὕψη μου ἱστῶν με</quote>. εἰ γὰρ καὶ τὰ μάλιστα ἕτεροι καθέλκειν ἡμᾶς
                     καὶ καταβιβάζειν ἐπὶ τὰ βάθη καὶ τὰς κοιλάδας τῆς κακίας πειρῶνται· ἀλλ’ ὁ θεὸς
                     ἡμῶν, οἷά τις ἀγωνοθέτης διδάσκων ἡμᾶς ἀγαθοὺς εἶναι δρομεῖς, ἐπὶ τὰ κατάλληλα
                     ἡμῖν ὕψη παρορμᾷ· αὐτοῦ τε ἡ χάρις. οὐ γὰρ ἡμετέρα δύναμις ἵστησιν ἐν τοῖς
                     ἡμετέροις ὕψεσι· φύσει γὰρ ἀνθρώπου ψυχῇ τὸ οὐράνιόν ἐστιν οἰκητήριον καὶ τὰ
                     ἐκεῖ ὕψη οὐκ ἀλλότρια, ἀλλ’ οἰκεῖα· διὸ <quote type="lemma">ἐπὶ τὰ ὕψη
                        μου</quote>, φησίν, <quote type="lemma">ἱστῶν με</quote>. </p>
               </div>
               <div type="textpart" subtype="fragment" n="14">
                  <quote type="lemma">
                     <l> Καὶ ἔδωκάς μοι ὑπερασπισμὸν σωτηρίας μου, </l>
                     <l> καὶ ἡ δεξιά σου ἀντελάβετό μου. </l>
                     <ref decls="#biblical" cRef="LXX:Ps:17:36ab"/>
                  </quote>
                  <p>Ἀκριβῶς γὰρ ἐπιστήσεις, τί ποτέ ἐστι τὸ διὰ πάσης γραφῆς προφητευόμενον
                     σωτήριον τοῦ θεοῦ, περὶ οὗ καὶ Συμεὼν ἐν τῷ εὐαγγελίῳ ἔλεγεν· <quote type="lemma">νῦν ἀπολύεις τὸν δοῦλόν σου, δέσποτα, κατὰ τὸ ῥῆμά σου ἐν
                        εἰρήνῃ· ὅτι εἶδον οἱ ὀφθαλμοί μου τὸ σωτήριόν σου</quote>. <quote type="lemma">καὶ ἡ δεξιά σου ἀντελάβετό μου</quote>. τάχα δεξιὰ τοῦ θεοῦ
                     εἶναι δύναται, ἐν ᾗ ἐστερέωσε τὸν οὐρανὸν μονογενὴς λόγος. </p>
               </div>
               <div type="textpart" subtype="fragment" n="15">
                  <quote type="lemma">
                     <l> Καὶ ἡ παιδεία σου ἀνώρθωσέ με εἰς τέλος, </l>
                     <l> καὶ ἡ παιδεία σου, αὐτή με διδάξει. </l>
                     <l> ἐπλάτυνας τὰ διαβήματά μου ὑποκάτω μου, </l>
                     <l> καὶ οὐκ ἠσθένησαν τὰ ἴχνη μου. </l>
                     <ref decls="#biblical" cRef="LXX:Ps:17:36c-37"/>
                  </quote>
                  <p>Σύμμαχος δὲ ἐξέδωκε· καὶ τὸ ὑπακούειν με αὐξήσει με. ὁ δὲ Ἀκύλας· καὶ πραότητός
                     σου ἐπλήθυνέ με. <quote type="lemma">ἐπλάτυνας τὰ διαβήματά μου ὑποκάτω
                        μου</quote>. <quote type="lemma">τὰ διαβήματα</quote>, καθ’ ἃ ἐκ κακίας εἰς
                     ἀρετὴν καὶ ἐξ αἰσθητῶν ἐπὶ νοητὰ καὶ ἀπὸ τοῦ παρόντος εἰς τὸν μέλλοντα αἰῶνα
                     διαβαίνω, <quote type="lemma">ἐπλάτυνας ὑποκάτω μου</quote>· κατ’ ἀρχὰς γὰρ
                     στενὰ καὶ ἐπίπονα φαινόμενα τῷ τὴν τεθλιμμένην ὁδεύειν ὁδόν· ὑπεράνω αὐτῶν τῇ
                     προκοπῇ γεγενημένος πλατυνθέντα αὐτὰ ἐθεασάμην. ὁ γὰρ ἀνωτέρω τῶν προκοπῶν
                     γεγενημένος τῷ ἐπὶ <quote type="lemma">τέλος</quote> ἐφθακέναι, οὐκέτι αἴσθεται
                     τῆς στενότητος τῶν πόνων καὶ ἱδρώτων τῶν ἐπὶ ταῖς προκοπαῖς ἐν εὐρυχωρίᾳ
                     γεγενημένος. <quote type="lemma">καὶ οὐκ ἠσθένησε τὰ ἴχνη μου</quote>. εἰ
                     διηνεκῶς ἐν τῷ πονεῖν ἐτέλουν, κἂν <quote type="lemma">ἠσθένησε τὰ ἴχνη
                        μου</quote>, τουτέστι τοῦ ἔσω ἀνθρώπου τὰ σκέλη· ἐπειδὴ μετὰ τοὺς ὑπὲρ
                     ἀρετῆς καμάτους ἀνάπαυλα διαδέχεται, <quote type="lemma">οὐκ ἀσθενεῖ</quote>,
                     ἀλλ’ ἰσχυροποιεῖται <quote type="lemma">τὰ ἴχνη μου</quote>, ὥστ’ ἂν εἰπεῖν·
                        <quote type="lemma">καὶ ἔστησας ἐν εὐρυχώρῳ τοὺς πόδας μου</quote>. ἀλλὰ καὶ
                     ὁ Ἰησοῦς ἑπόμενος ἐπακολουθεῖ τοῖς <quote type="lemma">ἴχνεσιν</quote> αὐτοῦ·
                     ἐξ αὐτοῦ τοῦ πατεῖν τὴν τετριμμένην ὑπὸ Ἰησοῦ ὁδὸν ἰσχυρὰ κτᾶται τὰ ἴδια <quote type="lemma">ἴχνη</quote>, ὡς ἔργῳ φάναι· <quote type="lemma">ὀὐκ ἠσθένησε
                        τὰ ἴχνη μου</quote>.</p>
               </div>
               <div type="textpart" subtype="fragment" n="16">
                  <quote type="lemma">
                     <l> Καταδιώξω τοὺς ἐχθρούς μου καὶ καταλήψομαι αὐτοὺς </l>
                     <l> καὶ οὐκ ἀποστραφήσομαι, ἕως ἂν ἐκλείπωσιν. </l>
                     <ref decls="#biblical" cRef="LXX:Ps:17:38"/>
                  </quote>
                  <p>Ἐπαναλαμβάνει τῇ μνήνῃ τὰς εἰς αὐτὸν εὐεργεσίας τοῦ θεοῦ καὶ ὅσων ἐχθρῶν καὶ
                     πολεμίων περιγέγονε διὰ τῆς τοῦ θεοῦ βοηθείας. καὶ τοῦτο δέ μοι, φησίν, παρὰ
                     τῆς σῆς χάριτος ὑπῆρξε τὸ μὴ στενοχωρηθῆναί μου τοὺς πόδας καὶ τὸ μὴ δικτύοις
                     τῶν ἐχθρῶν καὶ τοῖς σκανδάλοις τοῖς ὑπ’ αὐτῶν προβεβλημένοις περιπαρῆναι. ταῦτα
                     γὰρ πάντα περιελὼν σὺ αὐτὸς ὁ θεός μου ὁμαλὴν κατηρτίσω μου τὴν πορείαν. τὸ δὲ
                        <quote type="lemma">πεσοῦνται ὑπὸ τοὺς πόδας μου </quote> νοήσεις ἐπαξίως
                     τοῦ προφητικοῦ πνεύματος,τῆς τοῦ σωτῆρος πρὸς τοὺς ἀποστόλους ἐπαγγελίας
                     μνησθείς, δι’ ἧς πρὸς αὐτοὺς ἔλεγεν· <quote type="lemma">ἰδοὺ δίδωμι ὑμῖν
                        ἐξουσίαν πατεῖν ἐπάνω ὄφεων καὶ σκορπίων, καὶ ἐπὶ πᾶσαν δύναμιν τοῦ
                        ἐχθροῦ</quote>. </p>
               </div>
               <div type="textpart" subtype="fragment" n="17">
                  <quote type="lemma">
                     <l> Καὶ περιέζωσάς με δύναμιν εἰς πόλεμον, </l>
                     <l> συνεπόδισας πάντας τοὺς ἐπανισταμένους ἐπ’ ἐμὲ ὑποκάτω μου </l>
                     <l> καὶ τοὺς ἐχθρούς μου ἔδωκάς μοι νῶτον </l>
                     <l> καὶ τοὺς μισοῦντάς με ἐωξωλέθρευσας. </l>
                     <ref decls="#biblical" cRef="LXX:Ps:17:40-41a"/>
                  </quote>
                  <p>Εἰπὼν ἀνωτέρω· <quote type="lemma">ὁ θεὸς ὁ περιζωννύων με δύναμιν</quote>,
                     ἐνταῦθα καὶ τοῦ ἔργου τὸ ἀποτέλεσμα διδάσκει λέγων· <quote type="lemma">καὶ
                        περιέζωσάς με δύναμιν εἰς πόλεμον· καὶ τοὺς ἐχθρούς μου ἔδωκάς μοι
                        νῶτον</quote>· οἱ ἐκ μετανοίας ἄρτι τῆς ἔχθρας ἀπαλλαττόμενοι διὰ τὸ μηδέπω
                     τὴν ἐπ’ ἀρετῇ παρρησίαν ἔχειν τεθεῖεν τοῦ Ἰησοῦ νῶτος ὑπὸ τοῦ πατρός· οὕτω γὰρ
                     καὶ ἀκολουθῆσαι αὐτῷ ὀπίσω γενόμενοι δυνήσονται. τάχα δὲ καὶ τοῦτο ῥηθείη· ὁ
                     σπουδαῖος παρρησίαν πρὸς τὸν θεὸν κεκτημένος ἐνώπιον κυρίου παρίσταται· ὁ δὲ
                     φαῦλος ὀπίσω ἐκβαλλόμενος διὰ τὴν ἰδίαν κακίαν <quote type="lemma">νῶτος</quote> τεθήσεται τοῦ κυρίου. ἐπεὶ γὰρ πρότεροι αὐτοὶ οἱ φαῦλοι
                     ἔστρεψαν πρὸς αὐτὸν νῶτα καὶ οὐχὶ πρόσωπα αὐτῶν, καὶ αὐτὸς ἀποστραφεὶς αὐτοὺς
                        <quote type="lemma">νῶτος</quote> αὐτοὺς ἕξει. εἰ δὲ καὶ πᾶς δίκαιος ταῦτα
                     λέγοι, ἐρεῖς, ὅτι αἱ μοχθηραὶ δυνάμεις εἰς πρόσωπον ἐρχόμεναι βλάπτουσι τοὺς
                     ὁρῶντας διὰ παντὸς ὄντες εἰδεχθεῖς· εἰς <quote type="lemma">νῶτον</quote> δὲ
                     ῥιφέντες οὐδὲν δυνήσονται ἐπὶ τούτου τεκταίνεσθαι κατὰ τό· <quote type="lemma">ἐπὶ τοῦ νώτου μου ἐτέκταινον οἱ ἁμαρτωλοί</quote>. </p>
               </div>
               <div type="textpart" subtype="fragment" n="18">
                  <quote type="lemma">
                     <l> Καὶ λεπτυνῶ αὐτοὺς ὡς χοῦν κατὰ πρόσωπον ἀνέμου, </l>
                     <l> ὡς πηλὸν πλατειῶν λεανῶ αὐτοὺς. </l>
                     <ref decls="#biblical" cRef="LXX:Ps:17:43"/>
                  </quote>
                  <p>Νοήσεις, ὅπως ὁ ἄνθρωπος τοὺς ἐχθροὺς τοῦ θεοῦ <quote type="lemma">λεπτύνει</quote> καὶ λεπτοποιεῖ <quote type="lemma">ὡς χοῦν κατὰ πρόσωπον
                        ἀνέμων</quote> ἐπιστήσας, ὅπως τοῖς ἐλέγχοις τοῖς ἀποδεικτικοῖς τὴν τῶν
                     ἀσεβῶν κοσμικὴν σοφίαν καὶ τὸν νομιζόμενον αὐτῶν πλοῦτον πᾶσάν τε αὐτῶν τὴν
                     δόξαν καὶ τὴν πρόσκαιρον ζωὴν μηδὲν διαφέρειν τοῦ καταφυσωμένου καὶ
                     διασκεδαννυμένου ἀπὸ γῆς <quote type="lemma">χοὺς</quote> παρίστησιν.</p>
               </div>
               <div type="textpart" subtype="fragment" n="19">
                  <quote type="lemma">
                     <l> Ῥύση με ἐξ ἀντιλογιῶν λαοῦ, </l>
                     <l> καταστήσεις με εἰς κεφαλὴν ἐθνῶν· </l>
                     <l> λαός, ὃν οὐκ ἔγνων, ἐδούλευσέν μοι, </l>
                     <l> εἰς ἀκοὴν ὠτίου ὑπήκουσέν μοι· </l>
                     <l> υἱοὶ ἀλλότριοι ἐψεύσαντό μοι, </l>
                     <l> υἱοὶ ἀλλότριοι ἐπαλαιώθησαν </l>
                     <l> καὶ ἐχώλαναν ἀπὸ τῶν τρίβων αὐτῶν. </l>
                     <ref decls="#biblical" cRef="LXX:Ps:17:44-46"/>
                  </quote>
                  <p>Προφητικῇ δυνάμει συνορῶν τὸ μέλλον ὁ Δαυιδ δύο τάγματα διὰ τοῦ λόγου
                     παρίστησιν· καὶ τοῦ μὲν ἑνὸς <quote type="lemma">ῥυσθῆναι</quote> εὔχεται, τοῦ
                     δ’ ἑτέρου καταξιωθῆναι· ἐπεὶ δὲ σαφῶς οἷς εὔχεται συγκαταλεχθῆναι, τὰ ἔθνη
                     εἶναι παρίστησιν αὐτὸς λέγων· <quote type="lemma">καταστήσεις με εἰς κεφαλὴν
                        ἐθνῶν</quote>, δῆλον ὡς τὸ ἕτερον τάγμα τοῦ λαοῦ οὗ ῥυσθῆναι ηὔχετο οὐδὲ
                     ἕτερον ἦν τοῦ ἐκ περιτομῆς λαοῦ, τούτου γὰρ δηλωθέντος <quote type="lemma">λαοῦ
                        ῥυσθῆναι</quote> εὔχεται <quote type="lemma">ἐξ ἀντιλογιῶν</quote>. ἔνθα
                     ἐπιστήσεις, ὡς οὐ διέβαλλεν αὐτῶν τὰς εἰδωλολατρείας οὐδὲ τὰς ἄλλας πλημμελείας
                     καὶ παρανομίας, ἀλλὰ τὰς <quote type="lemma">ἀντιλογίας</quote>. ὅρα τοίνυν
                     ταῦτα ἀναφέρειν προφητικῶς ἐπὶ τὴν τοῦ Ἰσραὴλ <quote type="lemma">ἀντιλογίαν</quote> τὴν κατὰ τοῦ σωτῆρος ἡμῶν γενομένην, ἣν πᾶς ὁ λαὸς
                     ἐποιήσατο κατὰ τὸν καιρὸν τοῦ πάθους αὐτοῦ, ὁπηνίκα Πιλάτου προσφωνήσαντος,
                        <quote type="lemma">τίνα θέλοιεν ἀπολυθῆναι τῶν δυοῖν, τὸν Βαραββᾶν ἢ Ἰησοῦν
                        τὸν λεγόμενον Χριστόν; </quote> ᾐτήσαντο ἀπολυθῆναι μὲν τὸν Βαραββᾶν, τὸν δὲ
                     Ἰησοῦν ἀπολέσθαι περισσῶς τε ἐβόων καὶ ἔκραζον τὴν ἑαυτῶν ἀντιλογὶαν
                     ἐνδεικνύμενοι, ὅτε καὶ εἰρηκότος Πιλάτου· <quote type="lemma">ἀθῶός εἰμι ἀπὸ
                        τοῦ αἵματος τούτου</quote>. <quote type="lemma">ὑμεῖς ὄψεσθε</quote>·
                     ἀποκριθεὶς ὁ λαὸς εἶπεν· τὸ αἷμα αὐτοῦ ἐφ’ ἡμᾶς καὶ ἐπὶ τὰ τέκνα ἡμῶν. τοῦτ’
                     οὖν αὐτῷ τῷ θειῷ πνεύματι προθεωρήσας ὁ Δαυιδ εὔχεται<quote type="lemma">
                        ῥυσθῆναι ἀπὸ τῶν ἀντιλογιῶν τοῦ λαοῦ</quote>, ἵνα μήποτε αὐτοῦ ἡ ψυχὴ μετὰ
                     τὸν θάνατον συγκαταριθμηθῇ τῇ τοῦ θεοῦ δυσσεβείᾳ. διὸ ἔλεγεν· <quote type="lemma">ρῦσαί με ἀντιλογιῶν λαοῦ</quote>, καὶ προιὼν ἑξῆς πάλιν φησί·
                        <quote type="lemma">υἱοὶ ἀλλότριοι ἐψεύσαντό μοι· υἱοὶ ἀλλότριοι
                        ἐπαλαιώθησαν, καὶ ἐχώλαναν ἀπὸ τῶν τρίβων αὐτῶν</quote>. <quote type="lemma">υἱοὺς</quote> μὲν γὰρ αὐτοὺς ὀνομάζει διὰ τὴν τοῦ γένους διαδοχὴν καὶ τὸ
                     σπέρμα τὸ ἐξ Ἀβραάμ· <quote type="lemma">ἀλλοτρίους</quote> δὲ καλεῖ διὰ τὸν
                     τρόπον. μεταβαλὼν δὲ ἐπὶ τὸ ἕτερον τάγμα λευκότατα τὴν τῶν ἐθνῶν προαναφωνεῖ
                     κλῆσιν καὶ τὴν μέλλουσαν παρ’ αὐτοῖς τοῖς ἔθνεσιν ἀπονέμεσθαι καὶ τὴν τιμήν·
                     διό φησι· <quote type="lemma">κατασταστήσεις με εἰς κεφαλὴν ἐθνῶν· λαός, ὃν οὐκ
                        ἔγνων, ἐδούλευσέ μοι, εἰς ἀκοὴν ὠτίου ὑπήκουσέν μοι·</quote> ὧν τὸ
                     ἀποτέλεσμα καὶ ἡ τῶν λόγων ἔκβασις διὰ τῆς ἐνεργείας θεωρουμένη τοῦ ἁγίου
                     πνεύματος πιστοῦται τὴν πρόγνωσιν. τίς γὰρ ὁρῶν καθ’ ὅλης τῆς τῶν ἀνθρώπων
                     οἰκουμένης παρά τε Βαρβάροις καὶ παρὰ τοῖς Ἕλλησιν, τὰ ἔθνη πάντα, παντοίᾳ
                     γλώττη καὶ φωμῇ ἄνω καὶ κάτω τῇ μνήμῃ περιφέροντα τὸν Δαυίδ αὐτοῦ τε τοὔνομα
                     τιμῶντα καὶ τὰς αὐτοῦ φωνὰς περιέποντα ἐν πάσαις ταῖς Χριστοῦ ἐκκλησίαις τὸν ἐξ
                     ἐθνῶν συγκεκροτημένον λαόν, ὃν οὐδέποτε γνώριμον ἔσχηκεν ὁ Δαυίδ δουλεύοντα
                     ταῖς Δαυὶδ ὑμνῳδίαις καὶ ὑπακούοντα καὶ συνυπηχοῦντα ταῖς πρόπαλαι ὑπ’ αὐτοῦ
                     γραφῇ παραδοθείσαις ψαλμῳδίαις, οὐκ ἂν συνομολογήσειεν ἀλήθειαν τοῖς
                     προκειμένοις; δύναται δὲ ταῦτα καὶ ἐξ αὐτοῦ λέγεσθαι τοῦ σωτῆρος ἡμῶν τοῦ Δαυὶδ
                     πρόσωπον ἀνειληφότος τοῦ ἐκ σπέρματος αὐτοῦ γενησομένου, περὶ οὗ μυρίαι πρὸς
                     αὐτὸν γεγόνασιν ἐπαγγελίαι.</p>
               </div>
               <div type="textpart" subtype="fragment" n="20">

                  <quote type="lemma">
                     <l> Ζῇ κύριος, καὶ εὐλογητὸς ὁ θεός μου, </l>
                     <l> καὶ ὑψωθήτω ὁ θεὸς τῆς σωτηρίας μου, </l>
                     <l> ὁ θεὸς ὁ διδοὺς ἐκδικήσεις ἐμοὶ </l>
                     <l> καὶ ὑποτάξας λαοὺς ὑπ’ ἐμὲ, </l>
                     <l> ὁ ῥύστης μου ἐξ ἐχθρῶν μου ὀργίλων, </l>
                     <l> ἀπὸ τῶν ἐπανισταμένων ἐπ’ ἐμὲ ὑψώσεις με, </l>
                     <l> ἀπὸ ἀνδρὸς ἀδίκου ῥῦσαί με. </l>
                     <l> διὰ τοῦτο ἐξομολογήσομαί σοι ἐν ἔθνεσιν, κύριε, </l>
                     <l> καὶ τῷ ὀνόματί σου ψαλῶ. </l>
                     <ref decls="#biblical" cRef="LXX:Ps:17:47-50"/>
                  </quote>
                  <p>Εἰ γὰρ καὶ ἐταπείνωσεν ἑαυτὸν κλίνας οὐρανοὺς καὶ καταβάς, ἀλλ’ ὑψηλός ἐστι
                     κατὰ τό· <quote type="lemma">ὁ θεὸς αὐτὸν ὑπερύψωσεν καὶ ἐχαρίσατο αὐτῷ ὄνομα
                        τὸ ὑπὲρ πᾶν ὄνομα</quote>. <quote type="lemma">ὁ θεὸς ὁ διδοὺς ἐκδικήσεις
                        ἐμοὶ,καὶ ὑποτάσσων λαοὺς ὑπ’ ἐμέ, ὁ ῥύστης μου ἐξ ἐχθρῶν μου ὀργίλων, ἀπὸ
                        τῶν ἐπανισταμένων ἐπ’ ἐμὲ ὑψώσεις με, καὶ ἀπὸ ἀνδρὸς ἀδίκου ῥῦσαί
                     με</quote>. τῷ μὲν γὰρ ἀπειθοῦντι λαῷ καὶ ἀντιλέγοντι ἐπάξειν τὰς ἐκδικήσεις
                     καὶ τὰς τιμωρίας εἴρηται· ἢ κατὰ τὸν Σύμμαχον· ὁ θεὸς ὁ παρασχὼν τιμωρίας ἐμοί·
                     τῷ δ’ ἑτέρῳ τάγματι, περὶ οὗ ἀνωτέρω εἴρηται· <quote type="lemma">καταστήσεις
                        με εἰς κεφαλὴν ἐθνῶν. λαὸς ὃν οὐκ ἔγνων ἐδούλευσέ μοι</quote>· τούτῳ τὴν
                     ὑποταγὴν τὴν ὑπ’ αὐτὸν χαρίζεται. διὸ ἐπιλέγει κατὰ τὸν Σύμμαχον· καὶ ὑποτάσσων
                     λαοὺς ἐπ’ ἐμέ. οὗτος καὶ ῥύστης μου, φησὶ, γέγονεν ἐξ ἐχθρῶν μου ὀργίλων, καὶ
                     ἐκ τῶν ἐπανισταμένων ἐπ’ ἐμὲ ὕψωσέ με, ὁ δ’ αὐτὸς καὶ ἀπὸ ἀνδρὸς ἀδίκου
                     ἐρρύσατό με. δι’ ὧν σαφῶς παρίστησιν ἐχθρούς τινας αὑτοῦ καὶ ἀνθεστηκότας· καὶ
                     παρὰ τούτους ἕτερόν τινα ἄνδρα μεστὸν ὡς ἀληθῶς πάσης ἀδικίας. σημαίνει δὲ ὁ
                     λόγος διὰ τούτων προφητικῶς τοὺς ἄρχοντας τοῦ Ἰουδαίων ἔθνους καὶ τὸν προδότην
                     Ἰούδαν παντὸς ἀδίκου χείρονα γενόμενον, ὅτι δὴ τοιούτων ἀξιωθεὶς παρὰ τοῦ
                     σωτῆρος τοῖς ἐναντίοις αὐτὸν ἠμείψατο.<quote type="lemma"> διὰ τοῦτο
                        ἐξομολογήσομαί σοι ἐν ἔθνεσι, κύριε, καὶ τῷ ὀνόματί σου ψαλῶ</quote>.
                     μεγαλύνων τὰς σωτηρίας τοῦ βασιλέως αὐτοῦ καὶ ποιῶν ἔλεος τῷ χριστῷ αὐτοῦ Δαυῒδ
                     καὶ τῷ σπέρματι αὐτοῦ ἕως αἰῶνος. ἐπὶ τὸ ἕτερον μεταβαίνει, ὡς ἂν εἴποι τις τὸ
                     δεξιὸν τάγμα, καὶ ἔστιν ἔργοις αὐτοῖς καὶ ὀφθαλμοῖς παραλαβεῖν· ὥσπερ ὁ Δαυῒδ
                     μετὰ τὴν τοῦ σωτῆρος ἡμῶν παρουσίαν, ὥσπερ εἰσέτι καὶ νῦν ζῶν καὶ σὺν ἀνθρώποις
                     πολιτευόμενος, διὰ τῶν ἑαυτοῦ γραφῶν ᾠδῶν τε καὶ ὕμνων ἐν πᾶσι τοῖς ἔθνεσι
                     ψάλλει τῷ θεῷ τῶν ὅλων· καὶ ὁ ἐκ σπέρματος δι’ αὐτοῦ γεγονώς, οὗ εἰς πρόσωπον
                     ἀναφέρεται τὰ προκείμενα, ὁμοίως κρείττων γενόμενος τῶν ἐπιβεβουλευκότων αὐτῷ
                     εἴποι ἄν· <quote type="lemma">καὶ ἀπὸ τῶν ἐπανισταμένων ἐπ’ ἐμὲ ὑψώσεις
                        με.</quote> ἐκείνους μὲν οὖν καταλείπει· τὴν δὲ χάριν τὴν ἐξ αὐτοῦ καὶ τὴν
                     ἀλήθειαν πᾶσι τοῖς ἔθνεσιν μεταδίδωσιν· εἰσέτι τε καὶ νῦν πανταχοῦ γῆς αὐτὸς
                     παρὼν καὶ μέσος τῶν εἰς αὐτὸν ἠλπικότων ἑστὼς τῷ πατρὶ διὰ τῆς ἑαυτοῦ ἐκκλησίας
                     ἐξομολογεῖται· διό φησι· <quote type="lemma">διὰ τοῦτο ἐξομολογήσομαί σοι ἐν
                        ἔθνεσι, κύριε, καὶ τῷ ὀνόματί σου ψαλῶ. </quote>
                  </p>
               </div>
            </div>
            <div type="textpart" subtype="commentary" n="Ps_18">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος· ψαλμὸς τῷ Δαυιδ. </l>
                     <ref decls="#biblical" cRef="LXX:Ps:18:1"/>
                  </quote>
                  <p>Καὶ ὁ παρὼν ψαλμὸς τῶν εἰς ἀγαθὸν τέλος παραπεμπόντων τυγχάνει· ἀλλὰ καὶ
                     εὐχαριστήριος ἀναγράφῃ ᾠδὴ τοῖς τοὺς ἐχθροὺς καταγωνισαμένοις ἐπινίκιος
                     εἰρημένη. διὸ κατὰ τὸν Σύμμαχον εἴρηται· ἐπινίκιος ᾠδὴ τοῦ Δαυιδ. ἀλλὰ καὶ διὰ
                     τὸ ἀνακεῖσθαι τῷ τὰς νίκας δωρουμένῳ θεῷ κατὰ τὸν Ἀκύλαν τῷ νικοποιῷ μελῴδημα
                     λέλεκται.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Οἱ οὐρανοὶ διηγοῦνται δόξαν θεοῦ, </l>
                     <l> ποίησιν δὲ χειρῶν αὐτοῦ ἀναγγέλλει τὸ στερέωμα. </l>
                     <ref decls="#biblical" cRef="LXX:Ps:18:2"/>
                  </quote>
                  <p>Διδασκαλίαν περιέχει τῆς τοῦ θεοῦ μεγαλουργίας παραστατικήν. ἐπειδὴ γὰρ τὸ
                     ἀφανὲς καὶ ἀόρατον τῆς ἀσωμάτου καὶ ἀγενήτου καὶ θεϊκῆς οὐσίας διὰ τὸ μὴ σαρκὸς
                     ὀφθαλμοῖς καταλαμβάνεσθαι, οἱ τὰ ὄμματα τῆς ψυχῆς πεπηρωμένοι τῆς τῶν ὄντων
                     ὑπάρξεως ἐκβεβλήκασιν ἀθέοις στόμασιν ἀποφηνάμενοι μὴ εἶναι θεὸν μηδὲ ὑπάρχειν
                     τι κρεῖττον τῶν ἐν σώμασιν ὁρωμένων· αὐτομάτῳ δὲ καὶ ἀλόγῳ συντυχίᾳ εἰκῆ καὶ
                     μάτην ἐξ οὐδεμιᾶς αἰτίας ὑποστῆναι τὸν πάντα κόσμον· ἀναγκαίως ὁ παρὼν λόγος
                     διὰ τῆς ψαλμῳδίας ἀποδεικτικῶς καὶ μετὰ δημιουργικῆς τῶν ὅλων δυνάμεως τὴν
                     θεολογίαν παρίστησι τοιοῦτόν τινα λογισμὸν διεξιών. θνητῶν μὲν φύσις μικρὰ
                     τυγχάνει καὶ ἀσθενής λογισμοί τε ἀνθρώπων δειλοὶ καὶ ἐπισφαλεῖς αἱ ἐπίνοιαι
                     ἡμῶν· διὸ πλεῖστον ὅσον ἀποδέομεν τῆς κατ’ ἀξίαν τοῦ θεοῦ δοξολογίας. οὐδὲ γὰρ
                     ἀνθρώπων φωναῖς οὐδὲ γλώττῃ σαρκὸς καὶ χείλεσιν δύνασθαί ποτε νομίζειν ἐπάξιον
                     περὶ θεοῦ λόγον ἀποδίδοσθαι. εἰ δὲ χρὴ διδασκαλίας ἐνεργοῦς καὶ μεγίστης αὐτῷ
                     τε πρεπούσης τῷ θεῷ ἐπακούειν, εἴ τις ἔρρωται τῆς ψυχῆς τὰ αἰσθητήρια,
                     συντεινάτω ἑαυτὸν καὶ διεγειράτω πρὸς ἀκρόασιν ἐπαξίως ἀναφωνουμένην τῆς
                     ἀπειρομεγέθους δυνάμεως τοῦ θεοῦ, ἣν αὐτοὶ προφέρονται οἱ τὸν σύμπαντα
                     περιέχοντες οὐρανοὶ τὸν ἑαυτῶν κτίστην καὶ ποιητὴν τῶν ὅλων θεὸν ᾠδαῖς καὶ
                     δοξολογίαις ἀνυμνοῦντες. αὐτοὶ γὰρ οἱ ἀνωτάτω πάντων καὶ τοῦ ὑποβεβηκότος
                     στερεώματος ὑπερκείμενοι οὐρανοὶ οἱ σύμπασαν περιειληφότες τὴν αἰσθητὴν καὶ
                     πνευματικὴν κτίσιν τὴν δόξαν θεοῦ οὐκ Ἑλληνικῇ φωνῇ φθεγγόμενοι οὐδ’ ἑτέρᾳ τινὶ
                     διαλέκτῳ χρώμενοι, αὐτῷ δὲ ἔργῳ διὰ τοῦ ἑαυτῶν κόσμου καὶ τῆς εὐρύθμου καὶ
                     ἐναρμονίου καὶ πανσόφου στάσεως τοῦ αἰτίου αὐτοῖς τῆς τοιᾶσδε κινήσεως τὴν
                     ἀπειρομεγέθη δύναμιν ἐκδιδάσκουσιν. <quote type="lemma">ἐκ γὰρ μεγέθους καὶ
                        καλλονῆς κτισμάτων ἀναλόγως ὁ γενεσιουργὸς αὐτῶν θεωρεῖται</quote>· καί·
                        <quote type="lemma">τὰ ἀόρατα αὐτοῦ ἀπὸ κτίσεως κόσμου τοῖς ποιήμασι
                        νοούμενα καθορᾶται· ἥ τε ἀΐδιος αὐτοῦ δύναμις καὶ θεότης</quote>. ὁ οὖν τοὺς
                     οὐρανοὺς νομίζων δίχα τινὸς δημιουργικοῦ λόγου καὶ θείας ἄνευ δυνάμεως ἑαυτοὺς
                     ὑποστήσασθαι καὶ τοῦ τοσοῦδε μεγέθους καὶ τοῦ τοιοῦδε σχήματος τῆς τε εὐσταθοῦς
                     καὶ εὐτάκτου κινήσεως τὴν αἰτίαν τοῖς σώμασιν αὐτῶν προσγράφων, ἄφρων καὶ
                     ἀσεβής. διὸ τοὺς ἔμφρονα νοῦν κεκτημένους προσήκει συνομολογεῖν μονονουχὶ φωνῆς
                     ἀκούειν ἔργῳ βοώσης αὐτῶν τῶν οὐρανῶν τὴν πρέπουσαν δόξαν ἀναπεμπόντων τῷ
                     ἑαυτῶν ποιητῇ καὶ δημιουργῷ θεῷ. οὕτω δὲ καὶ τὸ στερέωμα, ὃ δὴ Μωϋσῆς κατὰ τὴν
                     δευτέραν ἡμέραν τῆς κοσμοποιίας γεγονέναι παρίστη· καὶ τοῦτο τοιγαροῦν τὸ
                     στερέωμα, ἕτερον ὂν παρὰ τοὺς προωνομασμένους οὐρανοὺς κηρύττει τοῖς πᾶσι καὶ
                     κέκραγε διδάσκων, ὅτι μὴ ἐξ αὐτομάτου τοιόνδε ὑπέστη· ἔργον δέ ἐστι καὶ αὐτὸ
                     τοῦ τῶν ὅλων ποιητοῦ θεοῦ· διὸ εἴρηται· <quote type="lemma">ποίησιν δὲ χειρῶν
                        αὐτοῦ ἀναγγέλλει τὸ στερέωμα</quote>. οἶδε δὲ Μωϋσῆς πρὸ τῆς τοῦ στερεώματος
                     συστάσεως οὐρανὸν πρότερον τῆς ἡμέρας γεγενημένον λέγων· <quote type="lemma">ἐν
                        ἀρχῇ ἐποίησεν ὁ θεὸς τὸν οὐρανὸν καὶ τὴν γῆν</quote>. ἑξῆς δ’ οὖν μετὰ τὴν
                     ποίησιν τοῦ πρώτου οὐρανοῦ φωτὸς εἰσάγει δύναμιν καὶ γένεσιν ἡμέραν τε διδάσκει
                     τὸ φῶς κεκλῆσθαι γεγονέναι τε πρωΐαν φησὶ καὶ ἑσπέραν, ἡμέραν μίαν. εἶτα
                     δευτέρας ἡμέρας ἀρχόμενος τὴν τοῦ στερεώματος εἰσάγει ποίησιν. οἶδε δὲ ἡ γραφὴ
                     καὶ πλείους οὐρανούς· διό φησιν· <quote type="lemma">αἰνεῖτε τὸν κύριον ἐκ τῶν
                        οὐρανῶν</quote>· καὶ πάλιν· <quote type="lemma">αἰνεῖτε αὐτὸν οἱ οὐρανοὶ τῶν
                        οὐρανῶν, καὶ τὸ ὕδωρ τὸ ὑπεράνω τῶν οὐρανῶν</quote>· καὶ ἀλλαχοῦ εἴρηται·
                        <quote type="lemma">ὁ οὐρανὸς τοῦ οὐρανοῦ τῷ κυρίῳ</quote>. καὶ τὸ στερέωμα
                     κέκληται οὐρανὸς καὶ ὁ σωτὴρ τὴν βασιλείαν τῶν οὐρανῶν ἐπαγγέλλεται καὶ ἐν τῇ
                     εὐχῇ διδάσκει εἰπεῖν· <quote type="lemma">πάτερ ἡμῶν ὁ ἐν τοῖς
                     οὐρανοῖς</quote>, καὶ, <quote type="lemma">αἱ δυνάμεις τῶν οὐρανῶν
                        σαλευθήσονται</quote>. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Ἡμέρα τῇ ἡμέρᾳ ἐρεύγεται ῥῆμα, </l>
                     <l> καὶ νὺξ νυκτὶ ἀναγγέλλει γνῶσιν. </l>
                     <l> οὐκ εἰσὶν λαλιαὶ οὐδὲ λόγοι, </l>
                     <l> ὧν οὐχὶ ἀκούονται αἱ φωναὶ αὐτῶν· </l>
                     <l> εἰς πᾶσαν τὴν γῆν ἐξῆλθεν ὁ φθόγγος αὐτῶν </l>
                     <l> καὶ εἰς τὰ πέρατα τῆς οἰκουμένης τὰ ῥήματα αὐτῶν. </l>
                     <l> ἐν τῷ ἡλίῳ ἔθετο τὸ σκήνωμα αὐτοῦ. </l>
                     <ref decls="#biblical" cRef="LXX:Ps:18:3-5"/>
                  </quote>
                  <p>Διδάσκει <quote type="lemma">ἡμέρα</quote> καὶ διδάσκει <quote type="lemma">νὺξ</quote> τοὺς ἐθέλοντας παιδεύεσθαι, ὅση τίς ἐστιν ἡ σοφία ἡ ἄρρητος καὶ
                     ἀπερίληπτος δύναμις τοῦ τὰ διαστήματα τῶν χρόνων καταμετρήσαντος αὐτοῖς θεοῦ.
                     εἰ μὲν γὰρ μηδεὶς ἦν ὁ καὶ ταύταις ὥραις καὶ χρόνους καὶ καιροὺς διαταξάμενος,
                     ἀπρονοήτῳ δὲ καὶ ἀλόγῳ κινήσει κατά τι σύμβαμα τυχιμαῖον ὑφεστῶτα ἦν· ἐχρῆν
                     δήπου μὴ τὰ ἴσα διαστήματα τῶν ἡμερῶν διὰ παντὸς τοῦ αἰῶνος ὑφεστάναι, ἢ
                     συγκεχυμένους αὐτῶν εἶναι τοὺς καιροὺς καὶ τὰς νύκτας δὲ ὡσαύτως εἰκῆ καὶ ὡς
                     ἔτυχεν φέρεσθαι. ἀλογίας γὰρ ἀδελφὴ ἀταξία, καὶ τῷ τυχιμαίῳ ἕπεται σύγχυσις· ὡς
                     ἔμπαλιν πάσης εὐταξίας ἡγεῖται λόγος ἁρμονίας τε καὶ συμφωνίας ἡγεῖται σοφία.
                     αἱ τοίνυν τούτων πρὸς ἀλλήλας ἀμοιβαὶ καὶ ὑποχωρήσεις, ποτὲ μὲν ἡμερῶν
                     μηκυνομένων, ὑποχωρουσῶν δὲ αὐτῶν νυκτῶν, ποτὲ δὲ τῶν νυκτῶν τὸ
                     προδεδανεισμένον χρέος κατὰ τὴν τῶν ὡρῶν αὔξησιν ἀπολαμβανουσῶν, μονονουχὶ
                     φθέγγονται καὶ λαλοῦσι μεγάλῃ φωνῇ τῇ πανσόφῳ διατάξει τοῦ τῶν ὅλων μαρτυροῦσαι
                     θεοῦ καὶ κηρύττουσιν ἀνθρώποις τὴν τοῦ θεοῦ γνῶσιν· οὕτω δὲ κεκραγόσιν αὐτοῖς
                     ἔργοις αἱ τῶν ἡμερῶν καὶ τῶν νυκτῶν φωναὶ τοῖς ἐπαΐειν αὐτῶν δυναμένοις ὡς
                     μηδεμίαν ἀκοὴν λανθάνειν τὴν διδασκαλίαν αὐτῶν. πεπλήρωται γοῦν ἡ σύμπασα τῶν
                     ἀνθρώπων οἰκουμένη τῆς εὐρύθμου καὶ ἀμοιβαίας αὐτῶν χορείας· δι’ ἃ λέλεκται·
                        <quote type="lemma">οὐκ εἰσὶ λαλιαὶ οὐδὲ λόγοι, ὧν οὐχὶ ἀκούονται αἱ φωναὶ
                        αὐτῶν.</quote> εἰς πᾶσαν τὴν γῆν ἐξῆλθεν ὁ φθόγγος αὐτῶν καὶ εἰς τὰ πέρατα
                     τῆς οἰκουμένης τὰ ῥήματα αὐτῶν· δῆλον δέ, ὅτι τῶν ἡμερῶν καὶ τῶν νυκτῶν τῶν τε
                     διηγουμένων τὴν τοῦ θεοῦ δόξαν οὐρανῶν καὶ τοῦ τὴν ποίησιν τῶν χειρῶν αὐτοῦ
                     ἐξαγγέλλοντος στερεώματος. ἔνθα δὲ γενομένῳ μοι θαυμάζειν ἔπεισιν, ὅπως ὁ ἱερὸς
                     ἀπόστολος τό· <quote type="lemma">εἰς πᾶσαν τὴν γῆν ἐξῆλθεν ὁ φθόγγος αὐτῶν,
                        καὶ εἰς τὰ πέρατα τῆς οἰκουμένης τὰ ῥήματα αὐτῶν</quote>, ἐπὶ τοὺς μαθητὰς
                     καὶ εὐαγγελιστὰς καὶ ἀποστόλους τοῦ σωτῆρος ἡμῶν ἀνήνεγκεν ἐν τῇ πρὸς Ῥωμαίους
                     ἐπιστολῇ. ἐπιστήσας δὲ τὸν νοῦν τῇ ἀποστολικῇ λέξει σφόδρα ἀκριβῶς εὗρον αὐτὸν
                     καταχρηστικῷ τρόπῳ εὐκαίρως τὴν παράθεσιν πεποιημένον· οὐ γὰρ ὥσπερ ποτὲ μὲν
                     ἔφη· <quote type="lemma">Ἡσαΐας δὲ κράζει ὑπὲρ τοῦ Ἰσραὴλ</quote>, ποτὲ δὲ,
                        <quote type="lemma">καθὼς προείρηκεν Ἡσαΐας</quote>· καὶ πάλιν· <quote type="lemma">καθὼς γέγραπται</quote>· καὶ αὖθις· <quote type="lemma">λέγει
                        γὰρ ἡ γραφή</quote>· οὐχ οὕτως καὶ ἐπὶ τοῦ·<quote type="lemma"> εἰς πᾶσαν
                        τὴν γῆν ἐξῆλθεν ὁ φθόγγος αὐτῶν</quote>, εἴρηκε μετὰ προσθήκης ὁμοίας τοῖς
                     προεκτεθεῖσιν. εἰ γάρ τι τοιοῦτον προφήσας εἶπε, τάχ’ ἄν τις ἐλάβετο ὡς
                     βεβιασμένως ἐκδεξαμένου τὴν ἐν τῷ ψαλμῷ ῥῆσιν· νυνὶ δὲ ἁπλῇ φράσει φαίνεται
                     συγχρησάμενος τῇ ἀπὸ τοῦ ψαλμοῦ παραθέσει· διὸ εἴποι τις αὐτὸν κατακεχρῆσθαι
                     εὐκαίρως καὶ ὠφελίμως καὶ εὐρύθμως τῇ μαρτυρίᾳ.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Ἐν τῷ ἡλίῳ ἔθετο τὸ σκήνωμα αὐτοῦ· </l>
                     <l> καὶ αὐτὸς ὡς νυμφίος ἐκπορευόμενος ἐκ παστοῦ αὐτοῦ, </l>
                     <l> ἀγαλλιάσεται ὡς γίγας δραμεῖν ὁδὸν αὐτοῦ. </l>
                     <l> ἀπ’ ἄκρου τοῦ οὐρανοῦ ἡ ἔξοδος αὐτοῦ, </l>
                     <l> καὶ τὸ κατάντημα αὐτοῦ ἕως ἄκρου τοῦ οὐρανοῦ, </l>
                     <l> καὶ οὐκ ἔστιν ὃς ἀποκρυβήσεται τὴν θέρμην αὐτοῦ. </l>
                     <ref decls="#biblical" cRef="LXX:Ps:18:5c-7"/>
                  </quote>
                  <p>Πρὸς τοῖς εἰρημένοις τῆς τοῦ θεοῦ δοξολογίας διδάσκαλος καθέστηκεν ὁ ἥλιος, οἷα
                     δεσπότου καὶ μεγάλου βασιλέως νόμον ἀπαράβατον τηρῶν. οὐ γάρ ποτε ἄλλην
                     τρέπεσθαι παρὰ τὴν ὁρισθεῖσαν αὐτῷ πορείαν τολμᾷ οὐδ’ ὑπερβαίνει τοὺς ὅρους τῆς
                     κατ’ οὐρανὸν διατάξεως· ἀλλ’ ἐκπορεύεται μὲν ὄρθριος, ὥσπερ ἐξ ἀδύτου καὶ
                     ἀβάτου νυμφῶνος προϊών, ὡραϊσμένος δὲ οἷα νυμφίος καὶ τῷ τοῦ φωτὸς ἠγλαϊσμένος
                     ἄνθει· ἐπειδὰν τὸν ὁρίζοντα τὸν ἀνατολικὸν ὑπερβῇ, τὸν σύμπαντα διιππεύει
                     κόσμον ἀκοπιάστως τὸν οἰκεῖον ἐξανύων δρόμον. κυκλοῖ δὲ κυκλῶν οἷά τις γίγας
                     ἰσχυρὸς τὴν ἀλκὴν καὶ ἄμαχος, ὥσπερ ἐκ νύσσης ἀρξάμενος ἀπ’ ἄκρου κέντρου τοῦ
                     κατὰ ἀνατολὰς ὁρίζοντος διατρέχων νυχθημέρῳ ἑνὶ τὸν σύμπαντα κόσμον ὡς μηδένα
                     ἀνεπαίσθητον εἶναι θέρμης. ταῦτα δὲ ἐνεργεῖ δουλεύων τῷ τοῦ πεποιηκότος αὐτὸν
                     νεύματι καὶ τεθεικότος ἐν τῷ στερεώματι. διὸ εἴρηται· <quote type="lemma">ἐν τῷ
                        ἡλίῳ ἔθετο τὸ σκήνωμα αὐτοῦ</quote>. ὅπερ σαφῶς εἰρημένον λευκότερον
                     ἡρμήνευσαν οἱ λοιποί· ὁ μὲν Ἀκύλας εἰπών·τῷ ἡλίῳ ἔθετο σκήνωμα ἐν αὐτοῖς· ὁ δὲ
                     Σύμμαχος· τῷ ἡλίῳ ἔταξε σκηνὴν ἐν αὐτοῖς· ὁ δὲ Θεοδοτίων· τῷ ἡλίῳ ἔθετο σκήνωμα
                     ἐν αὐτοῖς· ὁμοίως δὲ καὶ ἡ πέμπτη ἔκδοσις ἐξέδωκεν. ἐν γὰρ τοῖς προλεχθεῖσιν
                     οὐρανοῖς καὶ ἐν τῷ ἀποδοθέντι στερεώματι τὸ τοῦ ἡλίου σκήνωμα καὶ τὸ οἰκητήριον
                     τέθειται ὁ θεὸς κατὰ τὸ λελεγμένον παρὰ Μωϋσεῖ· <quote type="lemma">καὶ
                        ἐποίησεν ὁ θεὸς τοὺς δύο φωστῆρας τοὺς μεγάλους· τὸν φωστῆρα τὸν μέγαν εἰς
                        ἀρχὰς τῆς ἡμέρας, καὶ τὸν φωστῆρα τὸν ἐλάσσω εἰς ἀρχὰς τῆς νυκτὸς καὶ τοὺς
                        ἀστέρας. καὶ ἔθετο αὐτοὺς ἐν τῷ στερεώματι τοῦ οὐρανοῦ, ὥστε φαίνειν ἐπὶ τῆς
                        γῆς</quote>· διὰ τούτων δεικνὺς ὁ ἥλιος καὶ μονονουχὶ βοῶν, μὴ αὐτὸς εἶναι
                     ἑαυτοῦ κύριος μηδ’ ἐλεύθερος τυγχάνειν, γνωρίζειν δὲ τὸν καὶ ἑαυτοῦ καὶ πάντων
                     δεσπότην. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Ὁ νόμος κυρίου ἄμωμος ἐπιστρέφων ψυχάς· </l>
                     <l> ἡ μαρτυρία κυρίου πιστὴ σοφίζουσα νήπια· </l>
                     <l> τὰ δικαιώματα κυρίου εὐθεῖα εὐφραίνοντα καρδίαν· </l>
                     <l> ἡ ἐντολὴ κυρίου τηλαυγὴς φωτίζουσα ὀφθαλμούς· </l>
                     <l> ὁ φόβος κυρίου ἁγνὸς διαμένων εἰς αἰῶνα αἰῶνος· </l>
                     <l> τὰ κρίματα κυρίου ἀληθινὰ δεδικαιωμένα ἐπὶ τὸ αὐτό. </l>
                     <ref decls="#biblical" cRef="LXX:Ps:18:8-10"/>
                  </quote>
                  <p>Ταῦτα δὲ πάντα περιείληφεν ὁ τοῦ θεοῦ νόμος ὑπὲρ ἐπιστροφῆς τῆς ψυχῆς.
                     μαρτυρίας γὰρ πρῶτον περιέχει καὶ δικαιώματα καὶ ἐντολάς. ἔπειτα τούτοις ἅπασιν
                     ἐπήρτησεν, ὥσπερ βακτηρίαν ἐπιστρεπτικήν, τὸν φόβον, καὶ ἐπὶ πᾶσιν ὥσπερ
                     κορωνίδα τὰ κρίματα ἐπέθηκε τοῦ θεοῦ. ἑκάστῳ δὲ τῶν εἰρημένων ἰδίωμα συνῆψε· τῷ
                     μὲν κατὰ πάντα γενικῷ ὠνομασμένῳ νόμῳ τὴν τῆς ψυχῆς ἐπιστροφήν· ὅπως δὲ
                     ἐπιστρέφει ψυχὴ διὰ τῶν ἑξῆς παρίστησι μαρτυρίαν πιστὴν εἰπών, δι’ ἧς <quote type="lemma">σοφίζεται</quote> ὁ ἐν Χριστῷ <quote type="lemma">νήπιος·</quote> ἔπειτα<quote type="lemma"> δικαιώματα κυρίου</quote> καὶ
                     τούτων ἰδίωμα προσθεὶς τὸ εἶναι αὐτὰ <quote type="lemma">εὐθέα</quote> καρπόν
                     τε τοῖς μεταλαμβάνουσι παρέχοντα τὴν εὐφροσύνην. καὶ ἐπὶ τούτοις ἐντολὴν
                     κυρίου, ἧς καὶ αὐτῆς τὸ ἰδίωμα παρέστησεν <quote type="lemma">τηλαυγῆ</quote>
                     φήσας αὐτὴν καὶ τῶν <quote type="lemma">ὀφθαλμῶν</quote> τῆς ψυχῆς <quote type="lemma">φωτιστικήν</quote>. τῷ δὲ <quote type="lemma">φόβῳ τοῦ
                        κυρίου</quote> συνῆψεν τὴν <quote type="lemma">ἁγνείαν</quote>, καὶ τῇ
                        <quote type="lemma">ἁγνείᾳ</quote> τὴν διαρκῆ καὶ αἰώνιον ζωήν. καὶ ἐπὶ πᾶσι
                     καὶ μετὰ πάντα προσέθηκεν <quote type="lemma">τὴν τοῦ θεοῦ κρίσιν</quote>,
                     συνῆψέ τε αὐτῇ τὴν <quote type="lemma">ἀλήθειαν</quote> καὶ τὴν <quote type="lemma">δικαιοσύνην</quote>.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Καὶ ἀπὸ ἀλλοτρίων φεῖσαι τῷ δούλῳ σου· </l>
                     <l> ἐὰν μή μου κατακυριεύσωσιν, τότε ἄμωμος ἔσομαι </l>
                     <l> καὶ καθαρισθήσομαι ἀπὸ ἁμαρτίας μεγάλης. </l>
                     <ref decls="#biblical" cRef="LXX:Ps:18:14"/>
                  </quote>
                  <p>Ἀντὶ δὲ τοῦ <quote type="lemma">ἀπὸ ἀλλοτρίων φεῖσαι τῷ δούλῳ σου</quote>, ὁ
                     Ἀκύλας ἐξέδωκε· καί γε ἀπὸ ὑπερηφάνων συντήρησον τὸν δοῦλόν σου. σφόδρα
                     ἀναγκαίως καὶ ταύτην ἐκπέμπων τὴν εὐχήν, ὡς ἂν ῥυσθείη ἀπὸ ὑπερηφανίας. ἐπειδὴ
                     γὰρ τοῖς κατορθοῦσι παρέπεταί τις λογισμὸς πολλάκις ὑπερήφανος ἐπαιρομένης καὶ
                     χαυνουμένης τῆς ψυχῆς, ἐφ’ οἷς ἑαυτῇ συνοῖδεν ἀγαθοῖς· εἶτα τῷ τῆς ὑπερηφανίας
                     περιπεσοῦσα κακῷ, ἄλλῳ τρόπῳ τραχηλίζεται καὶ καταπίπτει ὡς διὰ τοῦτο φάσκειν
                     τὸν ἀπόστολον· <quote type="lemma">ἵνα μὴ τυφωθεὶς εἰς κρῖμα ἐμπέσῃ τοῦ
                        διαβόλου</quote>· ἀναγκαίως προειπών· <quote type="lemma">καὶ γὰρ ὁ δοῦλός
                        σου φυλάσσει αὐτὰ </quote> καὶ φύλακα τῶν τοῦ θεοῦ ἐντολῶν ἑαυτὸν εἰπὼν
                     ἱκετεύει ῥυσθῆναι ἀπὸ ὑπερηφανίας, καὶ ἐπιλέγει· <quote type="lemma">ἐὰν μή μου
                        κατακυριεύσωσι, τότε ἄμωμος ἔσομαι, καὶ τότε καθαρισθήσομαι ἀπὸ ἁμαρτίας
                        μεγάλης</quote>. τέως μὲν γὰρ ἐπὶ τοῦ παρόντος εἰ καὶ φύλακα ἐμαυτὸν εἴρηκα
                     τῶν τοῦ θεοῦ παραγγελμάτων, ἀλλ’ ἐπεὶ οὐδέπω συνοῖδα ἐμαυτῷ κεκαθαρισμένῳ ἐκ
                     τῶν κρυφίων μου, ἔτι δ’ ἀγωνιῶ καὶ πεφρόντικα, ὡς ἂν ῥυσθείην ἀπὸ ὑπερηφανίας,
                     εἰκότως φημί, ἅτε μηδέπω τὸ τέλειον καθορθώσας. τότε ἀκριβῶς γνώσομαι ἐμαυτὸν
                     ἄμωμον, καὶ τότε ἀπὸ μεγάλης καθαρισθήσομαι ἁμαρτίας, ἐπειδὰν μήτε τὰ κρύφιά
                     μου κατακυριεύσωσι μήτε λογισμὸς ὑπερήφανος καταδουλώσει με, ἢ πονηροὶ
                     δαίμονες.</p>
               </div>
            </div>
            <div type="textpart" subtype="commentary" n="Ps_19">
               <div type="textpart" subtype="fragment" n="1">
                  <quote type="lemma">
                     <l> Ἐπακούσαι σου κύριος ἐν ἡμέρᾳ θλίψεως, </l>
                     <l> ὑπερασπίσαι σου τὸ ὄνομα τοῦ θεοῦ Ἰακώβ. </l>
                     <ref decls="#biblical" cRef="LXX:Ps:19:2"/>
                  </quote>
                  <p>Ἔστι μὲν τῷ Δαυῒδ ἀνακείμενος ὁ ψαλμὸς κατὰ τὴν προγραφήν. ἐπίστησον δέ, μήποτε
                     ὡς πρὸς τὴν ἱστορίαν εὐχή τις ἦν αὐτὴ συνεργὸς ταῖς τοῦ Δαυῒδ ἱκετηρίαις
                     δεομένου τε καὶ ἀντιβολοῦντος διὰ προσευχῆς τυχεῖν θεοῦ σωτῆρος πρὸς ἐχθροὺς
                     καὶ πολεμίους παραταττομένου. εἰκὸς γὰρ ἦν αὐτῷ ταῦτα πράττοντι χορὸν ἁγίων
                     ἀγγέλων ἢ καὶ θεοφιλῶν ἀνδρῶν, αὐτῶν δὴ τῶν ἱερῶν καὶ λειτουργῶν τοῦ θεοῦ, τὰ
                     προκείμενα πάντα συνεύχεσθαι αὐτῷ καὶ λέγειν· <quote type="lemma">ἐπακούσαι σου
                        κύριος ἐν ἡμέρᾳ θλίψεως</quote>, καὶ τὰ ἑξῆς· τό τε δὲ <quote type="lemma">καὶ παρασταίη σοι τὸ ὄνομα τοῦ θεοῦ Ἰακώβ</quote>. ἀπαρκεῖ γὰρ αὐτὴ ἡ
                     ἐπίκλησις καὶ ἡ προσηγορία πρὸς ἄμυναν παντὸς ἐναντίου. ταῦτα δὲ οὐ μόνῳ τῷ
                     Δαυιδ, ἀλλὰ καὶ παντὶ τῷ καθ’ ὁμοίωσιν ἐκείνου τὰς δι’ εὐχῶν ἀναπέμποντι τῷ θεῷ
                     νοερὰς καὶ καθαρὰς θυσίας, δυνάμεις ἁγίας καὶ ἀγγέλων ἱερῶν χορούς, εἰκὸς ἂν
                     εἴη συνεύχεσθαι καὶ ἐπεύχεσθαι.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Δῴη σοι κατὰ τὴν καρδίαν σου </l>
                     <l> καὶ πᾶσαν τὴν βουλήν σου πληρώσαι. </l>
                     <l> ἀγαλλιασόμεθα ἐν τῷ σωτηρίῳ σου </l>
                     <l> καὶ ἐν τῷ ὀνόματι θεοῦ ἡμῶν μεγαλυνθησόμεθα. </l>
                     <l> πληρώσαι κύριος πάντα τὰ αἰτήματά σου. </l>
                     <ref decls="#biblical" cRef="LXX:Ps:19:5-6"/>
                  </quote>
                  <p>Ἀπὸ τοῦ διαψάλματος προφητεύουσιν αὐτῷ οἱ πρότερον ἐπευξάμενοι, καὶ
                     προαναφωνοῦσιν τὰ μέλλοντα εὐαγγελιζόμενοι. τίνα δὲ ταῦτα; αὐτός, φασίν, οὗτος,
                     ᾧ τὰς λογικὰς θυσίας προσανήνεγκαν, δώσει σοι πάντα ὅσα κατὰ διάνοιαν ᾐτήσω,
                     ἐφαμίλλως τῇ καρδίᾳ σου παρασχόμενός σοι τὰς ἐξ αὐτοῦ εὐεργεσίας. εὖ δὲ ἴσθι,
                        ὅτι<quote type="lemma"> καὶ τὴν βουλὴν σου πᾶσαν πληρώσειεν</quote> ὁ αὐτός,
                     ἐπεὶ οὐκ ἀλλότρια αὐτοῦ τυγχάνει τὰ βεβουλευμένα σοι, τοιαῦτα δὲ ἔσται τὰ περὶ
                     σὲ χρηστὰ καὶ ἀγαθὰ τέλη ὡς καὶ ἡμᾶς τοὺς ἔμπροσθεν συνευξαμένους σοι καὶ
                     ἀπευξαμένους συναπολαβεῖν τῶν ἀγαθῶν· <quote type="lemma">ἀγαλλιασόμεθα</quote>
                     γοῦν <quote type="lemma">ἐπὶ τῷ σωτηρίῳ τῷ σῷ·</quote> μεμαθήκαμεν γὰρ καὶ
                     ἔγνωμεν ἐκ τῆς τοῦ ἁγίου πνεύματος ὑποβολῆς, ὡς προελεύσεται ἐκ σοῦ τοῦ Δαυὶδ
                     γέννημα πάντων ἀνθρώπων σωτήριον. ἐφ’ ᾧ ἡμεῖς οἱ νῦν καὶ ταῦτα λέγοντες <quote type="lemma">ἀγαλλιασόμεθα</quote> τότε τοῦ σωτηρίου ἐπιφανέντος· οὐ σὺ
                     μόνος, ἀλλὰ καὶ ἡμεῖς ἅμα σοὶ <quote type="lemma">μεγαλυνθησόμεθα ἐν τῷ ὀνόματι
                        τοῦ θεοῦ ἡμῶν</quote>, ἐπεὶ δὲ καὶ τὰ αἰτήματά σου θεοῦ ἄξια τυγχάνει.
                     θάρσει καὶ πέπεισο ἀκριβῶς, ὅτι καὶ ταῦτα πάντα ἐπινεύσας ταῖς σαῖς εὐχαῖς
                     δωρήσεταί σοι ὁ θεός, <quote type="lemma">καὶ πληρώσει πάντα τὰ αἰτήματά
                        σου</quote>.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Ἐν δυναστείαις σωτηρία τῆς δεξιᾶς αὐτοῦ. </l>
                     <l> οὗτοι ἐν ἅρμασιν καὶ οὗτοι ἐν ἵπποις, </l>
                     <l> ἡμεῖς δὲ ἐν ὀνόματι κυρίου θεοῦ ἡμῶν μεγαλυνθησόμεθα. </l>
                     <l> αὐτοὶ συνεποδίσθησαν καὶ ἔπεσαν, </l>
                     <l> ἡμεῖς δὲ ἀνέστημεν καὶ ἀνωρθώθημεν. </l>
                     <l> κύριε, σῶσον τὸν βασιλέα σου καὶ ἐπάκουσον ἡμῶν, ἐν ᾗ ἂν ἡμέρᾳ
                        ἐπικαλεσόμεθά σε. </l>
                     <ref decls="#biblical" cRef="LXX:Ps:19:7c-10"/>
                  </quote>
                  <p>
                     <quote type="lemma">Δεξιὰ</quote> δὲ χεὶρ καὶ πᾶσαι αἱ σωτήριοι καὶ δεξιαὶ
                     πράξεις ἐν δυναστείαις. δυνάμεσι γὰρ καὶ σημείοις καὶ τέρασι τὰς εἰς ἀνθρώπους
                     ποιήσεται εὐεργεσίας. <quote type="lemma">οὗτοι ἐν ἅρμασιν καὶ οὗτοι ἐν ἵπποις,
                        ἡμεῖς δὲ ἐν ὀνόματι κυρίου θεοῦ ἡμῶν</quote> ἐπικαλεσόμεθα.<quote type="lemma"> αὐτοὶ συνεποδίσθησαν καὶ ἔπεσαν· ἡμεῖς δὲ ἀνέστημεν καὶ
                        ἀνωρθώθημεν. σῶσον, κύριε, τὸν βασιλέα καὶ ἐπάκουσον ἡμῶν ἐν ᾗ ἂν ἡμέρᾳ
                        ἐπικαλεσόμεθά σε.</quote> ἀλλὰ γὰρ ἡ πεῖρα τῶν πραγμάτων γένοιτ’ ἂν ἔλεγχος
                     τοῦ κρείττονος. οἱ μὲν γὰρ σοὶ ἐχθροὶ <quote type="lemma">ἐφ’ ἵπποις καὶ ἅρμασι
                     </quote>πεποιθότες <quote type="lemma">συμποδισθέντες</quote> πεσοῦνται ὁμοίως
                     τῷ Φαραὼ ἐπὶ τῆς Ἐρυθρᾶς θαλάττης καταποντωθέντι· ἡμεῖς δὲ οἱ τῷ ὀνόματι κυρίου
                     τοῦ θεοῦ ἡμῶν ὡπλισμένοι καὶ σοὶ τῷ τὰς θυσίας ἀναπέμποντι ταῖς εὐχαῖς
                     συναγωνιζόμενοι ἀναστησόμεθα καὶ <quote type="lemma">ἀνορθωθησόμεθα</quote> σοῦ
                     τὰς κατὰ τῶν ἐχθρῶν νίκας ἀραμένου. ἀλλὰ ταῦτα μὲν ἔσται, φασὶ, καὶ νῦν κατὰ
                     τὸν καιρὸν τῆς τοῦ ἀποδοθέντος σωτηρίου ἐπιφανείας. τότε γὰρ μάλιστα πᾶσαι αἱ
                     ἀντικείμεναι δυνάμεις καὶ οἱ ἀφανεῖς καὶ ἀόρατοι τοῦ θεοῦ πολέμιοι, δι’ αὐτοῦ
                     τοῦ σωτηρίου τροπούμενοι, πεσοῦνται. πάντες δὲ οἱ τὸ σωτήριον παραδεξάμενοι τοῦ
                     πάλαι αὐτῶν πτώματος διαναστήσονται. διὸ περὶ αὐτοῦ Συμεὼν ἔλεγεν· <quote type="lemma">ἰδοὺ οὗτος κεῖται εἰς πτῶσιν καὶ ἀνάστασιν πολλῶν</quote>·
                     πτῶσιν μὲν δηλαδὴ τῶν ἐχθρῶν αὐτοῦ καὶ τῶν πολεμίων· ἀνάστασιν δὲ τῶν πάλαι
                     πεπτωκότων, δι’ αὐτοῦ δὲ ἐγηγερμένων. καὶ ταῦτα μὲν τότε γενήσεται· νῦν δέ,
                     κύριε, <quote type="lemma">σῶζε ἡμῖν τὸν βασιλέα Δαυιδ καὶ ἐν παντὶ τῷ ὄντι
                        καιρῷ, καὶ ἐν ᾗ ἂν ἡμέρᾳ ἐπικαλεσώμεθά σε</quote>. </p>
               </div>
            </div>
            <div type="textpart" subtype="commentary" n="Ps_20">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος· ψαλμὸς τῷ Δαυιδ. </l>
                     <ref decls="#biblical" cRef="LXX:Ps:20:1"/>
                  </quote>
                  <p>Εἰς αἴσιον τέλος καὶ ὁ παρὼν ψαλμὸς ἀναπέμπων τὰ ἐν αὐτῷ λελεγμένα
                        ἐπιγέγραπται<quote type="lemma"> εἰς τὸ τέλος</quote>· ἀλλὰ καὶ ἐπινίκιός
                     ἐστιν ᾠδὴ κατὰ τὸν Σύμμαχον· ἢ καὶ τῷ νικοποιῷ μελῴδημα περιέχει κατὰ τὸν
                     Ἀκύλαν· διὸ καὶ τῶν ἐχθρῶν καὶ τῶν πολεμίων τοῦ θεοῦ τὸν ὄλεθρον
                     διεξέρχεται.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Κύριε, ἐν τῇ δυνάμει σου εὐφρανθήσεται ὁ βασιλεύς. </l>
                     <ref decls="#biblical" cRef="LXX:Ps:20:2a"/>
                  </quote>
                  <p>Οἶμαι καὶ ταῦτα λέγεσθαι τὰ προκείμενα ἐκ τῶν καὶ τὰ πρὸ τούτου τῷ Δαυῒδ
                     ἐπευξαμένων. μαθὼν γοῦν νῦν ὁ Δαυῒδ ἀπὸ τῶν πρὸς αὐτὸν γενομένων χρησμῶν τὰ
                     περὶ τοῦ ἐκ σπέρματος αὐτοῦ προελευσομένου σωτηρίου καὶ τῆς ἐν τῷ σωτηρίῳ
                     δυνάμεως ἐπὶ τούτοις εὐφρανθήσεται καὶ ἀγαλλιάσεται σφόδρα. καὶ τούτοις γε
                     θαρσῶν τῶν τε ἐχθρῶν διὰ τούτων περιγενόμενος σοὶ τῷ νικοποιῷ θεῷ τὰ βραβεῖα
                     τῆς νίκης ἀνατίθησι. χαίρει τε καὶ ὑπερβαλλόντως ἀγάλλεται τῆς τῶν ἐχθρῶν
                     ἐπιβουλῆς ὑπὸ σοῦ διασωζόμενος· καὶ οὐχ οὕτως ἐπὶ τῆς ἑαυτοῦ σωτηρίᾳ ἀγαλλιᾷ,
                     ὅσον ὅτι παρὰ σοῦ τὸ σωτήριον αὐτοῦ προσγίνεται. καὶ γὰρ ἐπιθυμήσας τὸ παρὰ σοῦ
                     σωτήριον καὶ περὶ τούτου τοῖς χείλεσιν ἑαυτοῦ ἐν ταῖς πρὸς τὸν θεὸν εὐχαῖς
                     ἱκετηρίαν ἀναπέμψας, οὐκ ἐκπεσεῖται τῆς ἐλπίδος οὐδὲ στερηθήσεται τοῦ
                     αἰτήματος, ἀλλὰ κατ’ εὐχὰς παρέξει τευξόμενος τῆς ἐπιθυμίας.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Καὶ ἐπὶ τῷ σωτηρίῳ σου ἀγαλλιάσεται σφόδρα. </l>
                     <ref decls="#biblical" cRef="LXX:Ps:20:2b"/>
                  </quote>
                  <p>Εἰς τὸν Δαυὶδ ἐξείληφεν τὰ προκείμενα. εὐφραίνει γὰρ αὐτόν, φησίν, ὁ θεὸς ἐν
                     χαρᾷ, ἐπειδὰν πρόσωπον πρὸς πρόσωπον τῆς αὐτοῦ δόξης ἐπόπτην αὐτὸν
                     καταστήσηται. διό φησιν ὁ Σύμμαχος· χαροποιήσεις αὐτὸν ἐν εὐφροσύνῃ παρὰ τοῦ
                     προσώπου σου. τῷ γὰρ καιρῷ τοῦ δικαιωτηρίου, ἐπειδὰν τὸ πρόσωπον τοῦ μεγάλου
                     βασιλέως μέσος ἑστὼς ὁ Δαυῒδ τῶν σωζομένων θεάσοιτο καὶ τῷ τιμίῳ λίθῳ τὴν
                     κεφαλὴν ἐστεμμένος δόξῃ τε καὶ μεγαλοπρεπείᾳ κεκοσμημένος ἐνθέου χαρᾶς καὶ
                     οὐρανίου εὐφροσύνης πληρωθήσεται.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Μεγάλη ἡ δόξα αὐτοῦ ἐν τῷ σωτηρίῳ σου, </l>
                     <l> δόξαν καὶ μεγαλοπρέπειαν ἐπιθήσεις ἐπ’ αὐτόν· </l>
                     <l> ὅτι δώσεις αὐτῷ εὐλογίαν εἰς αἰῶνα αιῶνος, </l>
                     <l> εὐρφρανεῖς αὐτὸν ἐν χαρᾷ μετὰ τοῦ προσώπου σου. </l>
                     <ref decls="#biblical" cRef="LXX:Ps:20:6-7"/>
                  </quote>
                  <p>Τὰς προλεχθείσας ἐπαγγελίας θεσπίσας ὁ λόγος τῷ Δαυῒδ ἀκολούθως τὴν αἰτίαν
                     διδάσκει, δι’ ἣν τῶν τοσούτων τεύξεται. τίς δὲ ἦν ἡ αἰτία ἀλλ’ ἐλπὶς ἡ ἐπὶ τὸν
                     κύριον, δι’ ἣν ἐλέου τυχὼν τῆς παρὰ θεοῦ τοῦ ὑψίστου ἐλπίδος οὐκ ἀποπεσεῖται
                     οὐδὲ σαλευθήσεται τῆς ἐρρωμένης ταύτης στάσεως; <quote type="lemma">ἡ γὰρ ἐλπὶς
                        οὐ καταισχύνει</quote>. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Εὑρεθείη ἡ χείρ σου πᾶσιν τοῖς ἐχθροῖς σου, </l>
                     <l> ἡ δεξιά σου εὕροι πάντας τοὺς μισοῦντάς σε. </l>
                     <l> θήσεις αὐτοὺς ὡς κλίβανον πυρὸς εἰς καιρὸν τοῦ προσώπου σου· </l>
                     <l> κύριος ἐν ὀργῇ αὐτοῦ συνταράξει αὐτούς, </l>
                     <l> καὶ καταφάγεται αὐτοὺς πῦρ. </l>
                     <ref decls="#biblical" cRef="LXX:Ps:20:9-10"/>
                  </quote>
                  <p>Λέγεται ταῦτα πρὸς τὸν θεὸν ὑπὸ τῶν τὴν εὐχὴν ἀναπεμπόντων, οἳ καὶ φασίν· εἰ
                     καὶ τὰ μάλιστα οἱ ἑαυτοὺς ἐχθροὺς σοὶ τῷ θεῷ καταστήσαντες, τὰς ἀνακειμένας σοι
                     ψυχὰς καὶ τοὺς ἁγίους πάντας τούς σοι προσῳκειωμένους ἐκπολεμοῦντες οὐ
                     παύονται· ἀλλ’ οὐ διαφεύξονται τὴν ἄφυκτόν σου χεῖρα καὶ τὴν ἀήττητόν σου
                     δύναμιν. τέως μὲν γὰρ εἰς ὅσον γυμνάζειν τοὺς σοὺς οἰκείους ὥσπερ ἀθλητὰς
                     ἐπετράπησαν οἱ ἐχθροί σου ἐπαίρονται· πλὴν πρὸς ὀλίγον ἐπαρθέντας αὐτοὺς οὐκ
                     εἰς μακρὰν ἡ σὴ χεὶρ καταλήψεται, καὶ ἡ σὴ δεξιὰ φεύγοντας θηρεύσει. τί δὲ
                     ποιήσει καταλαβοῦσα;<quote type="lemma"> θήσεις αὐτοὺς ὡς κλίβανον πυρὸς εἰς
                        καιρὸν τοῦ προσώπου σου</quote>. ἐν τῷ <quote type="lemma">καιρῷ</quote> γὰρ
                     τῆς ἐπιλάμψεως <quote type="lemma">τοῦ προσώπου σου</quote>, ἐν ᾧ τὴν σαυτοῦ
                     δείξεις βασιλείαν αὐτοὺς ἑαυτοῖς τὸ τῆς κακίας πῦρ συνάξαντας, τὴν καθ’ ἑαυτῶν
                     κόλασιν ἐξάψαι ποιήσεις· ὅπως αὐτοὶ ἑαυτοῖς <quote type="lemma">κλίβανος
                        πυρὸς</quote> γένοιντο. ὁποῖα πάσχουσιν οἱ ἐν ταῖς νόσοις τὸ σῶμα
                     πυρέττοντες· μηδενὸς γὰρ ἔξωθεν ὑποκαίοντος, ἔνδον τὸ <quote type="lemma">πῦρ</quote> ἐξ ἑαυτῶν ἐπάγονται. οὕτως οὖν καὶ<quote type="lemma"> τοὺς
                        ἐχθρούς σου</quote> καὶ <quote type="lemma">τοὺς μισοῦντάς σε</quote>, φησί,
                        <quote type="lemma">θήσεις ὡς κλίβανον πυρός</quote>. διὸ λεχθήσεται πρὸς
                     αὐτούς· <quote type="lemma">πορεύεσθε τῷ φωτὶ τοῦ πυρὸς ὑμῶν, καὶ τῇ φλογὶ ᾗ
                        ἐξεκαύσατε</quote>. </p>
               </div>
               <div type="textpart" subtype="fragment" n="6">
                  <quote type="lemma">
                     <l> Τὸν καρπὸν αὐτὸν ἀπὸ γῆς ἀπολεῖς </l>
                     <l> καὶ σπέρμα αὐτῶν ἀπὸ υἱῶν ἀνθρώπων, </l>
                     <l> ὅτι ἔκλιναν εἰς σὲ κακά, </l>
                     <l> διελογίσαντο βουλήν, ἣν οὐ μὴ δύνωνται στῆσαι. </l>
                     <l> ὅτι θήσεις αὐτοὺς νῶτον· </l>
                     <l> ἐν τοῖς περιλοίποις σου ἑτοιμάσεις τὸ πρόσωπον αὐτῶν. </l>
                     <ref decls="#biblical" cRef="LXX:Ps:20:11-13"/>
                  </quote>
                  <p>Ἡ εἰρημένη ἐκδοχὴ οὐ πάντως ἀληθής· διαδοχαὶ γὰρ γεγόνασι μυρίων ἀσεβῶν καὶ
                     ἀθέων ἀνδρῶν· πολλάκις δὲ καὶ πονηρῶν πατέρων υἱοὶ θεοσεβεῖς καὶ θεοφιλεῖς
                     ἀπεφάνθησαν. σπέρμα δὲ τῶν ἀθέων καὶ καρπὸς τῶν ἀσεβῶν, οἱ λόγοι αὐτῶν καὶ αἱ
                     διδασκαλίαι καὶ τὰ ἄθεα δόγματα μετὰ τὴν τελευτὴν αὐτῶν ἐν ἀνθρώποις
                     ἀποφανθέντα τυγχάνει. ἃ δὴ ὡς ἀγαθὸς ὁ Θεὸς ἀπωλείᾳ καὶ ἀφανισμῷ παραδίδωσιν,
                     ἵνα μήτε καρπὸς τῶν ἀσεβῶν μήτε σπέρμα αὐτῶν περιλείπηται.<quote type="lemma">
                        ὅτι ἔκλιναν εἰς σὲ κακὰ, διελογίσαντο βουλάς, ἃς οὐ μὴ δύνωνται
                        στῆσαι,</quote> ὅτι θήσεις αὐτοὺς νῶτον ἐν τοῖς περιλοίποις σου ἑτοιμάσεις
                     τὸ πρόσωπον αὐτῶν. πάλιν παρατίθησι τὴν αἰτίαν, δι’ ἣν ταῦτα πείσονται λέγων·
                        <quote type="lemma">ὅτι ἔκλιναν εἰς σὲ κακά</quote>. ἀντὶ δὲ τοῦ <quote type="lemma">ἔκλιναν</quote> ὁ Σύμμαχος· ὅτι συνέφραξαν κατὰ σοῦ εἰς κακόν.
                     εἰ γὰρ καὶ ἀνθρώπους ἐδόκουν πολεμεῖν, ἀλλ’ ἐπεὶ μὴ δι’ εὔλογον αἰτίαν μηδὲ διά
                     τινα πρᾶξιν ἄτοπον ἐκείνοις ἐπεβούλευον, διὰ δὲ μόνην τὴν εἰς σὲ εὐσέβειαν·
                     εἰκότως εἴποι ἄν τις αὐτοὺς σοὶ τῷ θεῷ ἐπιβεβουλευκέναι καὶ πάσας τὰς μηχανάς,
                     ἃς ἐβουλεύσαντο, κατὰ τῶν σῶν ὁσίων κατὰ σοῦ τοῦ θεοῦ μεμηχανῆσθαι. διὸ δὴ τὰ
                     προλεχθέντα αὐτοὺς καταλήψεται οὐδὲ τὰς σὰς διαδράναι δυνήσονται χεῖρας. οἱ μὲν
                     γὰρ ἐμηχανῶντο καὶ πάντα ἔπραττον ἀθέῳ φρονήματι κατὰ σοῦ τοῦ θεοῦ
                     βουλευόμενοι· σὺ δὲ αὐτοὺς ἐπιστρόφους ἐποίεις καὶ φυγάδας ὡς τὰ νῶτα
                     παραχωρεῖν ἐλαυνομένους ὑπὸ τῆς σῆς ὀργῆς. </p>
               </div>
            </div>
            <div type="textpart" subtype="commentary" n="Ps_21">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος, ὑπὲρ τῆς ἀντιλήψεως τῆς ἑωθινῆς· </l>
                     <l> ψαλμὸς τῷ Δαυιδ. </l>
                     <ref decls="#biblical" cRef="LXX:Ps:21:1"/>
                  </quote>
                  <p>Ἡ τοῦ ψαλμοῦ προγραφὴ πᾶσαν τὴν ὑπόθεσιν τῶν ἐν αὐτῷ φερομένων ἐν τῷ καιρῷ τῆς
                     ἐκ νεκρῶν ἀναστάσεως τοῦ σωτῆρος ἡμῶν ἀνατίθησιν. διὸ ἐπιγράφει· <quote type="lemma">περὶ τῆς ἀντιλήψεως τῆς ἑωθινῆς</quote>. ὁποῖα δὲ ἦν τὰ <quote type="lemma">τῆς ἑωθινῆς ἀντιλήψεως</quote>, αὖθις οἱ εὐαγγελισταὶ
                     παραστήσουσιν· ὁ μὲν Λουκᾶς ὧδε γράφων· <quote type="lemma">τῇ δὲ μιᾷ τῶν
                        σαββάτων ὄρθρου βαθέως ἐπὶ τὸ μνῆμα ἦλθον γυναῖκες φέρουσαι, ἃ ἡτοίμασαν
                        ἀρώματα. εὗρον δὲ τὸν λίθον ἀποκεκυλισμένον ἀπὸ τοῦ μνημείου. εἰσελθοῦσαι δὲ
                        οὐχ εὗρον τὸ σῶμα τοῦ κυρίου Ἰησοῦ. καὶ ἐγένετο ἐν τῷ διαπορεῖσθαι αὐτὰς
                        περὶ τούτου· καὶ ἰδοὺ ἄνδρες δύο ἐπέστησαν αὐταῖς ἐν ἐσθῆτι ἀστραπτούσῃ, οἳ
                        καὶ εἶπον αὐταῖς· τί ζητεῖτε τὸν ζῶντα μετὰ τῶν νεκρῶν; οὐκ ἔστιν ὧδε, ἀλλ’
                        ἠγέρθη· μνήσθητε, ὡς ἐλάλησεν ὑμῖν ἔτι ὢν ἐν τῇ Γαλιλαίᾳ· </quote> ὁμοίως δὲ
                     καὶ οἱ λοιποὶ εὐαγγελισταὶ εἰρήκασιν. </p>
                  <p>Ὁρᾷς, ὅπως τὰ τῆς <quote type="lemma">ἑωθινῆς ἀντιλήψεως</quote> κατὰ τὸν
                     καιρὸν τῆς ἀναστάσεως τοῦ σωτῆρος ἡμῶν ἐπληροῦτο; διὸ τὴν πᾶσαν οἰκονομίαν τοῦ
                     σωτηρίου πάθους τῇ ἀναστάσει αὐτοῦ τὸ πνεῦμα τὸ ἅγιον ἀνατίθησιν καὶ εἰς αὐτὸ
                     ἐκεῖνο τὸ τέλος τὴν προφητείαν ἀναπέμπει διὰ τῆς λεγούσης προγραφῆς· <quote type="lemma">εἰς τὸ τέλος ὑπὲρ τῆς ἀντιλήψεως τῆς ἑωθινῆς, ψαλμὸς τῷ
                        Δαυΐδ</quote>. καὶ πῶς γὰρ οὐκ ἔμελλεν ψαλμὸς ἔσεσθαι ἡ τὴν ἀνάστασιν τοῦ
                     σωτῆρος ἡμῶν περιέχουσα προφητεία καὶ τῆς ἐκκλησίας αὐτοῦ τὴν σύστασιν καὶ τῶν
                     ἐθνῶν ἁπάντων τὴν κλῆσιν τῆς τε γενεᾶς καὶ τοῦ τεχθησομένου λαοῦ τὴν πρόγνωσιν;
                     ἐπὶ τούτοις γὰρ ὡς ἐπὶ μεγάλοις ἀγαθοῖς συγχαῖρον τὸ πνεῦμα τὸ ἅγιον τὴν
                     ψαλμῳδίαν ποιεῖται.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ὁ θεός ὁ θεός μου, πρόσχες μοι· ἵνα τί ἐγκατέλιπές με; </l>
                     <l> μακρὰν ἀπὸ τῆς σωτηρίας μου οἱ λόγοι τῶν παραπτωμάτων μου. </l>
                     <ref decls="#biblical" cRef="LXX:Ps:21:2"/>
                  </quote>
                  <p>Μὴ προσκειμένου δὲ ἐν τῷ Ἑβραϊκῷ τοῦ <quote type="lemma">πρόσχες μοι</quote>, ὃ
                     δὴ κατὰ μόνους τοὺς Ἑβδομήκοντα προσέκειτο τῷ πρώτῳ στίχῳ, ἀκριβῶς καὶ ὑπὸ τῆς
                     φωνῆς τοῦ σωτῆρος ἡμῶν παραλέλειπται.</p>
               </div>
               <div type="textpart" subtype="fragment" n="3a">
                  <quote type="lemma">
                     <l> Μακρὰν ἀπὸ τῆς σωτηρίας μου οἱ λόγοι τῶν παραπτωμάτων μου. </l>
                     <ref decls="#biblical" cRef="LXX:Ps:21:2b"/>
                  </quote>
                  <p>Καὶ θέα, τίνα τρόπον ἐν πᾶσι τούτοις οὐδαμοῦ <quote type="lemma">παραπτωμάτων</quote> ἐμνημόνευσαν οἱ λοιποὶ ἑρμηνευταί· οὐδὲ γὰρ ἥρμοζε
                        <quote type="lemma">παραπτώματα</quote> ἐφαρμόζειν τῷ τοῦ σωτῆρος ἡμῶν
                     προσώπῳ, <quote type="lemma">ὃς ἁμαρτίαν οὐκ ἐποίησεν οὐδὲ εὑρέθη δόλος ἐν τῷ
                        στόματι αὐτοῦ</quote>. </p>
                  <p>Ὑπέρ τε τῶν κλαυθμῶν καὶ θρήνων ἄξια πραττόντων ἐν τῷ λαῷ, ὑπὲρ δὲ τοῦ
                     ἀποστόλου ἑαυτοῦ Ἰούδα τοῦ ἐξολισθήσαντος καὶ τῆς οἰκείας ἀξίας ἀποπεσόντος,
                     ὀδυρόμενος διετέλει βοῶν· <quote type="lemma">μακρὰν ἀπὸ τῆς σωτηρίας μου οἱ
                        λόγοι</quote> τῶν ὀδυρμῶν<quote type="lemma"> μου</quote>. οἱ γὰρ λόγοι,
                     φησίν, τῶν ἐμῶν τῶν ὑπὲρ τοῦ λαοῦ πάντοτε γινομένων τῆς ἐμῆς σωτηρίας μακρὰν
                     γεγόνασιν οὐδὲν ὀφεληθέντος τοῦ λαοῦ ἀπὸ τῆς ἐξ ἐμοῦ προξενηθείσης αὐτοῖς
                     σωτηρίας.</p>
               </div>
               <div type="textpart" subtype="fragment" n="3b">
                  <quote type="lemma">
                     <ref decls="#biblical" cRef="LXX:Ps:21:2b"/>
                  </quote>
                  <p>Ἀκύλας· ῥήματα βρυχήματός μου· Σύμμαχος· οἱ λόγοι τῶν ὀδυρμῶν μου· ἡ πέμπτη
                     ἔκδοσις· οἱ λόγοι τῆς βοήσεώς μου. ἐπὶ γὰρ τοῦ ἁμαρτήτου λέγειν οὐκ ἦν
                     πλημμελήματα· <quote type="lemma">ἁμαρτίαν γὰρ οὐκ ἐποίησεν οὐδὲ εὑρέθη δόλος
                        ἐν τῷ στόματι αὐτοῦ</quote>. ὠδύρετο δὲ τὸν ἀσεβοῦντα λαὸν καὶ τὸν ἐξ
                     ἀποστόλων Ἰούδαν πεσόντα· οὐδὲν γάρ, φησίν, ὠφελήθησαν ἀπὸ τῆς ἐξ ἐμοῦ
                     σωτηρίας.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Ὁ θεός μου, κεκράξομαι ἡμέρας πρὸς σέ, καὶ οὐκ εἰσακούσῃ, </l>
                     <l> καὶ νυκτός, καὶ οὐκ εἰς ἄνοιαν ἐμοί. </l>
                     <ref decls="#biblical" cRef="LXX:Ps:21:3"/>
                  </quote>
                  <p>Ταῦτα δὲ περὶ ἡμῶν ἐξομολογούμενος ὁ σωτὴρ λέγει· οὕτω δέ μου βοῶντος οἶδα, ὅτι
                     εἰσακούσῃ· μεθ’ ὑποστιγμῆς γὰρ ἀναγνωστέον. καὶ νυκτὸς δὲ κεκράξομαι οὐκ ἀνοίας
                     μοι λογιζομένης, ὅτε τὰ περιεστηκότα ἐστὶν σκυθρωπά. τῶν πολλῶν ἐν ταῖς
                     περιστάσεσι σκοτιζομένων ὡς καὶ αὐτὸ τοῦτο τί δεῖ κράζοντα πρὸς θεὸν λέγειν
                     ἀγνοεῖν· ἐπίσταμαι γὰρ ἐγώ, τίνος ἕνεκα περὶ ἐμὲ νυκτερινὴ κατάστασίς
                     ἐστιν.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Σὺ δὲ ἐν ἁγίοις κατοικεῖς, ὁ ἔπαινος τοῦ Ἰσραήλ. </l>
                     <ref decls="#biblical" cRef="LXX:Ps:21:4"/>
                  </quote>
                  <p>Καὶ μὴν ἐν πᾶσιν τοῖς ἁγίοις σου ἐνοικεῖς ἀεὶ συνὼν αὐτοῖς καὶ πάντοτε αὐτῶν
                     εἰσακούων. ἐν τούτῳ γοῦν καὶ ἔπαινος γίνεσθαι εἴωθας τοῦ Ἰσραήλ, τουτέστιν
                     παντὸς ἁγίου. εἰ δὲ ἐν πᾶσιν τοῖς ἁγίοις κατοικεῖ ὁ θεός, πολλῷ μᾶλλον ἐν τῷ
                     αὐτοῦ μονογενεῖ, καὶ μειζόνως αὐτοῦ εἰσακούσεται.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Ἐπὶ σοὶ ἤλπισαν οἱ πατέρες ἡμῶν, </l>
                     <l> ἤλπισαν, καὶ ἐρρύσω αὐτούς· </l>
                     <l> πρὸς σὲ ἐκέκραξαν καὶ ἐσώθησαν, </l>
                     <l> ἐπὶ σοὶ ἤλπισαν καὶ οὐ κατῃσχύνθησαν. </l>
                     <ref decls="#biblical" cRef="LXX:Ps:21:5-6"/>
                  </quote>
                  <p>Καίτοι, φησίν, οἶδα σαφῶς ὡς ἅπαντες ἡμῶν οἱ πατέρες τῇ σῇ βοηθείᾳ θαρρήσαντες
                     οὐκ ἐψεύσθησαν τῆς ἐλπίδος καὶ εἰς ἐπικουρίαν σε καλέσαντες τῆς σῆς προνοίας
                     ἀπήλαυσαν.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Ἐγὼ δέ εἰμι σκώληξ καὶ οὐκ ἄνθρωπος, </l>
                     <l> ὄνειδος ἀνθρώπου καὶ ἐξουθένημα λαοῦ. </l>
                     <ref decls="#biblical" cRef="LXX:Ps:21:7"/>
                  </quote>
                  <p>Τὸν <quote type="lemma">σκώληκα</quote> παντὸς μὲν ζώου εὐτελέστατον καὶ
                     ἀσθενέστατον εἶναι συμβαίνει, ὑφίστασθαι δὲ ἀπὸ φθορᾶς σωμάτων· ἀφανιστικὸν δὲ
                     εἶναι καὶ φθαρτικόν, οὗ δ’ ἂν ἐφάψηται. μέμνηται δὲ τούτου Ἡσαΐας ὁ προφήτης
                     λέγων· <quote type="lemma">μὴ φόβου, σκώληξ Ἰακώβ, ὀλιγοστὸς Ἰσραήλ· ἐγὼ
                        ἐβοήθησά σοι, λέγει ὁ θεὸς ὁ λυτρούμενός σε, ἅγιος Ἰσραήλ. ἰδοὺ ἐποίησά σε
                        ὡς τροχοὺς ἁμάξης ἀλοῶντας, καινούς, πριστηροειδεῖς· καὶ ἀλοήσεις ὄρη καὶ
                        λεπτυνεῖς βουνοὺς καὶ ὡς χνοῦν θήσεις· καὶ λικμήσεις, καὶ ἄνεμος λήψεται
                        αὐτούς, καὶ καταιγὶς διασπερεῖ αὐτούς. σὺ δὲ εὐφρανθήσῃ ἐπὶ τῷ κυρίῳ.
                     </quote> δι’ ὧν ἡ προφητεία σκώληκα ὀνομάσασα καὶ ὀλιγοστὸν εἰποῦσα διὰ τὸ
                     εὐτελὲς καὶ σμικρὸν τοῦ ζώου, δύναμιν αὐτῷ μεγάλην συνῆψεν· ἀλοήσεις ὄρη φήσασα
                     καὶ λεπτυνεῖς βουνοὺς καὶ ὡς χνοῦν θήσεις, καὶ λικμήσεις. καὶ διὰ τῶν
                     προκειμένων τοίνυν λέγων ὁ σωτήρ· ἐγὼ δέ εἰμι σκώληξ, καὶ οὐκ ἄνθρωπος, τὸ
                     εὐτελὲς καὶ ἀσθενὲς καὶ ἀπόβλητον καὶ ἀπερριμμένον τοῦ πάθους ἑαυτοῦ
                     παρίστησιν, τό τε τῶν ἐναντίων δυνάμεων ἀφανιστικόν. ἤμελλεν γὰρ ὑποδὺς τὸν
                     θάνατον καὶ ἐν αὐτῷ γενόμενος τῷ τῶν νεκρῶν χωρίῳ <quote type="lemma">σκώληκος</quote> δίκην τὰς δυνάμεις τὰς ἀντικειμένας φθορᾷ παραδιδόναι. καὶ
                     ἄλλως δ’ ἂν εἴποις <quote type="lemma">σκώληκα</quote> αὐτὸν ὠνομάσθαι καὶ οὐκ
                     ἄνθρωπον διὰ τὸ μὴ ὁμοίως ἀνθρώποις ἐκ συνουσίας ἄρρενος καὶ θηλείας τὴν τῆς
                     σαρκὸς γένεσιν ἐσχηκέναι. </p>
                  <p>Κατὰ τρίτον δὲ τρόπον τὸν θάνατον ἑαυτοῦ σημαίνει καὶ τὸν ἄψυχον νεκρόν· διὸ
                     ἐπιλέγει· <quote type="lemma">ἐγὼ δέ εἰμι σκώληξ, καὶ οὐκ ἄνθρωπος</quote>·
                        <quote type="lemma">ὄνειδος ἀνθρώπων καὶ ἐξουδένημα λαοῦ</quote>. ὁ γὰρ
                     νεκρὸς οὐκ ἄνθρωπος. ἀλλ’ εἰ μὲν ἦν πάντη νεκρός, ἀπήρκει φάναι· ἐγὼ δέ εἰμι
                     οὐκ ἄνθρωπος· ἀλλ’ ἐπεὶ δυνάμεώς τινος ἀφανιστικῆς τοῦ θανάτου μετεῖχεν,
                     εἰκότως <quote type="lemma">σκώληκα</quote> αὑτὸν καὶ οὐκ ἄνθρωπον ὠνόμαζεν.
                     γέγονε δὲ ἀληθῶς ὁ σωτὴρ καὶ κύριος ἡμῶν πάντων ἀνθρώπων ὄνειδος τὸν
                     ἐπονείδιστον σταυρὸν ὑπὲρ ἡμῶν ἀναδεδεγμένος. διὸ καὶ ἑτέρα προφητεία ἐξ αὐτοῦ
                     προσώπου φησίν· <quote type="lemma">οἱ ὀνειδισμοὶ τῶν ὀνειδιζόντων σε ἐπέπεσαν
                        ἐπ’ ἐμέ. </quote>οἱ μὲν οὖν ἄλλοι ἄνθρωποι ἐπονείδιστον αὐτὸν ἔσχον κατὰ τὸν
                     τοῦ πάθους καιρόν. ἕτερον δὲ τάγμα παρὰ τούτοις ἐξουδένωμα αὐτὸν ἐκτήσαντο.
                     ποῖον δὲ τοῦτο ἢ ὁ ἐκ περιτομῆς λαός; διὸ ἐπιλέγει ἑξῆς· <quote type="lemma">καὶ ἐξουδένωμα λαοῦ</quote>. διαπαίζοντες γὰρ αὐτὸν οὗτοι καὶ χλευάζοντες
                     ἔλεγον· <quote type="lemma">οὐᾶ, ὁ καταλύων τὸν ναὸν, καὶ ἐν τρισὶν ἡμέραις
                        οἰκοδομῶν αὐτόν. ἄλλους ἔσωσε, σωσάτω ἑαυτόν. εἰ βασιλεὺς τοῦ Ἰσραήλ ἐστιν,
                        καταβάτω νῦν ἀπὸ τοῦ σταυροῦ, καὶ πιστεύσωμεν αὐτῷ</quote>. περὶ τῶν αὐτῶν
                     καὶ τὰ ἑξῆς ἐπιφέρει λέγων· </p>
               </div>
               <div type="textpart" subtype="fragment" n="8">
                  <quote type="lemma">
                     <l> Πάντες οἱ θεωροῦντές με ἐξεμυκτήρισάν με, </l>
                     <l> ἐλάλησαν ἐν χείλεσιν, ἐκίνησαν κεφαλήν. </l>
                     <l> Ἤλπισεν ἐπὶ κ </l>
                     <l> Πάντες οἱ θεωροῦντές με ἐξεμυκτήρισάν με, </l>
                     <l> ἐλάλησαν ἐν χείλεσιν, ἐκίνησαν κεφαλήν. </l>
                     <l> Ἤλπισεν ἐπὶ κύριον, ῥυσάσθω αὐτόν. </l>
                     <l> ύριον, ῥυσάσθω αὐτόν. </l>
                     <ref decls="#biblical" cRef="LXX:21:8-9"/>
                  </quote>
                  <p>Καὶ ταῦτα ἐπληροῦτο κατὰ τὸν καιρὸν τοῦ σωτηρίου πάθους, καθ’ ὃν ἱστορεῖ λέγων
                     ὁ Ματθαῖος· <quote type="lemma">οἱ δὲ παραπορευόμενοι ἐβλασφήμουν αὐτὸν
                        κινοῦντες τὰς κεφαλὰς αὐτῶν καὶ λέγοντες· οὐᾶ, ὁ καταλύων τὸν ναὸν καὶ ἐν
                        τρισὶν ἡμέραις οἰκοδομῶν αὐτόν· σῶσον ἑαυτόν. εἰ υἱὸς εἶ τοῦ θεοῦ, κατάβηθι
                        νῦν ἀπὸ τοῦ σταυροῦ.</quote>
                     <quote type="lemma">ὁμοίως καὶ οἱ ἀρχιερεῖς παίζοντες μετὰ τῶν Φαρισαίων καὶ
                        τῶν γραμματέων ἔλεγον·</quote>
                     <quote type="lemma">ἄλλους ἔσωσεν, ἑαυτὸν οὐ δύναται σῶσαι. εἰ βασιλεὺς Ἰσραήλ
                        ἐστιν, καταβάτω νῦν ἀπὸ τοῦ σταυροῦ, καὶ πιστεύσωμεν αὐτῷ. πέποιθεν ἐπὶ τῷ
                        θεῷ, ῥυσάσθω αὐτόν, εἰ θέλει αὐτόν· εἶπε γὰρ, ὅτι τοῦ θεοῦ εἰμι ὁ υἱός.
                     </quote>
                  </p>
               </div>
               <div type="textpart" subtype="fragment" n="9">
                  <quote type="lemma">
                     <l> Ὅτι σὺ εἶ ὁ ἐκσπάσας με ἐκ γαστρός, </l>
                     <l> ἡ ἐλπίς μου ἀπὸ μαστῶν τῆς μητρός μου· </l>
                     <l> ἐπὶ σὲ ἐπερρίφην ἐκ μήτρας, </l>
                     <l> ἐκ κοιλίας μητρός μου θεός μου εἶ σύ. </l>
                     <ref decls="#biblical" cRef="LXX:Ps:21:10-11"/>
                  </quote>
                  <p>Παρίστησιν, ὅτι οὐ κατὰ φύσιν οὐδὲ ὁμοίως τοῖς λοιποῖς ἅπασιν ἀνθρώποις οὐδὲ
                     τοῖς λοιποῖς ζώοις παραπλησίως, τοῖς ἐξ ἄρρενος καὶ θηλείας συνιστάμενοις καὶ
                     τὰ τῆς αὐτοῦ γενέσεως συνετελεῖτο· εἶχεν δέ τι πλέον παρὰ τὴν κοινὴν φύσιν.</p>
               </div>
               <div type="textpart" subtype="fragment" n="10">
                  <quote type="lemma">
                     <l> Περιεκύκλωσάν με μόσχοι πολλοί, </l>
                     <l> ταῦροι πίονες περιέσχον με· </l>
                     <l> ἤνοιξαν ἐπ’ ἐμὲ τὸ στόμα αὐτῶν </l>
                     <l> ὡς λέων ἁρπάζων καὶ ὠρυόμενος. </l>
                     <ref decls="#biblical" cRef="LXX:Ps:21:13-14"/>
                  </quote>
                  <p>Οὐκ ἂν ἁμάρτοις τοὺς ἄρχοντας τοῦ Ἰουδαίων ἔθνους ταύρους πίονας, ἀρχιερέας καὶ
                     γραμματεῖς καὶ πρεσβυτέρους διὰ τούτων δηλοῦσθαι φήσας. μέμνηται δὲ αὐτῶν ὁ
                     λόγος ἐν ἑξηκοστῷ ἑβδόμῳ ψαλμῷ λέγων· <quote type="lemma">ἐπιτίμησον τοῖς
                        θηρίοις τοῦ καλάμου· ἡ συναγωγὴ τῶν ταύρων ἐν ταῖς δαμάλεσι τῶν λαῶν.
                     </quote> ἀλλ’ ἐνταῦθα σαφῶς τοὺς μὲν λαοὺς <quote type="lemma">δαμάλεις</quote>
                     ὠνόμασεν, τοὺς δὲ τῶν λαῶν ἡγουμένους <quote type="lemma">ταύρους</quote>. καὶ
                     ἐν τῷ παρόντι δὲ ψαλμῷ ἀντὶ τοῦ· <quote type="lemma">περιεκύκλωσάν με μόσχοι
                        πολλοὶ</quote> ὁ Ἀκύλας· δαμάλαιοι ταῦροι πίονες. ἠ κατὰ τὸν Σύμμαχον ἀντὶ
                     τοῦ <quote type="lemma">ταῦροι πίονες</quote>· οἱ σιτιστοὶ περιέσχον με, φησί,
                     καὶ περιεστοιχίσαντό με· κατὰ δὲ τὸν Ἀκύλαν· δυνάσται Βασὰν διεδειγματίσαντό
                     με, εἴρηται τοῦ λόγου αἰνιττομένου τὴν τοῦ Πιλάτου στρατιωτικὴν τάξιν, ἣν Βασὰν
                     ὠνόμασεν, οἳ στέφανον ἐξ ἀκανθῶν πλέξαντες ἀντὶ διαδήματος ἐπέθηκαν αὐτῷ.
                        <quote type="lemma">ἤνοιξάν τε ἐπ’ αὐτῷ τὸ στόμα αὐτῶν ὡς λέων ἁρπάζων καὶ
                        ὠρυόμενος</quote>, βοῶντες· <quote type="lemma">αἶρε, αἶρε, σταύρωσον αὐτόν.
                     </quote> τὸ αἷμα αὐτοῦ ἐφ’ ἡμᾶς καὶ ἐπὶ τὰ τέκνα ἡμῶν <quote type="lemma">.
                     </quote>Ἀκύλας δέ· ὡς λέων, φησίν, ἁλίσκων καὶ βρυχώμενος· κατὰ δὲ τὸν
                     Σύμμαχον· ὡς λέων θηρεύων βρυχώμενος. οἱ γὰρ αἵματος διψῶντες καὶ τοῖς ἑαυτῶν
                     τέκνοις ἐπισπώμενοι τὸ τοῦ σωτῆρος αἷμα βρυχωμένου λέοντος οὐδὲν διέφερον.</p>
               </div>
               <div type="textpart" subtype="fragment" n="11">
                  <quote type="lemma">
                     <l> Ὅτι ἐκύκλωσάν με κύνες πολλοί, </l>
                     <l> συναγωγὴ πονηρευομένων περιέσχον με. </l>
                     <ref decls="#biblical" cRef="LXX:Ps:21:17ab"/>
                  </quote>
                  <p>
                     <quote type="lemma">Ταύρους </quote> μὲν ἔλεγεν ὡς ὑπονόμου ζυγὸν Ἰουδαίους·
                        <quote type="lemma">κύνας</quote> δὲ νῦν διὰ τὸ κατανόμον ἀκάθαρτον τοὺς
                     ἐθνικοὺς στρατιώτας, οἷς παρέδοτο· τοιγαροῦν τῇ χαναναίᾳ φησὶν ὁ σωτήρ· <quote type="lemma">οὐκ ἔστιν λαβεῖν τὸν ἄρτον τῶν τέκνων καὶ δοῦναι τοῖς
                        κυναρίοις</quote>· μετὰ δὲ τὸ πάθος οἱ μὲν <quote type="lemma">κύνες</quote>
                     ἐθνικοὶ γεγόνασιν υἱοί, οἱ δὲ υἱοὶ Ισραηλῖται γεγόνασι <quote type="lemma">κύνες</quote> κατὰ τοῦ σωτῆρος λυγγήσαντες, περὶ ὧν ὁ Παῦλος ἔφη· <quote type="lemma">βλέπετε τοὺς κύνας, βλέπετε τοὺς κακοὺς ἐργατάς</quote>. </p>
               </div>
               <div type="textpart" subtype="fragment" n="12">
                  <quote type="lemma">
                     <l> Οἱ φοβούμενοι κύριον, αἰνέσατε αὐτόν, </l>
                     <l> ἅπαν τὸ σπέρμα Ἰακώβ, δοξάσατε αὐτόν, </l>
                     <l> φοβηθήτωσαν αὐτὸν ἅπαν τὸ σπέρμα Ἰσραήλ. </l>
                     <ref decls="#biblical" cRef="LXX:Ps:21:24"/>
                  </quote>
                  <p>Τοῦ παντὸς Ἰουδαίων ἔθνους εἰς τρία τάγματα διῃρημένου, πρῶτον μὲν εἰς τὸ
                     κοινὸν πλῆθος τοῦ ἔθνους, ὅπερ ἐκαλεῖτο Ἰσραήλ· ἔπειτα εἰς τὸ ἱερατικόν, ὅπερ
                     ἦν οἶκος Ἀαρών, καὶ τρίτον εἰς τὸ τῶν ἱερέων ὑπηρετικόν, ὅπερ ἦν οἶκος Λευΐ. τὰ
                     τρία καταριθμησάμενος ἕτερος ψαλμὸς ἕτερον τάγμα τέταρτον παρὰ τὰ προειρημένα
                     εἰσάγει, τὸ <quote type="lemma">τῶν φοβουμένων τὸν κύριον</quote>. τοῦτο δὲ ἦν
                     τὸ ἐξ ἐθνῶν ἐπὶ τὸν θεὸν ἐπιστρεφόντων. ἔφη γάρ· <quote type="lemma">οἶκος
                        Ἰσραήλ, εὐλογήσατε τὸν κύριον</quote>· ὁμοίως δὲ καὶ <quote type="lemma">οἶκος Ἀαρὼν</quote> καὶ <quote type="lemma">οἶκος Λευΐ, </quote> ἐπὶ τέλει
                     δὲ <quote type="lemma">οἱ φοβούμενοι τὸν κύριον</quote>. ἀλλ’ ἐν τούτῳ μὲν
                     προετάττοντο <quote type="lemma">τῶν φοβουμένων τὸν κύριον</quote> οἱ ἐκ τοῦ
                     Ἰσραήλ· ἐνταῦθα δὲ μετὰ τὴν ἀνάστασιν τοῦ σωτῆρος προτάττονται τοῦ Ἰσραὴλ
                        <quote type="lemma">οἱ φοβούμενοι τὸν κύριον</quote>. ἔδει γὰρ εἰρηκότος
                     αὐτοῦ· <quote type="lemma">διηγήσομαι τὸ ὄνομά σου τοῖς ἀδελφοῖς μου, ἐν μέσῳ
                        ἐκκλησίας ὑμνήσω σε</quote>· τὸν ὕμνον πρώτοις παραδοθῆναι τοῖς τῆς
                     ἐκκλησίας αὐτοῦ. οὗτοι δὲ ἦσαν οἱ ἐξ ἐθνῶν δι’ αὐτὸν σεσωσμένοι· οὓς δὴ
                     σημαίνει λέγων· <quote type="lemma">οἱ φοβούμενοι τὸν κύριον, αἰνέσατε
                        αὐτόν</quote>. σφόδρα ἀκριβῶς τοῖς μὲν ἑαυτοῦ ἀδελφοῖς καὶ μαθηταῖς τὸ ὄνομα
                     διηγεῖσθαι τὸ πατρικὸν ὡς ἂν κρείττοσι καὶ υνατωτέροις ἐπαγγέλλεται·ἐπὶ δὲ τῆς
                     ἐκκλησίας αὐτοῦ καὶ τοῦ πλήθους τοῦ λαοῦ οὐκέτι τὸ πατρικὸν ὄνομα παραδίδωσιν·
                     οὐ γὰρ ἐχώρουν οὗτοι· ὕμνον δὲ αὐτοὺς διδάσκει· ἔπειτα τῷ σπέρματι Ἰακὼβ
                     προστάττει δοξάζειν αὐτὸν δεύτερον τάγμα τιθεὶς τὸ Ἰουδαϊκὸν μετὰ τὸν ἐξ ἐθνῶν
                     λαόν· οὓς καὶ ὀνομάζει οὐκ Ἰακώβ, ἀλλὰ σπέρμα Ἰακὼβ καὶ Ἰσραὴλ σφόδρα ἀκριβῶς
                     διὰ τὴν ἐκ τοῦ πατριάρχου γένεσιν. οὐ γὰρ διὰ τὸν ζῆλον τὸν πατρικὸν οὐδὲ διὰ
                     τὴν πρὸς τὸν πατέρα ὁμοίωσιν ἄξιοι ἦσαν κεκλῆσθαι Ἰακώβ, ἀλλὰ τοῦ σπέρματος
                     ἕνεκεν τοῦτον ἐχρημάτιζον τὸν τρόπον.</p>
               </div>
               <div type="textpart" subtype="fragment" n="13">
                  <quote type="lemma">
                     <l> Φάγονται πένητες καὶ ἐμπλησθήσονται, </l>
                     <l> καὶ αἰνέσουσιν κύριον οἱ ἐκζητοῦντες αὐτόν· </l>
                     <l> ζήσονται αἱ καρδίαι αὐτῶν εἰς αἰῶνα αἰῶνος. </l>
                     <ref decls="#biblical" cRef="LXX:Ps:21:27"/>
                  </quote>
                  <p>Ἐνταῦθα μέν, φησί, <quote type="lemma">φάγονται</quote>· ὑποκαταβὰς δέ· <quote type="lemma">ἔφαγον</quote>
                     <quote type="lemma">καὶ προσεκύνησαν πάντες οἱ πίονες τῆς γῆς. </quote> ἀλλ’
                     ὅτε μὲν ἔφαγον, πίονες ἐγένοντο· πρὸ δὲ τοῦ <quote type="lemma">φαγεῖν</quote>
                     <quote type="lemma">πένητες</quote> ὠνομάζοντο, οὓς ἐπαγγέλλεται βρώσει
                     χρήσασθαι τῇ ὑπ’ αὐτοῦ χορηγηθησομένῃ. <quote type="lemma">φάγονται</quote>
                     γάρ, φησί, <quote type="lemma">πένητες</quote>. οὗτοι δὲ ἦσαν, οὓς καὶ ἐν τοῖς
                     μακαρισμοῖς προτάττει τῶν λοιπῶν φάσκων· <quote type="lemma">μακάριοι οἱ πτωχοὶ
                        τῷ πνεύματι, ὅτι αὐτῶν ἐστιν ἡ βασιλεία τῶν οὐρανῶν</quote>· οἷς καὶ τὰ ἑξῆς
                     ἐπηγγείλατο λέγων· <quote type="lemma">μακάριοι οἱ πεινῶντες καὶ διψῶντες τὴν
                        δικαιοσύνην, ὅτι αὐτοὶ χορτασθήσονται</quote>. ἐπειδὰν δὲ <quote type="lemma">φάγωσι</quote>, φησίν, οἱ <quote type="lemma">πένητες</quote>,
                     καὶ <quote type="lemma">φαγόντες</quote> ἐμπλησθῶσιν, ἢ κορεσθῶσιν κατὰ τὸν
                     Σύμμαχον, τότε αἰνέσουσι κύριον ἐκζητοῦντες αὐτόν· <quote type="lemma">φαγόντες</quote> δὲ τὴν ὑπ’ αὐτοῦ δοθεῖσαν αὐτοῖς βρῶσιν καὶ <quote type="lemma">ζητήσαντες αὐτὸν</quote> μέγαν ἕξουσι καρπὸν τὸν ἑξῆς
                     δηλούμενον· ζήσονται γὰρ αἱ καρδίαι αὐτῶν εἰς αἰῶνα αἰῶνος. ὁ γὰρ ἄρτος ζωῆς ὁ
                     ὑπ’ αὐτοῦ χορηγηθεὶς αὐτοῖς αἴτιος αὐτοῖς ἔσται ἀθανασίας καὶ ζωῆς αἰωνίου,
                     καθὼς ἐδίδαξεν αὐτὸς εἰπών· <quote type="lemma">ἐγώ εἰμι ὁ ἄρτος ζωῆς ὁ
                        καταβαίνων ἐκ τοῦ οὐρανοῦ καὶ διδοὺς ζωὴν τῷ κόσμῳ</quote>· καὶ πάλιν·
                        <quote type="lemma">ἐάν τις φάγῃ ἐκ τοῦ ἐμοῦ ἄρτου, ζήσεται εἰς τὸν
                        αἰῶνα</quote>, καὶ τὰ ἑξῆς. ὁρᾷς, ὅπως συνᾴδει ταῦτα τῷ <quote type="lemma">φάσκοντι</quote> ψαλμῷ· <quote type="lemma">φάγονται πένητες καὶ
                        ἐμπλησθήσονται· καὶ ζήσονται αἱ καρδίαι αὐτῶν εἰς αἰῶνα αἰῶνος</quote>;</p>
               </div>
               <div type="textpart" subtype="fragment" n="14">
                  <quote type="lemma">
                     <l> Μνησθήσονται καὶ ἐπιστραφήσονται πρὸς κύριον πάντα τὰ πέρατα τῆς γῆς </l>
                     <l> καὶ προσκυνήσουσιν ἐνώπιόν σου πᾶσαι αἱ πατριαὶ τῶν ἐθνῶν, </l>
                     <l> ὅτι τοῦ κυρίου ἡ βασιλεία, </l>
                     <l> καὶ αὐτὸς δεσπόζει τῶν ἐθνῶν. </l>
                     <ref decls="#biblical" cRef="LXX:Ps:21:28-29"/>
                  </quote>
                  <p>Τοῦ γὰρ σωτηρίου φωτὸς αὐτοῖς ἐπιλάμψαντος ἀναμνησθήσονται, ὡς ἄρα ἦν τις
                     αὐτοῖς κύριος, ὅ γε ἀληθῶς τῶν ὅλων δεσπότης· οἱ γὰρ νενομισμένοι αὐτοῖς ἦσαν
                     κυρίου· εἰς ἀνάμνησιν δὲ ἐλθόντες τοῦ σφῶν δεσπότου ἐπ’ αὐτὸν καταφεύξονται·
                     καὶ ὃν πάλαι ἀπεστράφησαν κατά τινα ἐχθρῶν ἐπιβουλήν, τοῦτον κύριον αὐτῶν ὄντα
                     ἐπιγνώσονται καὶ <quote type="lemma">ἐπιστραφήσονται</quote> πρὸς αὐτόν. ἀλλ’
                     ἵνα μή τις νομίσειε ταῦτα λέγεσθαι περὶ τοῦ Ἰουδαίων ἔθνους, ἀκριβῶς ὁ λόγος
                     προστίθησιν, ὡς ἄρα ταῦτα πληρωθήσεται ἐπὶ πάντα τὰ καθ’ ὅλης τῆς οἰκουμένης
                     ἔθνη· εἶτ’ <quote type="lemma">ἐπιστραφέντες</quote> τί ποιήσουσιν ἐνώπιον
                     αὐτοῦ πᾶσαι αἱ πατριαὶ τῶν ἐθνῶν· ἀνθ’ οὗ Σύμμαχος καὶ Ἀκύλας· πᾶσαι αἱ
                     συγγένειαι τῶν ἐθνῶν, εἰρήκασι σφόδρα ἀκριβῶς. ποῖον γὰρ ἔθνος οὐχὶ συγγενείας
                     ἔχει <quote type="lemma">ἐπιστραφείσας</quote> πρὸς τὸν τῶν ὅλων θεόν; ποία δὲ
                     πόλις ἢ ποία χώρα ἢ ποῖος οἶκος οὐκ ἔχει τινὰς ἀφωρισμένους καὶ ἐξειλεγμένους
                     τῷ θεῷ; πῶς δ’ ἔμελλον ἀποτίθεσθαι μὲν τὴν ἑαυτῶν λήθην, ἀνάμνησιν δὲ ποιεῖσθαι
                     τοῦ τῶν ὅλων θεοῦ αἱ συγγένειαι <quote type="lemma">τῶν ἐθνῶν</quote>· πῶς δὲ
                        <quote type="lemma">ἐπιστρέφειν</quote> πρὸς αὐτὸν <quote type="lemma">πάντα
                        τὰ πέρατα τῆς γῆς</quote>, ἐπιλέγει ἑξῆς· ὅτι τοῦ κυρίου ἡ βασιλεία, καὶ
                     αὐτὸς δεσπόζει τῶν ἐθνῶν. οἱ γὰρ πάλαι κρατήσαντες δαίμονες καὶ διάβολος
                     κατελύθησαν, καὶ μόνη ἡ τοῦ ἐπὶ πάντων θεοῦ βασιλεία ἐπεκράτησε. τάξει οὖν ὁ
                     λόγος καὶ ἀκολουθίᾳ κέχρηται πρῶτον φήσας· <quote type="lemma">μνησθήσονται</quote>, εἶτα δεύτερον, <quote type="lemma">ἐπιστραφήσονται</quote>, καὶ τρίτον, <quote type="lemma">προσκυνήσουσι</quote>. ταῦτα δὲ πάντα ἔσται, ὅτι <quote type="lemma">τοῦ
                        κυρίου ἡ βασιλεία, καὶ αὐτὸς δεσπόζει τῶν ἐθνῶν</quote>.</p>
               </div>
               <div type="textpart" subtype="fragment" n="15">
                  <quote type="lemma">
                     <l> Ἒφαγον καὶ προσεκύνησαν πάντες οἱ πίονες τῆς γῆς, </l>
                     <l> ἐνώπιον αὐτοῦ προπεσοῦνται πάντες οἱ καταβαίνοντες εἰς τὴν γῆν. </l>
                     <l> καὶ ἡ ψυχή μου αὐτῷ ζῇ, </l>
                     <l> καὶ τὸ σπέρμα μου δουλεύσει αὐτῷ· ἀναγγελήσεται τῷ κυρίῳ γενεὰ ἡ ἐρχομένη. </l>
                     <ref decls="#biblical" cRef="LXX:Ps:21:30-31"/>
                  </quote>
                  <p>Ἔστι δὲ καθ’ ἑκάστην ἀναστάσιμον ἡμέραν τοῦ σωτῆρος ἡμῶν, τὴν καλουμένην
                     κυριακήν, ὄψει παραλαβεῖν τοὺς τῆς τροφῆς τῆς ἁγίας καὶ τοῦ σώματος τοῦ
                     σωτηρίου μεταλαμβάνοντας καὶ μετὰ τὸ <quote type="lemma">φαγεῖν</quote>
                     <quote type="lemma">προσκυνοῦντας</quote> τὸν δοτῆρα καὶ χορηγὸν τῆς ζωοποιοῦ
                     τροφῆς θαυμάσαι τε τῶν λόγων τὸ ἀποτέλεσμα καὶ κατ’ αὐτὴν τὴν πρόχειρον λέξιν
                     δι’ ἔργων πληρούμενον. </p>
                  <p>Ἀντὶ δὲ τοῦ· <quote type="lemma">οἱ πίονες τῆς γῆς</quote> ἡρμήνευσεν ὁ
                     Σύμμαχος· οἱ λιπαροὶ τῆς γῆς. σημαίνονται δὲ διὰ τούτων οἱ ἐκ τῆς οὐρανίου
                     τροφῆς τὰς ψυχὰς εὐτραφεῖς καὶ ῥωμαλέοι. ἀλλ’ <quote type="lemma">οὗτοι μὲν
                        ἔφαγον καὶ προσεκύνησαν</quote>. ἐπειδὴ δὲ δεῖ αὐτῷ <quote type="lemma">πᾶν
                        γόνυ κάμψαι ἐπουρανίων καὶ ἐπιγείων καὶ καταχθονίων</quote>, εἰκότως ἑξῆς
                     ἐπισυνάπτει λέγων· <quote type="lemma">ἐνώπιον αὐτοῦ προσπεσοῦνται πάντες οἱ
                        καταβαίνοντες εἰς γῆν</quote>· ἀνθ’ οὗ ὁ μὲν Ἀκύλας· εἰς πρόσωπον αὐτοῦ
                     κάμψουσι πάντες οἱ καταβαίνοντες εἰς χοῦν, ἐκδέδωκε. σαφῶς δὲ διὰ τούτων καὶ τὸ
                     σχῆμα τῶν γόνυ κλινόντων ἐν τῇ ἐκκλησίᾳ τοῦ θεοῦ παρίσταται, ἐν ᾗ γόνατα
                     κλίναντες καὶ τὰ μέτωπα εἰς γῆν ἐρείσαντες, τοῦτον προσκυνεῖν εἰώθασι τὸν
                     τρόπον. εἶθ’ ἑξῆς εἴρηται· <quote type="lemma">καὶ ἡ ψυχή μου αὐτῷ ζῇ· καὶ τὸ
                        σπέρμα μου δουλεύσει αὐτῷ</quote>. ὃ δὴ σαφέστερον ἡρμήνευσεν ὁ Σύμμαχος
                     συνάψας καὶ εἰπών· ἔμπροσθεν αὐτοῦ ὀκλάσουσιν ἅπαντες οἱ καταβαίνοντες εἰς
                     κόνιν· οὗ ἡ ψυχὴ ζήσει, σπέρμα δὲ λατρεύσει αὐτῷ. πάντες γὰρ αὐτοί, φησίν,
                     ὀκλάσαντες καὶ γόνυ κλίναντες προσκυνήσουσιν· ὧν ἐλπὶς ζήσεσθαι τὴν ψυχὴν καὶ
                     ὧν τὸ σπέρμα λατρεύσει αὐτῷ. εἰ δὲ ἐκ προσώπου τοῦ λέγοντος σωτῆρος βούλοιτό
                     τις ἀκοῦσαι τό· <quote type="lemma">καὶ ἡ ψυχή μου αὐτῷ ζῇ</quote>, κατὰ τὴν
                     τῶν Ἑβδομήκοντα ἑρμηνείαν· καὶ <quote type="lemma">τὸ σπέρμα μου δουλεύσει
                        αὐτῷ</quote>· εἴποι ἂν ταῦτα λέγεσθαι ὑπὸ τοῦ σωτῆρος τοῦτον πάντα τὸν
                     ψαλμὸν διεξιόντος περὶ πάσης ψυχῆς αὐτῷ ἀνακειμένης καὶ περὶ τοῦ αὐτοῦ <quote type="lemma">σπέρματος</quote>. <quote type="lemma">σπέρμα</quote> δὲ αὐτοῦ
                     τί ἂν εἴποις ἢ τοὺς διὰ γεννήσεως ἁγίου πνεύματος γεννωμένους αὐτῷ υἱούς, οἳ
                     καὶ δουλεύσαντες τῷ αὐτοῦ πατρὶ τῆς αἰωνίου καὶ μακαρίας ζωῆς μεθέξουσιν;</p>
               </div>
               <div type="textpart" subtype="fragment" n="16">
                  <quote type="lemma">
                     <l> Καὶ ἀναγγελοῦσιν τὴν δικαιοσύνην αὐτοῦ </l>
                     <l> λαῷ τῷ τεχθησομένῳ, ὃτι ἐποίησεν ὁ κύριος. </l>
                     <ref decls="#biblical" cRef="LXX:Ps:21:32"/>
                  </quote>
                  <p>Προονομάσας <quote type="lemma">σπέρμα</quote> αὐτοῦ ὁ σωτὴρ ἐν τῷ· <quote type="lemma">καὶ τὸ σπέρμα μου δουλεύσει αὐτῷ</quote>· τί ποτε εἴη τοῦτο
                        <quote type="lemma">τὸ σπέρμα </quote>διασαφεῖ<quote type="lemma"> γενεὰν
                        ἐρχομένην </quote> ὀνομάζων καὶ <quote type="lemma">λαὸν
                        τεχθησόμενον</quote>. ὥσπερ γὰρ τὰ γεννώμενα ἀπὸ σπερμάτων τὴν ἀρχὴν τῆς
                     ὑποστάσεως λαμβάνει, τὸν αὐτὸν τρόπον <quote type="lemma">τὸν τεχθησόμενον
                        λαὸν</quote> καὶ <quote type="lemma">τὴν ἐλευσομένην γενεὰν</quote> νέαν
                     οὖσαν καὶ καινὴν οὐδαμόθεν ἕξειν τὴν ἀρχὴν παρίστησιν, ἀλλ’ ἢ ἐκ τῶν αὐτοῦ
                     λογικῶν σπερμάτων, ὧν ἐπὶ γῆς παρὼν κατεβάλλετο διὰ τῶν ἀποστόλων αὐτοῦ τὸ
                     πνεῦμα τῆς υἱοθεσίας. ἀντὶ δὲ τοῦ· <quote type="lemma">ἀναγγελήσεται τῷ κυρίῳ
                        γενεὰ ἡ ἐρχομένη</quote>, σφόδρα θαυμαστῶς ὁ Σύμμαχος· ἀναγραφήσεται ἐν
                     βιβλίῳ τῷ κυρίῳ<quote type="lemma">· </quote> ἤμελλεν ἀναγγέλλεσθαι <quote type="lemma">ἡ γενεὰ ἡ ἐρχομένη</quote>· ἀλλ’ ἀνατεθήσεσθαι τῷ κυρίῳ βίβλος
                     προφητείας περὶ <quote type="lemma">τῆς γενεᾶς τῆς ἐρχομένης</quote> καὶ <quote type="lemma">τοῦ τεχθησομένου λαοῦ</quote>.</p>
               </div>
            </div>
            <div type="textpart" subtype="commentary" n="Ps_22">
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τὸ Δαυιδ. </l>
                     <l> κύριος ποιμαίνει με, καὶ οὐδέν με ὑστερήσει. </l>
                     <ref decls="#biblical" cRef="LXX:Ps:22:1"/>
                  </quote>
                  <p>Μέση τυγχάνει κατάστασις ἡ τῶν προβάτων τῆς τε τῶν τελείων προκοπῆς καὶ τῶν ἐν
                     βυθῷ κακίας καλινδουμένων, καὶ διὰ τοῦτο ἑρπετοῖς καὶ θηρίοις ἀγρίοις
                     παραβαλλομένων. ὁ μὲν γὰρ τέλειος γένοιτ’ ἂν ὁ κατὰ τὴν εἰκόνα τοῦ θεοῦ καὶ τὴν
                     ὁμοίωσιν αὐτοῦ τὴν ψυχὴν τοῖς κατ’ ἀρετὴν τρόποις κεχαρακτηρισμένοις· ὁ καὶ
                     βασιλέα τὸν κύριον, ἀλλ’ οὐ ποιμένα ἐπιγραφόμενος· ὁ δὲ ἐκπεσὼν ταύτης, ἐξ
                     αὐτοπροαιρέτου δὲ διαστροφῆς ἐπὶ τὴν θηριώδη μεταβεβληκὼς ἕξιν, <quote type="lemma">ἵππος θηλυμανὴς </quote> χρηματίσοι ἂν καὶ λύκος ἁρπακτικός.
                        <quote type="lemma">ὄφεις</quote> δὲ καὶ <quote type="lemma">γεννήματα
                        ἐχιδνῶν </quote> καὶ χοίρους καὶ κύνας καὶ ἀλώπεκας τοὺς τοιούτους εἴωθεν
                     ὀνομάζειν ἡ γραφή. οἱ δὲ ἐκ τῆς τοιαύτης καταπτώσεως μεταβάλλοντες ἐπὶ τὴν
                     κρείττον κατάστασιν, τέως μὲν ὥσπερ ἐν εἰσαγωγαῖς καὶ προθύροις γιγνόμενοι τῆς
                     κατὰ θεὸν γνώσεως, πρόβατα ἂν εἰκότως κληθεῖεν θεοῦ· προκόψαντες δὲ ἐπὶ τὸ
                     τελειότερον ἄνθρωποι χρηματίζουσιν. </p>
                  <p>Ὅτε γε μὴν πρόβατα τυγχάνουσιν ὑπὸ ποιμένι τῷ διὰ Ἰεζεκιὴλ δηλωθέντι Δαυίδ,
                     τουτέστι τῷ ἐκ σπέρματος Δαυῒδ σωτῆρι ἡμῶν καὶ Χριστῷ ἀγόμενοι, διδάσκονται
                     λέγειν· <quote type="lemma">κύριος ποιμαίνει με, καὶ οὐδέν με
                     ὑστερήσει</quote>. οἱ δὲ αὐτοὶ τῆς νοερᾶς καὶ καινῆς τροφῆς καὶ πόας
                     ἀντιλαμβανόμενοι τῆς ἐν τοῖς ἱεροῖς εὐαγγελίοις ἐροῦσιν· <quote type="lemma">εἰς τόπον χλόης, ἐκεῖ με κατεσκήνωσεν</quote>. πίνων δὲ τοῦ ὕδατος ὁ
                     εἰσαγόμενος ἐν Χριστῷ, οὔπω δὲ τοῦ οἴνου τοῦ τῆς ἀληθινῆς ἀμπέλου οἷός τε ὢν
                     μεταλαμβάνειν διὰ τὸ ἔτι πρόβατον εἶναι, τέως δὲ τῷ σωτηρίῳ τρεφόμενος ὕδατι,
                     περὶ οὗ ἐβόα ὁ σωτὴρ λέγων· <quote type="lemma">εἴ τις διψᾷ, ἐρχέσθω πρός με
                        καὶ πινέτω· </quote>καὶ πάλιν<quote type="lemma">· ὁ πίνων ἐκ τοῦ ὕδατος οὗ
                        ἐγὼ δώσω αὐτῷ, ποταμοὶ ἐκ τῆς κοιλίας αὐτοῦ ῥεύσουσιν ὕδατος ζῶντος</quote>·
                     καὶ αὖθις· <quote type="lemma">ὁ πίνων ἐκ τοῦ ὕδατος οὗ ἐγὼ δώσω αὐτῷ, οὐ μὴ
                        διψήσῃ εἰς τὸν αἰῶνα</quote>· εἴποι ἄν· <quote type="lemma">ἐπὶ ὕδατος
                        ἀναπαύσεως ἐξέθρεψέ με</quote>. ἀλλὰ καὶ πᾶν ἄχθος ἀποθέμενος τῶν παλαιῶν
                     ἁμαρτημάτων <quote type="lemma">διὰ λουτροῦ παλιγγενεσίας καὶ ἀνακαινώσεως
                        πνεύματος ἁγίου</quote>, εἴποι ἄν· <quote type="lemma">ἐπὶ ὕδατος ἀναπαύσεως
                        ἐξέθρεψέ με</quote>. ἀναπαύσεως γὰρ ὡς ἀληθῶς ἐκεῖνο τὸ ὕδωρ, δι’ οὗ τὸ βαρὺ
                     καὶ ἐπίμοχθον φορτίον τῶν ἁμαρτιῶν τὸ πιεζοῦν τὴν ψυχὴν ἀπορρίψας τις καὶ πάντα
                     ῥύπον καὶ σπίλον καὶ κηλίδα σμηξάμενος δεσμῶν τε ἀνεθεὶς πολυπλόκων
                     συνῃσθημένος τούτων ἁπάντων ἐρεῖ· <quote type="lemma">ἐπὶ ὕδατος ἀναπαύσεως
                        ἐξέθρεψέ με</quote>. εἶθ’ ὥσπερ ἐκλείπων πάλαι τὴν ψυχήν, ἔπειτα διὰ τῆς
                     ἀποδοθείσης χλόης καὶ τοῦ σωτηρίου ὕδατος ἀναλαβὼν ἑαυτὸν καὶ ὥσπερ ἐκ θανάτου
                     παλινδρομήσας φήσει· <quote type="lemma">τὴν ψυχήν μου ἐπέστρεψε</quote>. ταῦτα
                     πάντα ὑπάρξει τῷ διὰ τοῦ δηλωθέντος Δαυῒδ <quote type="lemma">ὑπὸ τοῦ κυρίου
                        ποιμαινομένῳ</quote>.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἐἰς τόπον χλόης, ἐκεῖ με κατεσκήνωσεν, </l>
                     <l> ἐπὶ ὕδατος ἀναπαύσεως ἐξέθρεψέ με, </l>
                     <l> τὴν ψυχήν μου ἐπέστρεψεν. </l>
                     <l> ὡδήγησέ με ἐπὶ τρίβους δικαιοσύνης </l>
                     <l> ἕνεκεν τοῦ ὀνόματος αὐτοῦ. </l>
                     <ref decls="#biblical" cRef="LXX:Ps:22:2-3"/>
                  </quote>
                  <p>Ταῦτα, φησίν, πράττει, ὡς ἂν μὴ βλασφημῆται αὐτοῦ τὸ ὄνομα τῶν αὐτοῦ προβάτων
                     ἀπολλυμένων ἢ κακῶς ἀγομένων.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Ἐὰν γὰρ καὶ πορευθῶ ἐν μέσῳ σκιᾶς θανάτου, </l>
                     <l> οὐ φοβηθήσομαι κακά, ὅτι σὺ μετ’ ἐμοῦ εἶ. </l>
                     <ref decls="#biblical" cRef="LXX:Ps:22:4ab"/>
                  </quote>
                  <p>
                     <quote type="lemma">Σκιὰν θανάτου</quote> τὸν κοινόν φησι θάνατον καὶ τὴν τῆς
                     ψυχῆς ἀπὸ τοῦ σώματος λύσιν πρὸς ἀντιδιαστολὴν τοῦ θανάτου τῆς ψυχῆς, καθ’ ὃ
                     εἴρηται· ψυχὴ ἁμαρτάνουσα, αὕτη ἀποθανεῖται· καὶ, ἔστιν ἁμαρτία πρὸς θάνατον.
                     οὐκ ἔστι γὰρ <quote type="lemma">σκιὰ θανάτου</quote>· ἀλλ’ ἀληθινὸς θάνατος ἡ
                     τῆς ψυχῆς ἀπώλεια τυγχάνει. ἐπεὶ οὖν μεμαθήκασιν, ὡς ἄρα ὁ πιστεύων εἰς τὸν
                     υἱὸν τοῦ θεοῦ οὐ μὴ ἀποθάνῃ εἰς τὸν αἰῶνα, μεταβέβηκε δὲ ἀπὸ τοῦ θανάτου εἰς
                     τὴν ζωήν, σφόδρα ἀκριβῶς οὐ φασὶ θάνατον ἐπιέναι αὐτοῖς, ἀλλ’ ἢ ἄρα <quote type="lemma">σκιὰν θανάτου,</quote> ταύτῃ δηλοῦντες τοὺς κατὰ ἄνθρωπον
                     κινδύνους καὶ τὸν σωματικὸν θάνατον οὐδὲν ἕτερον ὄντα ἢ χωρισμὸν ψυχῆς ἀπὸ
                     σώματος.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Καὶ τὸ ἔλεός σου καταδιώξεταί με πάσας τὰς ἡμέρας τῆς ζωῆς μου, </l>
                     <l> καὶ τὸ κατοικεῖν με ἐν οἴκῳ κυρίου εἰς μακρότητα ἡμερῶν. </l>
                     <ref decls="#biblical" cRef="LXX:Ps:22:6"/>
                  </quote>
                  <p>Πεποιθὼς τ<quote type="lemma">ῷ σῷ ἐλέει</quote> καὶ τῇ σῇ χάριτι οἶδ’, ὅτι οὐκ
                     ἐκπεσοῦμαι τῆς παρὰ σοὶ ἐλπίδος παιδαγωγούμενος πάσας τὰς ἡμέρας τῆς ζωῆς μου
                     ὑπὸ <quote type="lemma">τοῦ σοῦ ἐλέους</quote>. τοῦτο γοῦν <quote type="lemma">τὸ σὸν ἔλεος</quote> καὶ αὐτή σου ἡ χάρις <quote type="lemma">κατηξίωσέ
                        με</quote> οἰκητήριον κτήσασθαι τὸν σὸν <quote type="lemma">οἶκον</quote>
                     καὶ τὴν σὴν ἐκκλησίαν· ἔνθα τὰς διατριβὰς ποιούμενος ὡς ἐν οἴκῳ θεοῦ, ἱερῷ καὶ
                     ἁγίῳ ναῷ, μακρότητος τῶν παρὰ σοὶ ἡμερῶν καὶ ζωῆς αἰωνίου τεύξομαι. τὸ γὰρ
                        <quote type="lemma">κατοικεῖν με ἐν τῷ σῷ οἴκῳ</quote> καὶ μηδέποτε αὐτοῦ
                     ἐξίστασθαι μηδὲ ἀπονεύειν, ἀεὶ δὲ εἴσω περιβόλων ἱερῶν τὰς διατριβὰς ποιεῖσθαι,
                     ταῦτά μοι αἴτια γενήσεσθαι πιστεύω <quote type="lemma">μακρότητος
                        ἡμερῶν</quote> τῶν ἐκ τοῦ σοῦ φωτὸς ὑφισταμένων. ἀντὶ δὲ τοῦ <quote type="lemma">εἰς μακρότητα ἡμερῶν</quote>, εἰς μῆκος χρόνου ὁ Σύμμαχος
                     ἡρμήνευσε τῆς κατὰ τὸν θεὸν ζωῆς τὸ ἄπειρον καὶ ἀθάνατον σημήνας.</p>
               </div>
            </div>
            <div type="textpart" subtype="commentary" n="Ps_23">
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τὸ Δαυιδ· τῆς μιᾶς τῶν σαββάτων. </l>
                     <l> τοῦ κυρίου ἡ γῆ καὶ τὸ πλήρωμα αὐτῆς, </l>
                     <l> ἡ οἰκουμένη καὶ πάντες οἱ κατοικοῦντες ἐν αὐτῇ· αὐτὸς ἐπὶ θαλασσῶν
                        ἐθεμελίωσεν αὐτὴν καὶ ἐπὶ ποταμῶν ἡτοίμασεν αὐτήν. </l>
                     <ref decls="#biblical" cRef="LXX:Ps:23:1-2"/>
                  </quote>
                  <p>Εἰ μὴ γὰρ λόγος αὐτῆς, φησίν, ἐπεστάτει θεῖος, καὶ εἰ μὴ σοφία θεοῦ τοῦτον
                     αὐτὴν <quote type="lemma">τεθεμελιώκει</quote> τὸν τρόπον, πάλαι ἂν φυσικῷ
                     βάρει κάτω που φερομένη κατὰ βυθῶν κεχωρήκει. ἀλλ’ ἦν ἄρα κρείττων αὐτῆς ἡ
                     θαυματουργὸς καὶ παραδοξοποιὸς τοῦ τῶν ὅλων κυρίου δύναμις ἢ τὸν τοσοῦτον ὄγκον
                     καὶ τὸ τοσοῦτον τῆς γῆς πλήρωμα ὅλην τε τὴν οἰκουμένην καὶ τοὺς κατοικοῦντας
                     αὐτὴν ἄνω φέρεσθαι μετέωρον ὑπὲρ τὰ νῶτα τῶν ὑδάτων βεβούληται. διὸ αὐτὸς ἐπὶ
                     θαλασσῶν ἐθεμελίωσεν αὐτὴν εἴρηται. οὐ γὰρ αὐτὴ ἑαυτὴν ἡ βαρεῖα καὶ ἄψυχος γῆ
                     ἐπὶ τῶν βυθῶν ἐστήριξεν, ἀλλ’ ὁ πάντων δημιουργὸς ὁ τοῦ θεοῦ υἱός, ὃς τὸ
                     στερέμνιον καὶ βαρὺ τῆς γῆς στοιχεῖον θεϊκῇ δημιουργίᾳ ὑπὲρ νώτων ὀχεῖσθαι
                     θαλάσσης καὶ ὑπεράνω τῆς ὑγρᾶς φύσεως ἑστάναι βουληθεὶς καὶ τοῦτον αὐτὴν
                     θεμελιώσας τὸν τρόπον. καὶ καθ’ ἕτερον δὲ λογισμὸν παρίστησι τὸ μὴ αὐτόματον
                     ὑποστῆναι τὴν γῆν μηδὲ ὡς ἔτυχεν εἰκῆ καὶ ἀλόγως τὸ τοιοῦτον αὐτῇ περιβεβλῆσθαι
                     σχῆμα· διὸ ἐπιλέγει· <quote type="lemma">καὶ</quote> ἐπὶ ποταμῶν ἡτοίμασεν
                     αὐτήν. εἰ μὲν γὰρ ὅλη δι’ ὅλου λεία καὶ ὁμαλὴ κατὰ τὴν σφαῖραν τῶν Ἑλλήνων
                     ὑπῆρχεν, οὐκ ἄν ποτε τῆς τῶν ποταμῶν συστάσεως δεκτικὴ ἐγεγόνει οὐδ’ ἂν εἰς
                     γεωργίαν ἐπιτηδεία ἐκρεόντων ἁπανταχόθεν τῶν εἰς αὐτὴν φερομένων ὄμβρων· ὡς αὖ
                     πάλιν ἐκ τοῦ ἐναντίου, εἰ πλὰξ ἦν μία ἡπλωμένη καὶ ἀνειμένη εἰς πεδιάδας χώρας,
                     οὐδ’ οὕτως συνέστησαν ἐν αὐτῇ ποταμοί· οἵ τ’ ἐξ ἀεννάων πηγῶν φερόμενοι οἵ τε
                     ἐκ τῶν χειμερινῶν ὄμβρων συνιστάμενοι· πάλαι δ’ ἂν ἐπικλύσαντες πᾶσαν οὔτε
                     σπέρμασιν οὔτε φυτοῖς οὔτε γεωργίαις ἐπιτηδείαν αὐτὴν παρεῖχον· ἀλλ’ οὐδὲ
                     αὐτοῖς τοῖς οἰκήτορσιν γεγόνει ἂν χρήσιμος πάντων ἐπικλυζομένων καὶ
                     κατασυρομένων ὑπὸ τῆς τῶν ὑδάτων πλημμύρας. ταῦτα μὲν οὖν ἦν, εἰ μὴ λόγος τις
                     δημιουργικὸς καὶ θεοῦ σοφία τεχνικῶς αὐτῇ τοιόνδε σχῆμα περιβεβλήκει· νυνὶ δὲ
                     οὕτως κατεσκευάσθη, ὡς εἰς ὄρη καὶ νάπας βουνούς τε καὶ φάραγγας ἐσχηματίσθαι
                     ὡς καὶ ποταμοὺς τὰς ἑαυτῶν διεξόδους ἀκωλύτως ποιεῖσθαι ὄρη τε καὶ ἄλση καὶ
                     φυτὰ ζώοις ἀπονέμεσθαι χώρας τε καὶ πεδιάδας εἰς οἰκήσεις καὶ γεωργίας
                     ἀνθρώποις ἀφωρίσθαι. τίς τοίνυν οὐκ ἂν ὁμολογήσειεν ἀληθῶς σοφῆς εἶναι
                     προμηθείας ταῦτα; ἣ προλαβοῦσα τὸ μέλλον πρὸ τοῦ πληρώματος τῆς γῆς καὶ πρὸ τοῦ
                     συστῆναι τὰ ἐν αὐτῇ τοιάνδε αὐτὴν ἐσχημάτισε καταλλήλῳ διαπλάττουσα τύπῳ, ὡς ἂν
                     τοῖς πᾶσι γένοιτο ἐπιτηδεία.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἄρατε πύλας, οἱ ἄρχοντες ὑμῶν, </l>
                     <l> καὶ ἐπάρθητε, πύλαι αἰώνιοι, </l>
                     <l> καὶ εἰσελεύσεται ὁ βασιλεὺς τῆς δόξης. </l>
                     <ref decls="#biblical" cRef="LXX:Ps:23:7"/>
                  </quote>
                  <p>Τό τε <quote type="lemma">διάψαλμα </quote> πρὸ τοῦ· <quote type="lemma">ἄρατε
                        πύλας, οἱ ἄρχοντες ὑμῶν</quote> κείμενον τῆς μελῳδίας ἔοικε μεταβολὴν
                     πεποιῆσθαι, ἐπεὶ καὶ τῆς διανοίας αὐτῆς. ἐν δὲ τῷ λέγειν <quote type="lemma">εἰσελεύσεσθαι</quote> αὐτὸν λεληθότως καὶ ἔξοδον αὐτοῦ ᾐνίξατο. εἶτ’ ἐπεὶ
                     μὴ μόνος ἤμελλεν εἰσιέναι εἰς τὴν αὐτοῦ βασιλείαν, πάσας ἀναπετασθῆναι τὰς
                        <quote type="lemma">πύλας</quote> ὁ λόγος παρακελεύεται διὰ τοὺς μέλλοντας
                     κληρονομεῖν τὴν βασιλείαν τῶν οὐρανῶν σὺν τῷ υἱῷ τοῦ θεοῦ. πολλὰς γὰρ ἀνέῳξε
                     καὶ διαφόρους <quote type="lemma">πύλας</quote> τῆς εἰς τοὺς οὐρανοὺς εἰσόδου,
                     ἐπεὶ καὶ πολλαὶ μοναὶ παρὰ τῷ πατρί. ὅρα δέ, εἰ μὴ ἐν τούτοις λυθείη ἂν τὸ
                     ζητούμενον ἐν τῷ φάσκοντι ψαλμῷ· <quote type="lemma">ἀνέβη ὁ θεὸς ἐν ἀλαλαγμῷ,
                        κύριος ἐν φωνῇ σάλπιγγος</quote>. ἐνταῦθα γὰρ τὸ πνεῦμα τὸ ἅγιον καὶ τὸν
                     ἀλαλαγμὸν καὶ τὴν φωνὴν τῆς σάλπιγγος ἀποδίδωσιν. ἐν γὰρ τῇ εἰς οὐρανοὺς
                     ἀναβάσει τοῦ υἱοῦ τοῦ θεοῦ τοὺς διακονησαμένους αὐτῷ ἀγγέλους τὴν εἰς ἀνθρώπους
                     οἰκονομίαν προτρέχειν αὐτῷ εἰκὸς καὶ τὰς οὐρανίους πύλας αὐτῷ παρασκευάζειν
                     φωνάς τε ἀφιέναι καὶ βοὰς ἀγγελικὰς τὰς ἐν τῷ ψαλμῷ φερομένας· ἃς δὴ ἀλαλαγμὸν
                     καὶ φωνὴν σάλπιγγος ὠνόμασε φήσας· <quote type="lemma">ἀνέβη ὁ θεὸς ἐν
                        ἀλαλαγμῷ, κύριος ἐν φωνῇ σάλπιγγος</quote>. </p>
               </div>
            </div>
            <div type="textpart" subtype="commentary" n="Ps_24">
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τὸ Δαυιδ. </l>
                     <l> πρὸς σέ, κύριε, ᾖρα τὴν ψυχήν μου, ὁ θεός μου. </l>
                     <ref decls="#biblical" cRef="LXX:Ps:24:1"/>
                  </quote>
                  <p>Ἐπεὶ μήτε ψαλμὸς ἐπιγέγραπται μήτε ᾠδὴ μήτε τι τῶν παραπλησίων, ἀλλ’ οὐδ’ εἰς
                     τὸ τέλος ἀναπέμπεται τὰ προκείμενα, λόγοι δέ εἰσιν ἐν ἁγίῳ πνεύματι τῷ Δαυῒδ
                     συγγεγραμμένοι· διὸ παρὰ τοῖς λοιποῖς ἑρμηνευταῖς τοῦ Δαυῒδ προγέγραπται·
                     εἰκότως φήσομεν διδασκαλίαν περιέχειν τῆς πρὸς τὸν θεὸν ἐξομολογήσεως, ᾗ πρῶτος
                     μὲν αὐτὸς ὁ Δαυῒδ ἐχρήσατο, ἔπειτα δὲ καὶ ἡμῖν παραδέδωκε παιδεύων ὅπως, χρὴ
                     νοσήσαντα τὴν ἑαυτῶν θεραπεύειν ψυχὴν δι’ ἐξομολογήσεως. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Ἐπὶ σοὶ πέποιθα· μὴ κατασχυνθείην, </l>
                     <l> μηδὲ καταγελασάτωσάν μου οἱ ἐχθροί μου. </l>
                     <ref decls="#biblical" cRef="LXX:Ps:24:2"/>
                  </quote>
                  <p>Ταῦτά φησιν ὡσανεὶ ἐπάρας εἰς ὕψος μεταθείς τε καὶ μετεωρίσας τῶν τῇδε
                     πραγμάτων τὴν ἑαυτοῦ ψυχὴν ἄνω τε πλησίον αὐτὴν τοῦ θεοῦ τῇ διαθέσει καταστήσας
                     δι’ ἀποστροφῆς μὲν τῶν θνητῶν καὶ ἀνθρωπίνων, ἐπιστροφῆς δὲ γνησίας τῆς πρὸς
                     αὐτόν. ἔπειτά φησι· τοῦτο πεποίηκα, οὐκ ἐμαυτῷ θαρρῶν, ἀλλ’ ἐπὶ σοὶ τῷ θεῷ μου
                     πεποιθὼς πολλῇ παρρησίᾳ χρώμενος. ὁ πάντων μὲν τῶν αἰσθητῶν καὶ ὁρωμένων
                     καταφρονήσας, ἐπὶ δὲ τὸν ἀσώματον καὶ ἀόρατον θεὸν τὴν ἑαυτοῦ ψυχὴν ἐπάρας, ὡς
                     ἂν ἴδιον ἑαυτοῦ κτῆμα γενόμενον τὸν θεὸν ἐπικαλεῖσθαι θαρρεῖ· διὸ λέγει· <quote type="lemma">ὁ θεός μου</quote>, ἐπὶ σοὶ πέποιθα. καὶ τὰ παρ’ ἐμοῦ μέν,
                     φησὶ, ταῦτα. λοιπὸν δὲ εὐχῆς μοι δεῖ καὶ τῆς παρὰ σοῦ τοῦ θεοῦ συνεργείας πρὸς
                     τὸ μὴ ἐκπεσεῖν τοῦ σκοποῦ μηδ’ ὥσπερ ἀφ’ ὑψηλῆς ἀκρωρείας πεσόντα ἀπορραγῆναι.
                     διὸ δέομαι καὶ ἱκετεύω μὴ καταισχυνθῆναι μηδὲ <quote type="lemma">καταγελασθῆναι ὑπὸ τῶν ἐχθρῶν μου</quote>· ταῦτα δέ μοι ἔσται ἐκ τῆς σῆς
                     τοῦ θεοῦ μου βοηθείας. τὰ μὲν γὰρ πρῶτα ἐξ ἐμῆς ἦν προαιρέσεως τὸ ἄγειν καὶ
                     φέρειν τὴν ἐμαυτοῦ ψυχήν,ὅπη καὶ βούλομαι· τὰ δὲ δεύτερα τῆς σῆς ἀντιλήψεως καὶ
                     συνεργείας δεῖται. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Αἰσχυνθήτωσαν οἱ ἀνομοῦντες δια κενῆς. </l>
                     <l> τὰς ὁδούς σου, κύριε, γνώρισόν μοι </l>
                     <l> καὶ τὰς τρίβους σου δίδαξόν με. </l>
                     <l> ὁδήγησόν με ἐπὶ τὴν ἀλήθειάν σου </l>
                     <l> καὶ δίδαξόν με, ὅτι σὺ εἶ ὁ θεὸς ὁ σωτήρ μου, </l>
                     <l> καὶ σὲ ὑπέμεινα ὅλην τὴν ἡμέραν. </l>
                     <ref decls="#biblical" cRef="LXX:Ps:24:3b-5"/>
                  </quote>
                  <p>Μόνον <quote type="lemma">ὑπομένειν</quote> τῇ προθέσει μηδὲ μεταβάλλειν καὶ
                     μεθίστασθαι τῆς πίστεως· οἱ γὰρ εὐρίπιστοι καὶ παντὶ ἀνέμῳ περιφερόμενοι
                     πάθοιεν ἄν ποτε τὰ τῆς αἰσχύνης, οὐ μὴν καὶ οἱ λέγειν μεμαθηκότες· ὑπομένων
                     ὑπέμεινα τὸν κύριον. ἀντὶ δὲ τοῦ ἀνομοῦντες οἱ λοιποὶ καὶ ἡ πέμπτη ἔκδοσις οἱ
                     ἀποστατοῦντες, ἡρμηνεύκασιν· σαφῶς τοὺς παραβάτας καὶ μὴ τῷ προτέρῳ ἑαυτῶν
                     σκοπῷ ἐμμένοντας καταισχυνθήσεσθαι ἀποφηνάμενοι. τῆς γὰρ ἀποστασίας ἑαυτῶν
                     καρπὸν ὑπόκενον εὑρόντες ὡς ἂν διακενῆς ἀποστατήσαντες τοῦ θεοῦ
                     καταισχυνθήσονται. <quote type="lemma">τὰς ὁδούς σου, κύριε, γνώρισόν μοι, καὶ
                        τὰς τρίβους σου δίδαξόν με</quote>.<quote type="lemma"> ὁδήγησόν με ἐπὶ τὴν
                        ἀλήθειάν σου καὶ δίδαξόν με, ὅτι σὺ εἶ ὁ θεὸς ὁ σωτήρ μου, καὶ σὲ ὑπέμεινα
                        ὅλην τὴν ἡμέραν</quote>. εἰσὶ δὲ <quote type="lemma">ὁδοὶ τοῦ κυρίου</quote>
                     αἱ τῆς προνοίας αὐτοῦ διοικήσεις, καθ’ ἃς τὰ σύμπαντα διακυβερνᾷ· περὶ ὧν ὁ
                     θεῖος ἀπόστολος διδάσκων ἔλεγεν· <quote type="lemma">ὢ βάθος πλούτου καὶ σοφίας
                        καὶ γνώσεως θεοῦ· ὡς ἀνεξερεύνητα τὰ κρίματα αὐτοῦ καὶ ἀνεξιχνίαστοι αἱ ὁδοὶ
                        αὐτοῦ</quote>. οὕτω δὲ καὶ <quote type="lemma">τρίβοι</quote> αὐτοῦ εἶεν αἱ
                     κατὰ μέρος διοικήσεις τῶν ὅλων, καθ’ ἃς ὥσπερ ἐπιπορευόμενος τά τε κατ’ οὐρανὸν
                     καὶ τὰ ἐπὶ γῆς τῇ προνοητικῇ δυνάμει, <quote type="lemma">τρίβους</quote>
                     ἑαυτοῦ καὶ πορείας τοῖς νοεῖν δυναμένοις δείκνυσι· διὸ κατὰ τὸν Σύμμαχον
                     εἴρηται· καὶ τὰς πορείας σου δίδαξόν με. ταῦτα δέ με διδάσκων ἐπίστησόν με τῇ
                     ἀληθείᾳ σου πρὸς τὸ μὴ σφάλλεσθαι ψευδοδοξοῦντα καὶ ἕτερα ἀνθ’ ἑτέρων ἐν τῇ τῶν
                     φυσικῶν θεωρίᾳ δοξάζειν, ὁποῖα πεπόνθασιν οἱ σοῦ τοῦ θεοῦ μὴ τυχόντες
                     διδασκάλου, λογισμοῖς δὲ θνητοῖς καὶ ἀνθρωπίνοις καταστοχασάμενοι τῶν πραγμάτων
                     καὶ μακρὰν τῆς ἀληθείας ἐξακοντισθέντες. διδαχθεὶς δὲ παρὰ σοῦ, ὅτι μὴ μόνον
                     κτίστης καὶ δημιουργὸς καὶ θεός μου τυγχάνεις, ἀλλὰ καὶ σωτήρ μου, εἰκότως σὲ
                     ὑπέμεινα ὅλην τὴν ἡμέραν, τουτέστι πᾶσαν τὴν ζωήν μου μεμαθηκώς, ὅτι πάντες οἱ
                        <quote type="lemma">ὑπομένοντές</quote> σε οὐ μὴ καταισχυνθῶσιν.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Ἁμαρτίας νεότητός μου καὶ ἀγνοίας μου μὴ μνησθῇς· </l>
                     <l> κατὰ τὸ ἔλεός σου μνήσθητί μου σὺ </l>
                     <l> ἕνεκα τῆς χρηστότητός σου, κύριε. </l>
                     <ref decls="#biblical" cRef="LXX:Ps:24:7"/>
                  </quote>
                  <p>Οὐχ ἡγοῦμαι ταῦτα τῷ Δαυῒδ τοσοῦτον ἁρμόζειν ὅσον τοῖς ἐξομολογεῖσθαι ἐπὶ τοῖς
                     πρότερον ἁμαρτήμασιν ἑαυτῶν διδασκομένοις. οὐ γὰρ εὑρίσκομεν τὸν Δαυῒδ ἐν τῇ
                        <quote type="lemma">νεότητι</quote> αὐτοῦ <quote type="lemma">ἡμαρτηκότα</quote> οὐδ’ ἐν τῇ παιδικῇ ἡλικίᾳ, ἀλλ’ οὐδ’ ἐν <quote type="lemma">ἀγνοίᾳ</quote> γεγενημένον. μήποτ’ οὖν ἡ διδασκαλία ὡς παρὰ
                     ἰατροῦ τοῖς νενοσηκόσι καὶ ἐν τῇ τῆς ἡλικίας ἀκμῇ ἐντὸς γενομένοις θεοῦ γνώσεως
                     νεωτερικοῖς ἁμαρτήμασιν ἐγκαλινδηθεῖσιν δίκην φαρμάκου παραδέδοται; ὡς ἂν
                     μαθόντες ἐξομολογοῖντο τὰ ἐν <quote type="lemma">ἀγνοίᾳ</quote> αὐτοῖς
                     πεπλημμελημένα ἀνακαλύπτοντες τῷ θεῷ καὶ ὥσπερ παλαιὰ τραύματα τῆς ἑαυτῶν ψυχῆς
                     ἀπογυμνοῦντες αὐτῷ δεόμενοί τε ἰάσεως καὶ θεραπείας τυχεῖν διὰ <quote type="lemma">τοῦ ἐλέους</quote> αὐτοῦ <quote type="lemma">ἕνεκεν</quote> τῆς
                     χρηστότητός σου, κύριε.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Χρηστὸς καὶ εὐθὺς ὁ κύριος· </l>
                     <l> διὰ τοῦτο νομοθετήσει ἁμαρτάνοντας ἐν ὁδῷ. </l>
                     <l> ὁδηγήσει πραεῖς ἐν κρίσει, </l>
                     <l> διδάξει πραεῖς ὁδοὺς αὐτοῦ. </l>
                     <l> πᾶσαι αἱ ὁδοὶ κυρίου ἔλεος καὶ ἀλήθεια </l>
                     <l> τοῖς ἐκζητοῦσιν τὴν διαθήκην αὐτοῦ καὶ τὰ μαρτύρια αὐτοῦ. </l>
                     <ref decls="#biblical" cRef="LXX:Ps:24:8-10"/>
                  </quote>
                  <p>
                     <quote type="lemma">Χρηστός</quote> ἐστιν <quote type="lemma">καὶ
                     εὐθύς</quote>, φησίν, <quote type="lemma">ὁ κύριος</quote> εὖ διατιθέμενος τὰ
                     πάντα καὶ τὴν εὐθεῖαν ὁδὸν ἀγαπῶν τά τε σκολιὰ εἰς εὐθεῖαν ἄγων. διὰ τοῦτο οὐκ
                     ἀποστρέφεται οὐδὲ παρορᾷ καταλιμπάνων αὐτοὺς φθείρεσθαι ταῖς ἑαυτῶν ἁμαρτίαις·
                     ἀλλ’ οἷα φιλάνθρωπος καὶ ἀγαθὸς σωτὴρ νοσούντων μᾶλλον ἢ ὑγιαινόντων τὴν
                     φροντίδα ποιεῖται· καὶ τούτοις <quote type="lemma">νομοθετεῖ</quote> μετανοίας
                        <quote type="lemma">ὁδοὺς</quote> ὑποδεικνὺς αὐτοῖς καὶ νόμους τοὺς
                     ἁρμόζοντας αὐτοῖς πρὸς σωτηρίαν παρατιθέμενος. ἔστι γάρ τις καὶ <quote type="lemma">ὁδὸς</quote> τοῖς <quote type="lemma">ἁμαρτάνουσιν</quote>
                     ἐπιδεδειγμένη σωτηρίας, ἡ τῆς ἐπιστροφῆς καὶ μετανοίας καὶ ἐξομολογήσεως, ὡς
                     ἑτέρα οὖσα παρὰ τὴν τοῖς τελείοις δεδομένην. <quote type="lemma">νομοθετῶν</quote> γὰρ ὁ θεός, ἄλλην μὲν <quote type="lemma">ἁμαρτάνουσιν
                        ὁδὸν</quote> δείκνυσιν, ἑτέραν δὲ τοῖς ἐπιστρέφουσιν ἐξ ἁμαρτίας καὶ ἄλλην
                     πάλιν τοῖς ἐν ἀρετῇ προκόπτουσι καὶ ἑτέραν τοῖς τελειοτέροις. διὸ τοῖς μὲν
                        <quote type="lemma">ἁμαρτάνουσιν</quote> ὑποδείκνυσιν <quote type="lemma">ὁδόν·</quote> τοὺς δὲ <quote type="lemma">πραεῖς ὁδηγήσει ἐν κρίσει</quote>
                     κεκριμένως καὶ αὐτῶν πρόνοιαν ποιούμενος ὡς βελτιόνων· διὸ καὶ μακαρισμῶν
                     αὐτοὺς ἀξιοῖ κατὰ τὸ μακάριοι οἱ πραεῖς, ὅτι αὐτοὶ κληρονομήσουσι τὴν γῆν.
                     τούτους δὲ καὶ <quote type="lemma">διδάσκει ὁδοὺς αὐτοῦ</quote>. ἀντὶ δὲ τοῦ
                        <quote type="lemma">ὁδοὺς αὐτοῦ</quote> ὁ Ἀκύλας καὶ ὁ Σύμμαχος ὁδὸν ἑαυτοῦ
                     ἔφησεν. ταύτην γὰρ αὐτὸς ὁ σωτὴρ ὥδευσε τὴν <quote type="lemma">ὁδὸν</quote>
                     κατὰ τὸ λελεγμένον· <quote type="lemma">μάθετε ἀπ’ ἐμοῦ, ὅτι πρᾶός εἰμι καὶ
                        ταπεινὸς τῇ καρδίᾳ</quote>. κατὰ ταύτην οὖν ἄγων αὐτοὺς ὁδηγὸς αὐτῶν καὶ
                     χειραγωγὸς γίνεται· διόπερ ὡς σοφὸς νομοθέτης, ἄλλην μὲν <quote type="lemma">ὁδὸν</quote> ἐπιδείκνυσι τοῖς <quote type="lemma">ἁμαρτάνουσιν</quote>,
                     ἑτέραν δὲ τοῖς πράοις. <quote type="lemma">πᾶσαι αἱ ὁδοὶ κυρίου ἔλεος καὶ
                        ἀλήθεια τοῖς ἐκζητοῦσι τὴν διαθήκην αὐτοῦ καὶ τὰ μαρτύρια αὐτοῦ.</quote>
                     πολλαὶ μέν, φησίν, <quote type="lemma">αἱ ὁδοὶ τοῦ κυρίου</quote>, πλὴν ἀλλ’ ἐν
                     πάσαις <quote type="lemma">τὸ ἔλεος αὐτοῦ</quote> προτρέχει· τῷ τε <quote type="lemma">ἐλέει</quote> συμπαρορμᾷ ἡ <quote type="lemma">ἀλήθεια·</quote>
                     <quote type="lemma">ἐλεεῖ</quote> γὰρ τὰ ὄντα καὶ οὐδὲν βδελύσσεται ὧν
                     ἐποίησεν· οὐδὲ γὰρ μισῶν τι κατεσκεύασε. καθ’ ἑκάστην τοίνυν <quote type="lemma">ὁδὸν</quote> τῆς τοῦ θεοῦ διοικήσεώς τε καὶ προνοίας τὸ <quote type="lemma">ἔλεος</quote> αὐτοῦ προτρέχει, ἕπεται δὲ τῷ <quote type="lemma">ἐλέῳ ἡ ἀλήθεια</quote>. τοῖς δ’ ἐκζητοῦσιν ἀσχολουμένοις ὁ εἰπών· <quote type="lemma">ζητεῖτε, καὶ εὑρήσετε, κρούετε, καὶ ἀνοιγήσεται ὑμῖν</quote>,
                     τὴν περὶ τῶν ζητουμένων <quote type="lemma">ἀλήθειαν</quote> παραδίδωσιν.
                     διαθήκη δὲ αὐτοῦ γενικῶς καὶ καθ’ ὅλου ὠνόμασται πᾶσα ἡ ἀνθρώποις παραδοθεῖσα
                     θεόπνευστος γραφή. μαρτύρια δὲ αὐτοῦ τυγχάνει ἤτοι τὰ προφητικῶς περὶ αὐτοῦ ἐν
                     τῇ θείᾳ γραφῇ μεμαρτυρημένα ἢ τὰ κατὰ διαμαρτυρίαν ὑπ’ αὐτοῦ τοῖς τὰ θεῖα
                     παιδευομένοις παρηγγελμένα.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Τίς ἐστιν ἄνθρωπος ὁ φοβούμενος τὸν κύριον; </l>
                     <ref decls="#biblical" cRef="LXX:Ps:24:12a"/>
                  </quote>
                  <p>Πᾶς ὁ τῷ φόβῳ τοῦ θεοῦ προσιέναι βουλόμενος θαρρῶν ἡκέτω εἰδώς, ὅτι αὐτὸς ὁ
                     κύριος ὑποδεξόμενος οἷα διδάσκαλος μαθητὴν τὸν βουλόμενον αὐτῷ πλησιάζειν.
                     πρῶτον μὲν πολλὰς ἐπιδείξει αὐτῷ <quote type="lemma">ὁδούς</quote>, ἔπειτα
                        <quote type="lemma">νομοθετήσει, </quote> ὅπως δεῖ καθ’ ἑκάστην ὁδεύειν, ἣν
                     ὁποίαν ἕλοιτό τις αὐτὸς ἑαυτῷ ταύτην βαδίζοι· ὡς γὰρ πολλαὶ μοναὶ παρὰ τῷ
                     πατρί, οὕτως καὶ πολλοὶ βίοι τῶν κατὰ θεὸν προκοπτόντων. ἕκαστος δὲ ἑαυτῷ
                     αἱρετίζει καὶ ἐκλέγεται, ἣν ἂν θέλοι ὁδόν· ἐν ἑκάστῳ δὲ βίῳ δυνατὸν ἀρέσαι
                     θεῷ.</p>
               </div>
               <div type="textpart" subtype="fragment" n="7">
                  <quote type="lemma">
                     <l> Νομοθετήσει αὐτῷ ἐν ὅδῳ, ᾗ ᾑρετίσατο. </l>
                     <l> ἡ ψυχὴ αὐτοῦ ἐν ἀγαθοῖς αὐλισθήσεται, </l>
                     <l> καὶ τὸ σπέρμα αὐτοῦ κληρονομήσει γῆν. </l>
                     <ref decls="#biblical" cRef="LXX:Ps:24:12b-13"/>
                  </quote>
                  <p>Πᾶς ὁ τῷ φόβῳ τοῦ θεοῦ προσιέναι βουλόμενος θαρρῶν ἡκέτω εἰδώς, ὅτι αὐτὸς ὁ
                     κύριος ὑποδεξόμενος, οἷα διδάσκαλος μαθητὴν τὸν βουλόμενον αὐτῷ πλησιάζειν.
                     πρῶτον μὲν πολλὰς ἐπιδείξει αὐτῷ ὁδούς, ἔπειτα νομοθετήσει ὅπως δεῖ καθ’
                     ἑκάστην ὁδεύειν, ἣν ὁποίαν ἕλοιτό τις αὐτὸς ἑαυτῷ ταύτην βαδίζοι· ὡς γὰρ πολλαὶ
                     μοναὶ παρὰ τῷ πατρί, οὕτως καὶ πολλοὶ βίοι τῶν κατὰ θεὸν προκοπτόντων. ἕκαστος
                     δὲ ἑαυτῷ αἱρετίζει καὶ ἐκλέγεται ἣν ἂν θέλοι ὁδόν· ἐν ἑκάστῳ δὲ βίῳ δυνατὸν
                     ἀρέσαι θεῷ.</p>
               </div>
               <div type="textpart" subtype="fragment" n="8">
                  <quote type="lemma">
                     <l> Κραταίωμα κύριος τῶν φοβουμένων αὐτόν, </l>
                     <l> καὶ ἡ διαθήκη αὐτοῦ τοῦ δηλῶσαι αὐτοῖς. </l>
                     <ref decls="#biblical" cRef="LXX:Ps:24:14"/>
                  </quote>
                  <p>Ὁ μὲν Ἀκύλας ἀπόρρητον κυρίου ἐξέδωκεν· ὁ δὲ Σύμμαχος ὁμιλία κυρίου· ὁ δὲ
                     Θεοδοτίων καὶ ἡ πέμπτη ἔκδοσις μυστήριον κυρίου. ἐντεῦθεν γὰρ εἰς τοσαύτην
                     ἤλασε μακαριότητα ὁ ἀνωτέρω προλεχθεὶς <quote type="lemma">φοβούμενος κύριον
                     </quote> ἐκ τοῦ ὁμιλίαν τοῦ κυρίου καὶ ἀπόρρητον αὐτοῦ καὶ τὸ μυστήριον αὐτοῦ
                     γνωστὸν αὐτῷ γεγονέναι, καὶ τὰ ἐν <quote type="lemma">τῇ διαθήκῃ αὐτοῦ</quote>,
                     τοῦτ’ ἔστιν ἐν τῇ θείᾳ γραφῇ, περιεχόμενα μυστήρια.</p>
               </div>
               <div type="textpart" subtype="fragment" n="9">
                  <quote type="lemma">
                     <l> Ἐπίβλεψον ἐπ’ ἐμὲ καὶ ἐλέησόν με, </l>
                     <l> ὅτι μονογενὴς καὶ πτωχός εἰμι ἐγώ. </l>
                     <l> αἱ θλίψεις τῆς καρδίας μου ἐπληθύνθησαν· </l>
                     <l> ἐκ τῶν ἀναγκῶν μου ἐξάγαγέ με. </l>
                     <ref decls="#biblical" cRef="LXX:Ps:24:16-17"/>
                  </quote>
                  <p>Οὐ διὰ τὰ κατορθώματα ὥσπερ ὀφειλομένην τὴν σωτηρίαν αὐτῷ· οἶδα γάρ, ὅτι πάντα
                     ποιήσας τὰ παρ’ ἐμαυτοῦ ἔτι τοῦ σοῦ ἐλέους δέομαι. διὸ ἐπίβλεψον ἐπ’ ἐμὲ καὶ
                     ἐλέησόν με. σύνοιδα γὰρ ἐμαυτῷ <quote type="lemma">πτωχῷ</quote> καὶ ἀβοηθήτῳ
                     καὶ μὴ ἐπαρκοῦντι πρὸς σωτηρίαν. ἴδιόν τέ ἐστι πάντων τῶν θεοφιλῶν τὸ ἑαυτοὺς
                     κακοῦν ἐν <quote type="lemma">θλίψεσιν</quote>, ἐν <quote type="lemma">ἀνάγκαις</quote>, ἐν στενοχωρίαις καὶ διωγμοῖς, ἀλλ’ οὐ καὶ ἀγνοοῦσι τὸ
                     τούτων τέλος· διὸ τυχεῖν αὐτοῦ παρὰ τοῦ θεοῦ ἱκετεύουσι λέγοντες· ἐκ τῶν
                     ἀναγκῶν μου ἐξάγαγέ με· ὡς ἂν διελθόντες τὰς τοῦ βίου <quote type="lemma">ἀνάγκας</quote>, τὰς δὲ συμφορὰς καὶ τὰς περιστάσεις εἰπεῖν ποτε δυνηθεῖεν·
                     διήλθομεν διὰ πυρὸς καὶ ὕδατος, καὶ ἐξήγαγες ἡμᾶς εἰς ἀναψυχήν. </p>
               </div>
               <div type="textpart" subtype="fragment" n="10">
                  <quote type="lemma">
                     <l> Ἴδε τὴν ταπείνωσίν μου καὶ τὸν κόπον μου </l>
                     <l> καὶ ἄφες πάσας τὰς ἁμαρτίας μου. </l>
                     <l> ἴδε τοὺς ἐχθρούς μου, ὅτι ἐπληθύνθησαν </l>
                     <l> καὶ μῖσος ἄδικον ἐμίσησάν με. </l>
                     <l> φύλαξον τὴν ψυχήν μου καὶ ῥῦσαί με· </l>
                     <l> μὴ καταισχυνθείην, ὅτι ἤλπισα ἐπὶ σέ. </l>
                     <l> ἄκακοι καὶ εὐθεῖς ἐκολλῶντό μοι, </l>
                     <l> ὅτι ὑπέμεινά σε, κύριε. </l>
                     <l> λύτρωσαι, ὁ θεός, τὸν Ἰσραὴλ </l>
                     <l> ἐκ πασῶν τῶν θλίψεων αὐτοῦ. </l>
                     <ref decls="#biblical" cRef="LXX:Ps:24:18-22"/>
                  </quote>
                  <p>Τὰ μὲν παρ’ ἐμοῦ σπουδάζεται, τὰ δὲ παρὰ σοῦ τυχεῖν ἀξιῶ. ἐγὼ μὲν οὖν ἐμαυτὸν
                     κολάζω, καὶ ὥσπερ δίκην εἰσπραττόμενος ὧν πρότερον ἐπλημμέλησα, ἐμαυτὸν
                     τιμωροῦμαι <quote type="lemma">ταπεινῶν</quote> ἐμαυτὸν ἐν <quote type="lemma">κόποις</quote> καὶ πόνοις· σὺ δέ, ὁ θεός, οἷά τις ἀγωνοθέτης, τὸν ἐμὸν
                     ἀγῶνα θεωρῶν καὶ τοὺς ἐμοὺς καμάτους δίδου τὴν ἄφεσιν τῶν ἁμαρτημάτων καὶ
                     συγχώρει ὅσα πώποτε διεπραξάμην ἐν ἁμαρτίαις. ἀλλὰ καὶ θεασάμενος τοὺς ἐμοὺς
                        <quote type="lemma">ἐχθρούς</quote>, ὁπόσοι ὄντες ἐπεβούλευον, καὶ ὡς <quote type="lemma">μῖσος ἄδικον ἐμίσησάν με</quote>, φύλαξ γενοῦ τῆς ἐμῆς ψυχῆς,
                     καὶ <quote type="lemma">ῥῦσαί με</quote> τῆς τῶν πολεμίων ἐπιβουλῆς. τοσαῦτα δὲ
                     πράξας καὶ τοσαῦτα δεηθεὶς μὴ <quote type="lemma">καταισχυνθῆναι</quote> ἀξιῶ.
                     σὲ γὰρ ἐλπίδα ἐμαυτοῦ θέμενος ἀκριβῶς οἶδα καὶ πέπεισμαι, ὅτι ἡ ἐλπὶς οὐ
                     καταισχύνει. ἄκακοι καὶ εὐθεῖς ἐκολλῶντό μοι, ὅτι ὑπέμεινά σε. λύτρωσαι, ὁ
                     θεός, τὸν Ἰσραὴλ ἐκ πασῶν τῶν θλίψεων αὐτοῦ. καὶ τοῦτό μοι πρὸς τοῖς ἄλλοις
                     κατορθώμασι μέγα ὑπῆρξε, καὶ σοὶ τῷ θεῷ φίλον· πολλοῖς γὰρ ἐγινόμην ὑπογραμμὸς
                     καρτερίας βίου τε σεμνοῦ καὶ μετανοίας καὶ ἐξομολογήσεως· διὸ ἄκακοι ἄνδρες καὶ
                     εὐθεῖς συνήπτοντό μοι κολλώμενοι καὶ συμβιοῦν ἀξιοῦντες δι’ οὐδὲν ἕτερον ἢ ὅτι
                     ὑπέμενον καρτερῶν καὶ πάντα ὑπέφερον σὲ τὴν ἐμαυτοῦ ἐλπίδα προβεβλημένος.
                     τούτοις ἅπασιν ἐπιλέγει· λύτρωσαι, ὁ θεός, τὸν Ἰσραὴλ ἐκ πασῶν τῶν θλίψεων
                     αὐτοῦ· ἤτοι αὐτὸς ἑαυτὸν ἐξομολογούμενος Ἰσραὴλ ὀνομάζων διὰ τὰ προλεχθέντα
                     αὐτοῦ κατορθώματα· τοιοῦτος γάρ ἐστιν ὁ κατὰ ψυχὴν Ἰσραήλ. ἢ ἄλλως διδασκόμενος
                     μὴ ἑαυτὸν μόνον φυλάττειν μηδὲ αὐτῷ μόνῳ σπουδάζειν καὶ περὶ μόνου ἑαυτοῦ τὸν
                     θεὸν ἱκετεύειν· μετὰ δὲ τὸ κατορθῶσαι καὶ εὖ τὰ καθ’ ἑαυτὸν διαθέσθαι ὑπὲρ τοῦ
                     παντὸς λαοῦ τοῦ θεοῦ τὰς παρακλήσεις ἀναπέμπει· ἱκετεύει τε, ἵν’ ὥσπερ ἀνωτέρω
                     ἑαυτὸν ἠξίου ῥυσθῆναι ἀπὸ τῶν ἑαυτοῦ θλίψεων, οὕτω καὶ πάντα τὸν τοῦ θεοῦ λαὸν
                     κατὰ διάνοιαν Ἰσραὴλ ὀνομαζόμενον. </p>
               </div>
            </div>
            <div type="textpart" subtype="commentary" n="Ps_25">
               <div type="textpart" subtype="fragment" n="1">
                  <quote type="lemma">
                     <l> Τοῦ Δαυιδ. </l>
                     <l> Κρῖνόν με, κύριε, ὅτι ἐγὼ ἐν ἀκακίᾳ μου ἐπορεύθην, </l>
                     <l> καὶ ἐπὶ τῷ κυρίῳ ἐλπίζων οὐ μὴ ἀσθενήσω. </l>
                     <ref decls="#biblical" cRef="LXX:Ps:25:1"/>
                  </quote>
                  <p>Ἰδίως ἄν τις ἐπὶ τὸν Δαυῒδ ἀναφέρων τοὺς προκειμένους λόγους εἴποι ἂν ἐντυχίαν
                     αὐτὸν ποιεῖσθαι πρὸς τὸν θεὸν περὶ τοῦ ἰδίου βίου. τοῦ γὰρ ἱεροῦ Ἀποστόλου
                     φήσαντος· <quote type="lemma">πρῶτον πάντων δεῖ ποιεῖσθαι δεήσεις, προσευχάς,
                        ἐντεύξεις, εὐχαριστίας</quote>· καὶ διελόντος τὰ προλεχθέντα εἰς εἴδη
                     τέσσαρα ἡμᾶς προσήκει τὴν διάνοιαν τοῖς ἐν τῇ βίβλῳ τῶν ψαλμῶν ἐμφερομένοις
                     ἐφιστᾷν τὸν νοῦν, ἐπισημαινομένους τίνες μὲν αὐτῶν περιέχουσι δεήσεις καὶ τίνες
                     προσευχὰς καὶ τίνες ἐντεύξεις καὶ ἐπὶ πᾶσι τίνες εὐχαριστίας· τί τε διαφέρει
                     θάτερον θατέρου ἀναλέγεσθαί τε ἀπὸ πάσης τῆς βίβλου τῶν ψαλμῶν τὰ ἰδιώματα τῶν
                     εἰρημένων· οἷον τὰς μὲν δεήσεις ἀπὸ τῶν περιεχόντων παρακλήσεις καὶ ἱκετηρίας,
                     ἐν αἷς δὲ καὶ ἐξομολογήσεις φέρονται· ὁποῖός ἐστιν ὁ εἰκοστὸς τέταρτος ψαλμὸς
                     οὔτε ᾠδὴ οὔτε ψαλμὸς οὔτε ὕμνος οὔτε τι τοιοῦτον, ἀλλ’ ἁπλῶς <quote type="lemma">τῷ Δαυῒδ</quote> ἐπιγεγραμμένος. ποροσευχαὶ δέ εἰσιν, ὅσοι ἐν
                     τῇ προγραφῇ προσευχῶν ἐπιγράφουσιν· οἷον ὁ ἓξ καὶ δέκατος, καὶ ὁ ὀγδοηκοστὸς
                     πέμπτος, καὶ ὀγδοηκοστὸς ἔννατος, καὶ ἑκατοστὸς πρῶτος, καὶ ἑκατοστὸς
                     τεσσαρακοστὸς πρῶτος. εὐχαριστίαι δέ εἰσιν οἱ ὁμοίως ἔχοντες τῷ ἑκατοστῷ
                     δευτέρῳ, ἐν ᾧ εἴρηται· <quote type="lemma">εὐλόγει ἡ ψυχή μου τὸν κύριον, καὶ
                        μὴ ἐπιλανθάνου πάσας τὰς ἀνταποδόσεις αὐτοῦ</quote>, καὶ τὰ ἑξῆς. </p>
                  <p>Ἔντευξιν δὲ περιέχει ὁ μετὰ χεῖρας, ἐν ᾧ γέγραπται· <quote type="lemma">κρῖνόν
                        με, κύριε, ὅτι ἐγὼ ἐν ἀκακίᾳ μου ἐπορεύθην</quote>, καὶ τὰ ἑξῆς. ἐρεῖς οὖν,
                     ἐπειδὴ ὄντως ἤρξατο ὁ Δαυίδ, ὡς οἱ θεοφιλεῖς ἄνδρες ἐν τοῖς ἑαυτῶν τοῦ βίου
                     κατορθώμασιν εἶχόν τινα πλεονεκτήματα ἐξαίρετα, ἐν οἷς ἕκαστος αὐτῶν ἰδίως
                     διαπρεπὴς γέγονεν· οἶον ὡς ἐπὶ παραδείγματος Ἰωσὴφ ἐν σωφροσύνῃ, Ἰὼβ τῇ τῶν
                     δεινῶν ὑπομονῇ, Σολομὼν ἐν σοφίᾳ καὶ φρονήσει, Ἀβραὰμ διὰ τῆς πίστεως
                     δεδικαιῶσθαι λέγεται, καὶ ἄλλος πάλιν ἐν ἄλλῳ ἀρετῆς ἀγῶνι μεμαρτύρηται
                     διαλάμψας. τούτοις οὖν ὁμοίως καὶ ὁ Δαυῒδ ἐξαίρετον ἀρετὴν κτησάμενος
                     ἀναγέγραπται τὴν ἀνεξικακίαν, δι’ ἣν καὶ τὸν Σαοὺλ ἤνεγκε μυρία κατ’ αὐτοῦ
                     δεδρακότα, ἅπερ πράως καὶ ἀνεξικάκως ὑπομείνας ἀναγέγραπται. ἐπεὶ τοίνυν
                     ἐξαίρετος ἦν αὕτη τοῦ Δαυῒδ ἀρετὴ, λέγω δὲ ἡ τῆς πραότητος καὶ ταπεινοφροσύνης
                     καὶ ἀνεξικακίας, ταῦτα πάντα ὁμοῦ περιλαβὼν <quote type="lemma">ἀκακίαν</quote>
                     αὐτὰ ὠνόμασε· καὶ ὡς ἐν τούτῳ μάλιστα τῷ μέρει κατορθώσας ἐν τῇ πρὸς τὸν θεὸν
                     ἐντεύξει φησί· <quote type="lemma">κρῖνόν με, κύριε, ὅτι ἐγὼ ἐν ἀκακίᾳ μου
                        ἐπορεύθην</quote>. ἐπεὶ δὲ μέγα περὶ ἑαυτοῦ ἀπεφήνατο, ὥσπερ ἐγκαυχησάμενος
                     τῷ ἐξαιρέτῳ ἑαυτοῦ κατορθώματι τῆς <quote type="lemma">ἀκακίας</quote> ἢ τῆς
                     ἁπλότητος, ἐπιλαμβάνεται αὐτὸς ἑαυτοῦ καὶ ἐπιλέγει ἀναγκαίως ἑξῆς· <quote type="lemma">καὶ ἐπὶ τῷ κυρίῳ ἐλπίζων οὐ μὴ ἀσθενήσω</quote>. ἀναγκαίως οὖν
                     συνέπλεξεν ἑαυτὸν τῇ ἐπὶ τὸν κύριον ἐλπίδι καὶ ἑαυτοῦ κατηγορεῖ ὡς δυναμένου
                     σαλευθῆναι καὶ ἐκτραπῆναι καὶ ἐξασθενῆσαι. πλὴν οὐδὲν πείσεσθαι διὰ τὴν εἰς
                     θεὸν ἐλπίδα θαρρῶν διεβεβαιοῦτο· ᾔδει γάρ, ὅτι <quote type="lemma">ἡ ἐλπὶς οὐ
                        καταισχύνει </quote> κατὰ τὸν ἀπόστολον. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Δοκίμασόν με, κύριε, καὶ πείρασόν με, </l>
                     <l> πύρωσον τοὺς νεφρούς μου καὶ τὴν καρδίαν μου. </l>
                     <l> ὅτι τὸ ἔλεός σου κατέναντι τῶν ὀφθαλμῶν μου ἐστίν, </l>
                     <l> καὶ εὐηρέστησα ἐν τῇ ἀληθείᾳ σου. </l>
                     <ref decls="#biblical" cRef="LXX:Ps:25:2-3"/>
                  </quote>
                  <p>Οὐχ ὡς ἀλαζονευόμενος οὐδ’ ἐπαιρόμενος ἔλεγε τό· <quote type="lemma">δοκίμασόν
                        με, κύριε, καὶ πείρασόν με· πύρωσον τοὺς νεφρούς μου καὶ τὴν καρδίαν
                        μου,</quote> ἀλλ’ ὡς ἐν εὐχῇ παρακαλῶν ὑπὸ τοῦ θεοῦ καθαρθῆναι διὰ τῆς
                     πυρώσεως, εἰ δέοιτο καθάρσεως. παρακαλεῖ τοίνυν δοκιμασθῆναι καὶ πειρασθῆναι
                     τὴν προλεχθεῖσαν αὑτοῦ ἀρετήν, καθ’ ἢν διαπρέψας ἀποδέδεικται οὐκ ἐφ’ ἑαυτῷ
                     πεποιθώς, ἀλλ’ ἐπὶ τῷ τοῦ θεοῦ ἐλέῳ. οὕτω γοῦν, φησί, διὰ παντὸς σὲ τὸν θεὸν
                     καὶ τὸν σὸν ἔλεον πρὸ ὀφθαλμῶν ἔχων πάντα τὸν ἐμαυτοῦ βίον καὶ πάσας μου τὰς
                     πράξεις ἐπαιδαγώγουν ὡς εὐαρεστῆσαι ἐν τῇ ἀληθείᾳ σου. οὐ γὰρ μεθ’ ὑποκρίσεως,
                     ἀλλ’ ἐν <quote type="lemma">ἀληθείᾳ</quote> περιεπάτησα καὶ ἀνεστράφην μόνῳ τῷ
                     θεῷ εὐαρεστῆσαι σπουδάζων. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Οὐκ ἐκάθισα μετὰ συνεδρίου ματαιότητος </l>
                     <l> καὶ μετὰ παρανομούντων οὐ μὴ εἰσέλθω· </l>
                     <l> ἐμίσησα ἐκκλησίαν πονηρευομένων </l>
                     <l> καὶ μετὰ ἀσεβῶν οὐ μὴ καθίσω. </l>
                     <ref decls="#biblical" cRef="LXX:Ps:25:4-5"/>
                  </quote>
                  <p>Εἴ που τοίνυν συνήρχοντο κατὰ τὸ αὐτὸ ἄνδρες οὐ σπουδαῖοι οὐδ’ ἐπὶ σπουδαίοις
                     πράγμασι συνεδρεύοντες, ἐπὶ ματαίοις δὲ καὶ οὐκ ἀναγκαίοις ποιούμενοι τὴν
                     σύνοδον· τούτους, φησίν, ἔφευγον ὥστε μὴ συμπεριπλέκεσθαι αὐτῶν τῇ ματαιότητι,
                     ὡς καὶ παρὰ τὸν θεῖον νόμον τολμᾷν τινὰ δρᾷν· καὶ τούτους ἔτι μᾶλλον ἔφευγον
                     παραιτούμενος τὴν ἅμα αὐτοῖς εἰς τὴν πλάνην εἴσοδον. καὶ εἴ ποτε δὲ ἑώρων
                     ἐκκλησιάζοντάς τινας καὶ οὐκ ἐπὶ <quote type="lemma">ματαιότητος</quote>
                     συνερχομένους, ἀλλ’ οὐδ’ ἐπὶ παρανόμοις ἔργοις, ἀλλ’ ἐπὶ πονηροῖς καὶ ἀσεβέσι
                     δόγμασιν, ἐν ἐκκλησίᾳ δῆθεν συγκροτουμένους, τούτους δὴ μάλιστα παρὰ τοὺς
                     προλεχθέντας μίσους ἀξίους ἡγούμην. καὶ ἕτερον δὲ τάγμα παρὰ τὰ προλελεγμένα
                     εἰδὼς τὸ τῶν ἀσεβῶν τῶν τὸν θεὸν μὴ εἰδότων εἰδωλολατρείαις καὶ πλάνῃ
                     καλινδουμένων ἀνεχώρουν αὐτῶν, ὡς μηδὲ βούλεσθαι αὐτοῖς συγκαθέζεσθαι μηδ’ ἐπὶ
                     πολὺ συγχρονίζειν, μὴ ἄρα τις ἐξ αὐτῶν γένοιτό μοι μετάδοσις ἀσεβείας· διὸ
                     φημί· <quote type="lemma">καὶ μετὰ ἀσεβῶν οὐ μὴ καθίσω</quote>.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Νίψομαι ἐν ἀθώοις τὰς χεῖράς μου </l>
                     <l> καὶ κυκλώσω τὸ θυσιαστήριόν σου, κύριε, </l>
                     <l> τοῦ ἀκοῦσαι φωνὴν αἰνέσεως </l>
                     <l> καὶ διηγήσασθαι πάντα τὰ θαυμάσιά σου. </l>
                     <l> κύριε, ἠγάπησα εὐπρέπειαν οἴκου σου </l>
                     <l> καὶ τόπον σκηνώματος δόξης σου. </l>
                     <l> μὴ συναπολέσῃς μετὰ ἀσεβῶν τὴν ψυχήν μου </l>
                     <l> καὶ μετὰ ἀνδρῶν αἱμάτων τὴν ζωήν μου, </l>
                     <l> ὧν ἐν χερσὶν ἀνομίαι, </l>
                     <l> ἡ δεξιὰ αὐτῶν ἐπλήσθη δώρων. </l>
                     <ref decls="#biblical" cRef="LXX:Ps:25:6-10"/>
                  </quote>
                  <p>
                     <quote type="lemma">Κυκλῶν σου τὸ θυσιαστήριον</quote> ὕμνους ἀνέπεμπον ἀντὶ
                     θυσίας καὶ τὴν ἐμὴν φωνὴν ἀκουστὴν ἐποίουν τοῖς πλησιάζουσιν ὥστε πάντας
                     ἀκούειν τῆς ἐμῆς φωνῆς αἰνούσης σε τὸν θεὸν καὶ διηγουμένης πάντα τὰ θαυμάσιά
                     σου. ἐν γὰρ τοῖς εἰς σὲ ὕμνοις συμπαρελάμβανον τὰς θαυμασίας σου πράξεις, ἃς
                     ἐνεδείξω τοῖς ἡμετέροις προπάτορσιν. οὐ μόνον δὲ τὸ <quote type="lemma">θυσιαστήριόν</quote>
                     <quote type="lemma">σου ἐκύκλουν</quote>, ἀλλὰ καὶ πάντα τὸν οἶκόν σου ἠγάπησα,
                     κύριε· καὶ τούτου μάλιστα τὴν εὐπρέπειαν θεωρουμένην ἐν εὐσεβέσι δόγμασι καὶ
                     λόγοις ἔν τε τοῖς θεοπνεύστοις ἀναγνώσμασιν. εὐπρέπεια δὲ εἴη τοῦ οἴκου τοῦ
                     θεοῦ καὶ ὁ τῶν συνερχομένων κόσμος ὅ τε βίος ὁ ἀνεπίληπτος καὶ τὸ κόσμιον τοῦ
                     πλήθους καὶ ἡ ὁμοφροσύνη τῶν συνερχομένων. </p>
                  <p>Ἀλλ’ ἐπεὶ καὶ αὐτὸ ἔδαφος δι’ ὑπερβολὴν τῆς πρὸς θεὸν ἀγάπης ἀγαπητὸν τυγχάνει
                     ταῖς φιλοθέοις ψυχαῖς ἕτερον ὂν παρὰ τὴν ἀποδοθεῖσαν ἡμῖν εὐπρέπειαν τοῦ οἴκου
                     τοῦ θεοῦ, εἰκότως ἐπιλέγει· <quote type="lemma">καὶ τόπον σκηνώματος δόξης σου.
                     </quote>
                  </p>
               </div>
               <div type="textpart" subtype="fragment" n="5">
                  <quote type="lemma">
                     <l> Ἐγὼ δὲ ἐν ἀκακίᾳ μου ἐπορεύθην· </l>
                     <l> λύτρωσαί με, κύριε, καὶ ἐλέησόν με. </l>
                     <l> ὁ ποῦς μου ἔστη ἐν εὐθύτητι, </l>
                     <l> ἐν ἐκκλησίαις εὐλογήσω σε, κύριε. </l>
                     <ref decls="#biblical" cRef="LXX:Ps:25:11-12"/>
                  </quote>
                  <p>Ἐπεὶ τοίνυν ᾧ μέτρῳ μετροῦμεν ἀντιμετρηθήσεται ἡμῖν, καὶ ἐν ᾧ κρίματι κρίνομεν,
                     κριθησόμεθα, διὰ τοῦτο συνεχῶς τὴν <quote type="lemma">ἀκακίαν</quote>
                     προβάλλεται, τουτέστι τὴν ἀμνηστίαν κακῶν καὶ τὴν πρὸς τοὺς εἰς αὐτὸν
                     ἡμαρτηκότας ἀνεξικακίαν, ὡς ἂν καὶ αὐτὸς τῆς ἴσης παρὰ τοῦ θεοῦ τύχοι ἀμνηστίας
                     ἐπὶ τῷ συμβεβηκότι αὐτῷ σφάλματι. καὶ ταῦτα ἱκετεύσας ἐπιθειάζει τῷ ἁγίῳ καὶ
                     προφητικῷ πνεύματι λέγων ἑξῆς· <quote type="lemma">ὁ ποῦς μου ἔστη ἐν εὐθύτητι,
                        ἐν ἐκκλησίαις εὐλογήσω σε, κύριε</quote>. προφητεύει γάρ, ὅτι, εἰ καί ποτε
                     γέγονεν ἐν τοῖς ποσὶν αὐτοῦ σάλος καὶ κλόνος καὶ κίνησις, ἀλλ’ οὐ πεσεῖται ἐπὶ
                     τούτοις, στήσεται δὲ ἐν εὐθύτητι μέλλων ἐν ἐκκλησίαις εὐλογεῖν τὸν θεὸν τὴν διὰ
                     πασῶν τῶν ἐκκλησιῶν τοῦ θεοῦ μνήμην ἑαυτοῦ προαναφωνήσας· εἰς ἔτι γοῦν καὶ
                     σήμερον καθ’ ὅλης τῆς οἰκουμένης ἐν ταῖς Χριστοῦ ἐκκλησίαις ὁ Δαυὶδ εὐλογεῖ τὸν
                     κύριον. </p>
               </div>
            </div>
            <div type="textpart" subtype="commentary" n="Ps_26">
               <div type="textpart" subtype="fragment" n="1">
                  <quote type="lemma">
                     <l> Τοῦ Δαυιδ, πρὸ τοῦ χρισθῆναι. </l>
                     <l> κύριος φωτισμός μου καὶ σωτήρ μου, τίνα φοβηθήσομαι; </l>
                     <l> κύριος ὑπερασπιστὴς τῆς ζωῆς μου, ἀπὸ τίνος δειλιάσω; </l>
                     <l> ἐν τῷ ἐγγίζειν ἐπ’ ἐμὲ κακοῦντας εἰς τοῦ φαγεῖν τὰς σάρκας μου </l>
                     <l> οἱ θλίβοντές με καὶ οἱ ἐχθροὶ μου αὐτοὶ ἠσθένησαν καὶ ἔπεσαν. </l>
                     <ref decls="#biblical" cRef="LXX:Ps:26:1-2"/>
                  </quote>
                  <p>Καὶ διὰ τοῦτο τί διδάσκει τὸ πνεῦμα τὸ προφητικόν; ὅπως προσήκει τὸν τῷ θεῷ
                     ἀνακείμενον εὐχαριστεῖν αὐτῷ καὶ ὁποῖα παρὰ τοῦ θεοῦ αἰτεῖν. περιέχει δὲ ὁ
                     λόγος εὐχαριστίαν. εἰκότως τοίνυν οὔτε ψαλμὸς οὔτε ᾠδὴ οὔτε τι τῶν παραπλησίων
                     ἐπιγέγραπται· κύριος φωτισμός μου καὶ σωτήρ μου, τίνα φοβηθήσομαι; ὁ μὲν τὴν
                     ψυχὴν ἐν νυκτὶ καὶ σκότῳ καλινδούμενος οὐκ εἰδώς, ὅποι φέρεται καὶ ὅπως
                     προσκόπτει, μυρία κακὰ φοβηθήσεται, ὡς ἂν παντελῶς ἐπισπώμενος· ὅθεν πάντα
                     φόβον ὑπιδόμενος καταπτήσσει καὶ τῆς εἰς τὸν θεὸν ὁμολογίας ἔξαρνος γίνεται. ὁ
                     δὲ τῆς ψυχῆς τοὺς ὀφθαλμοὺς ὑπὸ τῆς κυρίου ἐλλάμψεως φωτισθεὶς πρῶτον μὲν
                     ἁπάντων αὐτὸν τὸν αὐτοῦ πρόμαχον καὶ σωτῆρα, ὁπόσος τίς ἐστι, θεωρεῖ· εἶτ’ ἔργῳ
                     παραλαβών, ὡς ὁ τῶν ἁπάντων δεσπότης καὶ κύριος, θυρεὸς αὐτοῦ καὶ ὅπλον ἄμαχον
                     καὶ <quote type="lemma">ὑπερασπιστὴς</quote> καθέστηκεν, ἀτρεμὴς γίνεται, καὶ
                     ἅτε τοὺς ὀφθαλμοὺς τῆς ψυχῆς ἀτρεμεῖς ἔχων καὶ πεφωτισμένους πάντας τοὺς ἑαυτοῦ
                     ἐχθρούς, εἴτε τοὺς τὸν θεὸν ἀγνοοῦντας ἀνθρώπους, εἴτε τὰς ἀοράτους καὶ πονηρὰς
                     δυνάμεις ἐρήμους ὁρᾷ τοῦ τοσούτου σωτῆρος καὶ βοηθοῦ, καὶ ὡς ἤδη πεπτωκότας
                     θεωρεῖ· διὸ πάσης αὐτῶν τῆς ἐπιβουλῆς καταγελᾷ θαρσῶν τῷ ἑαυτοῦ ὑπερμάχῳ· διό
                     φησιν· εἰ μὲν μή μοι ὁ τοσοῦτος παρῆν βοηθὸς φωτίζων μου τὴν ψυχὴν καὶ
                     ὑπερασπίζων μου τῆς ζωῆς, εἰκότως ἐφοβήθην ἂν τὰς ἀρχὰς καὶ τὰς ἐξουσίας καὶ
                     τοὺς κοσμοκράτορας τοῦ σκότους τούτου καὶ τὰ πνευματικὰ τῆς πονηρίας τούς τε
                     ὑπὸ τούτων ἐνεργουμένους καὶ κατὰ τῶν τοῦ θεοῦ ἀθλητῶν ἐπανισταμένους. ἱκανοὶ
                     γὰρ ἦσαν οὗτοι θορυβῆσαι τὴν ψυχήν μου μὴ πεφωτισμένην· ἐπεὶ δὲ αὐτὸς ὁ τῶν
                     ὅλων δεσπότης, ὁ τοῦ θεοῦ υἱός, <quote type="lemma">φωτισμὸς</quote> τυγχάνει,
                     ὁ αὐτὸς δὲ καὶ σωτήρ μου ἐστίν, εἰκότως φήσαιμ’ ἄν· τίνα φοβηθήσομαι; οὐδένα
                     γὰρ ἐπιστραφήσομαι τῶν τοσούτων ἐχθρῶν οὐδὲ ἀπό τινος τούτων δειλιάσω θαρσῶν τῷ
                        <quote type="lemma">ὑπερασπιστῇ τῆς ζωῆς μου</quote>. πάλιν δ’ ἐνταῦθα
                     τηρήσεις, ὡς τὸ σωτήρ μου ἐν τῷ Ἑβραϊκῷ τὸ ὄνομα τοῦ σωτῆρος ἡμῶν Ἰησοῦ Χριστοῦ
                     αὐτοῖς χαρακτῆρσιν Ἑβραϊκοῖς περιέχει, ἐν οἷς ἄν τις τὸν Ἰησοῦν γράψειεν. ὁ δὲ
                     ταῦτα λέγων διδάσκει ὁποίου πειραθεὶς τοῦ ἑαυτοῦ σωτῆρος τῆς τῶν ἐχθρῶν
                     ἐπιβουλῆς κατεγέλασε· διό φησιν· ἐν τῷ ἐγγίζειν ἐπ’ ἐμὲ κακοῦντας, τοῦ φαγεῖν
                     τὰς σάρκας μου, οἱ θλίβοντες καὶ οἱ ἐχθροί μου, αὐτοὶ ἠσθένησαν καὶ ἔπεσαν. οἱ
                     μὲν ἐπίεσάν μοι θηρίων ἀτιθάσσων δίκην μονονουχὶ καταπιεῖν με βουλόμενοι καὶ
                     αὐτάς μου καταμασήσασθαι τὰς σάρκας. διὸ λέλεκται παρὰ τῷ Συμμάχῳ· ἐν τῷ
                     ἐγγίζειν ἐπ’ ἐμὲ κακούργους εἰς τὸ καταφαγεῖν τὰς σάρκας μου. ἀλλ’ οἱ ταῦτα
                     κατ’ ἐμοῦ διανοηθέντες καὶ ἤδη πλησίον γενόμενοι τῶν ἐμῶν σαρκῶν, οὐκ οἶδ’
                     ὅπως, ἅπερ πρᾶξαι κατ’ ἐμοῦ διανενόηντο, ταῦτα πεπόνθασιν· αὐτοὶ γάρ, φησίν,
                     ἠσθένησαν καὶ ἔπεσαν οὐδὲν ἐμοῦ κατ’ αὐτῶν ἐνηργηκότος· ἀλλὰ δηλαδὴ τοῦ ἐμοῦ
                     φωτὸς καὶ τοῦ ἐμοῦ σωτῆρος ἀπορρήτῳ καὶ θεϊκῇ δυνάμει κατ’ αὐτῶν στρατευσαμένου
                     καὶ καταβαλόντος αὐτούς, ἵν’ ἐγώ τε ῥυσθείην τῆς αὐτῶν ἐπιβουλῆς καὶ μηδὲν
                     βλαβείην, αὐτοί τε ὠφεληθεῖεν τῆς ἑαυτῶν κακίας ἐξασθενήσαντες, κερδάναντες τῷ
                     μὴ τὴν ἑαυτῶν αὐξῆσαι μοχθηρίαν διὰ τῆς κατ’ ἐμοῦ βλάβης. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Μίαν ᾐτησάμην παρὰ κυρίου, ταύτην ἐκζητήσω· </l>
                     <l> τοῦ κατοικεῖν με ἐν οἴκῳ κυρίου πάσας τὰς ἡμέρας τῆς ζωῆς μου, </l>
                     <l> τοῦ θεωρεῖν με τὴν τερπνότητα κυρίου </l>
                     <l> καὶ ἐπισκέπτεσθαι τὸν ναὸν αὐτοῦ. </l>
                     <l> ὅτι ἔκρυψέν με ἐν σκηνῇ ἐν ἡμέρᾳ κακῶν μου· </l>
                     <l> ἐσκέπασέν με ἐν ἀποκρύφῳ τῆς σκηνῆς αὐτοῦ, </l>
                     <l> ἐν πέτρᾳ ὕψωσέν με. </l>
                     <ref decls="#biblical" cRef="LXX:Ps:26:4-5"/>
                  </quote>
                  <p>Κάλλος κυρίου καὶ εὐπρέπεια καὶ τερπνότης ἐν τῷ οἴκῳ τοῦ θεοῦ θεωρεῖται, δηλαδὴ
                     ἐν τῇ ἐκκλησίᾳ αὐτοῦ, διὰ τῶν θεοπνεύστων καὶ ἱερῶν μαθημάτων, ἐν οἷς τὸ
                     ἀληθινὸν τοῦ λόγου κάλλος καὶ ἡ ἀληθὴς εὐπρέπεια, ᾗ καὶ αὐτὸς ἐπιτέρπεται ὁ
                     θεὸς καὶ ἐμπολιτεύεται. οὐκ ἂν δὲ ἁμάρτοις εὐπρέπειαν λέγων καὶ τὸν σώφρονα καὶ
                     σεμνὸν βίον καὶ πᾶσαν τὴν ἐνάρετον πολιτείαν τῶν ἐν θεοσεβείᾳ διαπρεπόντων. ὅτι
                     ἔκρυψέ με ἐν σκηνῇ· ἐν ἡμέρᾳ κακῶν ἐσκέπασέ με ἐν ἀποκρύφῳ τῆς σκηνῆς αὐτοῦ. ἐν
                     πέτρᾳ ὕψωσέ με. ταῦτά μοι πάντα παρέσχεν ὁ σωτήρ μου ἐν τῷ ἐγγίζειν ἐπ’ ἐμὲ
                     κακοῦντας, τοῦ φαγεῖν τὰς σάρκας μου. οἱ μὲν γὰρ ἠσθένουν καὶ ἔπιπτον· ἐγὼ δὲ
                     ὑπὸ τῆς αὐτοῦ δεξιᾶς ἐκρυπτόμην ἐν σκηνῇ κατοικῶν διὰ τὸ ἐν ἐρημίαις τὰς
                     διατριβὰς ποιεῖσθαι, καὶ μὴ ἔχειν τότε τὸν οἶκον τοῦ θεοῦ μηδὲ τὸν ναὸν αὐτοῦ.
                     ἀλλὰ καὶ <quote type="lemma">ἐσκέπασέ με</quote> ἐν τῇ τῶν κακῶν ἡμέρᾳ,
                     τουτέστιν ἐν καιρῷ τῶν διωγμῶν καὶ τῶν πειρατηρίων· οὐκ ἀλλαχοῦ που, ἀλλ’ ἐν τῷ
                     ἀποκρύφῳ τῆς σκηνῆς αὐτοῦ. νοήσεις δὲ τὸ λελεγμένον ἀπὸ τῶν παρὰ Μωϋσεῖ περὶ
                     τῆς σκηνῆς ἀναγεγραμμένων καὶ περὶ τῶν ἐσωτάτω τῆς σκηνῆς τῶν τοῖς πᾶσιν
                     ἀβάτων, ἅπερ ἐκάλουν ἅγια ἁγίων. ταῦτα γὰρ ἦν τὰ ἀπόκρυφα τῆς σκηνῆς. οὕτω
                     τοίνυν καὶ ἐν τῷ καιρῷ τῶν πειρατηρίων αὐτὸς ἐμὸς κύριος καὶ σωτὴρ <quote type="lemma">ἐσκέπασε</quote> καὶ ἀπέκρυψέ με ἐν τῷ ἐσωτάτῳ <quote type="lemma">τῆς αὑτοῦ σκηνῆς</quote>· οὐ πάντως ἐν τόπῳ τοίῳ δὴ καταστήσας,
                     ἀλλ’ ἐν ψυχῆς καταστάσει ἡγιασμένῃ καὶ τῆς τῶν πολλῶν κοινότητος
                     ἀποκεχωρισμένῃ. καὶ ταῦτα, φησί, περὶ ἐμὲ ἐγίνετο μέχρι καιροῦ τῆς τῶν κακῶν
                     ἡμέρας κατὰ τὸ λελεγμένον ἐν ἑτέροις· βάδιζε, ὁ λαός μου, εἴσελθε εἰς τὰ ταμεῖά
                     σου, ἀπόκλεισον τὴν θύραν σου, ἀποκρύβηθι μικρὸν ὅσον, ἕως ἂν παρέλθῃ ἡ ὀργὴ
                     κυρίου. ἀλλ’ οὐκ εἰς τὸ παντελὲς κρύπτεσθαί με βουληθεὶς οὐδ’ ἐν τῷ ἀποκρύφῳ
                     τῆς σκηνῆς αὐτοῦ λανθάνειν, καὶ μόνον ὠφελεῖσθαι, χρήσιμον δὲ καὶ ἕτερον
                     καταστῆναι κρίνας ἐπὶ τέλει τῆς τῶν κακῶν ἡμέρας ἐν πέτρᾳ ὕψωσέ με. ἡ πέτρα δὲ
                     ἦν, φησὶν ὁ ἀπόστολος, ὁ Χριστός. ἐν γὰρ τῷ αὑτοῦ λόγῳ καὶ τῇ αὑτοῦ σοφίᾳ καὶ
                     τῇ δυνάμει τῇ σωτηρίῳ ὕψωσέ με ὁ πάλαι ἀποκρύψας ἐν τῇ σκηνῇ αὐτοῦ καὶ σκεπάσας
                     ἐν ἀποκρύφῳ τῆς σκηνῆς αὐτοῦ ἐν ἡμέρᾳ κακῶν. παραγαγὼν γὰρ τὰ κακὰ καὶ τὸν
                     καιρὸν τῶν ἐχθρῶν καὶ τῶν θλιβόντων με πολεμίων εἰς εὔδιον καὶ εἰρηναῖον λιμένα
                     κατέστησεν ἀγαγών τε εἰς τὸ ἐμφανὲς τὸν πάλαι κρυπταζόμενον, μετέωρον ἐπῆρε καὶ
                     ὑψηλὸν ἔστησεν, ὡς πᾶσιν ὁρᾶσθαι καὶ παρὰ τοῖς πᾶσι δοξάζεσθαι ἡδρασμένον καὶ
                     τεθεμελιωμένον ἐν τῇ ἀρραγεῖ καὶ ἀσφαλεστάτῃ αὐτοῦ πέτρᾳ. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Καὶ νῦν ἰδοὺ ὕψωσεν τὴν κεφαλήν μου ἐπ’ ἐχθρούς μου· </l>
                     <l> ἐκύκλωσα καὶ ἔθυσα ἐν τῇ σκηνῇ αὐτοῦ θυσίαν ἀλαλαγμοῦ, </l>
                     <l> ᾄσομαι καὶ ψαλῶ τῷ κυρίῳ. </l>
                     <ref decls="#biblical" cRef="LXX:Ps:26:6"/>
                  </quote>
                  <p>Νοήσεις ἐπιστήσας ὅπως εἴρηται παρὰ τῷ ἀποστόλῳ τό· ἕως οὗ τὸ σήμερον καλεῖται.
                     οὕτω γὰρ ἐρεῖς καὶ ἐπὶ τοῦ παρόντος τὸ διαρκὲς τοῦ χρόνου σημαίνεσθαι. ὁ γὰρ
                     τοῦ θεοῦ ἄνθρωπος, τὰ νικητήρια κατὰ τῶν ἐχθρῶν εἰληφὼς, ἀεὶ τῆς τῶν ἐχθρῶν
                     κεφαλῆς ἀνώτερος γίνεται· οὕτως καὶ αὐτὸς ὁ Δαυῒδ μέχρι τοῦ παρόντος χρόνου
                     ἐπαίρεται καὶ ὑψοῦται καθ’ ὅλης τῆς οἰκουμένης ᾀδόμενος καὶ βοώμενος παρὰ πᾶσι
                     τοῖς ἔθνεσι, καὶ ὕψωταί γε ἀληθῶς ἡ κεφαλὴ αὐτοῦ ἐπὶ τοὺς πάλαι γενομένους
                     αὐτοῦ ἐχθροὺς τὰς ἀοράτους δυνάμεις. ὁ δὲ τοῦ θεοῦ ἄνθρωπος, τοῦτον ὑψωθεὶς τὸν
                     τρόπον οὐκ ἀργίᾳ ἑαυτὸν δίδωσιν οὐδὲ ἀπραξίᾳ, πλείονα δὲ σπουδὴν περὶ τὴν τοῦ
                     θεοῦ λατρείαν εἰσφέρει. διὸ ἐπιλέγει· ἐκύκλωσα καὶ ἔθυσα ἐν τῇ σκηνῇ αὐτοῦ
                     θυσίαν ἀλαλαγμοῦ. αὗται δὲ ἦσαν αἱ διὰ φωνῆς καὶ θεολογίας ὕμνων τε καὶ
                     εὐχαριστίας ἀναπεμπόμεναι. ἐν μὲν οὖν τῷ πρὸ τούτου ψαλμῷ μελλητικῶς ἐδιδάσκετο
                     λέγειν ὁ τὰ θεῖα παιδευόμενος· νίψομαι ἐν ἀθώοις τὰς χεῖράς μου, καὶ κυκλώσω τὸ
                     θυσιαστήριόν σου, κύριε· ἐνταῦθα δὲ ὡς ἤδη προκύψας καὶ τυχὼν τῆς εὐχῆς τὸ
                     ἀποτέλεσμα τῆς ἐπαγγελίας, ἐπάγει λέγων· ἐκύκλωσα καὶ ἔθυσα ἐν τῇ σκηνῇ αὐτοῦ
                     θυσίαν ἀλαλαγμοῦ· καὶ ἐν μὲν τοῖς ἔμπροσθεν ἐλέγετο· τοῦ ἀκοῦσαι φωνὴν
                     αἰνέσεως· ἐνταῦθα δέ· ᾄσω καὶ ψαλῶ τῷ κυρίῳ.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Σοὶ εἶπεν ἡ καρδία μου· ἐζήτησέ σε τὸ πρόσωπόν μου· </l>
                     <l> τὸ πρόσωπόν σου, κύριε, ζητήσω. </l>
                     <l> μὴ ἀποστρέψῃς τὸ πρόσωπόν σου ἀπ’ ἐμοῦ· </l>
                     <l> μὴ ἐκκλίνῃς ἐν ὀργῇ ἀπὸ τοῦ δούλου σου· </l>
                     <l> βοηθός μου γενοῦ, μὴ ἀποσκορακίσῃς με </l>
                     <l> καὶ μὴ ἐγκαταλίπῃς με, ὁ θεὸς ὁ σωτήρ μου. </l>
                     <ref decls="#biblical" cRef="LXX:Ps:26:8-9"/>
                  </quote>
                  <p>Ἀντὶ δὲ τοῦ σοὶ εἶπεν ἡ καρδία μου, ἐζήτησέ σε τὸ πρόσωπόν μου, ὁ Σύμμαχος
                     σαφέστερον ἐξέδωκεν εἰπών· σοὶ προσελάλει ἡ καρδία μου· σὲ ἐζήτει τὸ πρόσωπόν
                     μου. τὸ γὰρ τῆς ψυχῆς πρόσωπον τὴν ἁρμόττουσαν θέαν ἐπόθει. τούτου δὲ καὶ
                     Μωϋσῆς ποτε τυχεῖν ἠξίου λέγων τῷ θεῷ· ἰδοὺ εὕρηκα χάριν ἐνώπιόν σου· ἐμφάνισόν
                     μοι σεαυτόν· γνωστῶς ἴδω σε· ὅπως ἀνακεκαλυμμένῳ προσώπῳ τὴν δόξαν κυρίου
                     κατοπτρίζοιτο, διό φησι· τὸ πρόσωπόν σου, κύριε, ζητήσω· <quote type="lemma">μὴ
                        ἀποστρέψῃς τὸ πρόσωπόν σου ἀπ’ ἐμοῦ</quote>. εἰ γὰρ εἰς ἄκρον τελειότης καὶ
                     ἡ κατὰ θεὸν ὑστάτη προκοπὴ αὕτη ἂν γένοιτο ἡ ἐπὶ τὸ πρόσωπον ἄγουσα τοῦ θεοῦ ὡς
                     παρεστάναι αὐτῷ καὶ τῶν μαρμαρυγῶν τῆς αὐτοῦ θεότητος ἀπολαύειν. εἰδὼς δέ, ὅτι
                     πολλάκις ὁ θεὸς ἀπὸ τῶν μὴ χωρούντων τὸ αὐτοῦ πρόσωπον μηδὲ ἐξιὼν αὐτοῦ ὄντων
                     ἀποστρέφει ἑαυτὸν τὰ νῶτα ἑαυτοῦ δεικνύς, ὥσπερ οὖν τῷ Μωϋσεῖ ἔλεγεν· ὄψει τὰ
                     ὀπίσω μου, τὸ δὲ πρόσωπόν μου οὐκ ὀφθήσεταί σοι· ἵν’ οὖν μὴ τοῦτο πάθοι ὁ διὰ
                     τῶν προκειμένων δηλούμενος ἱκετεύει καὶ δέεται λέγων· μὴ ἀποστρέψῃς τὸ πρόσωπόν
                     σου ἀπ’ ἐμοῦ· μὴ ἐκκλίνῃς ἐν ὀργῇ ἀπὸ τοῦ δούλου σου. βοηθός μου γενοῦ, μὴ
                     ἀποσκορακίσῃς με, καὶ μὴ ἐγκαταλίπῃς με, ὁ θεὸς ὁ σωτήρ μου. ὅτι ὁ πατήρ μου
                     καὶ ἡ μήτηρ μου ἐγκατέλιπέ με· ὁ δὲ κύριος προσελάβετό μου. μὴ ὅτι τοιαῦτα
                     τετόλμηκα, ἀποστράφῃς με τὸν δοῦλόν σου. οὐ γὰρ ἐφεῖται ἀνθρώπῳ σάρκα
                     περιβεβλημένῳ τῶν τοιούτων ἀξιοῦσθαι· διὸ ἔλεγες τῷ Μωϋσεῖ· οὐδεὶς ὄψεται τὸ
                     πρόσωπόν μου, καὶ ζήσεται. ἀδυνατεῖ γὰρ ἡ θνητὴ ζωὴ πρὸς τὴν θέαν τοῦ προσώπου
                     σου· διὸ μᾶλλον βοηθός μου γενοῦ πρὸς τὸ τυχεῖν τῶν ᾐτημένων. <quote type="lemma">μὴ ἀποσκορακίσῃς με·</quote> ἀνθ’ οὗ ὁ Σύμμαχος· μὴ ἀπορρίψῃς
                     με ἐξέδωκεν· ὁ δὲ Ἀκύλας· μὴ ἐάσῃς με. εἶτ’ ἐπιλέγει· <quote type="lemma">καὶ
                        μὴ ἐγκαταλείπῃς με, ὁ θεὸς ὁ σωτήρ μου</quote>. σοῦ γὰρ ἀντιλαμβανομένου καὶ
                     δεξιὰν ὀρέγοντος πάντων ἐλπὶς τυχεῖν τῶν ἀγαθῶν, ἐπεὶ μηδεὶς ἕτερός μοι πάρεστι
                     βοηθός· τῶν γὰρ ἐν ἀνθρώποις ἀναγκῶν οὐδεὶς ἂν γένοιτο πατρὸς καὶ μητρὸς μᾶλλον
                     προσφιλής· οὗτοι δὲ αὐτοὶ καταλελοίπασί με διὰ τὸ πάντων αὐτῶν ἀνακεχωρηκέναι
                     καὶ σοὶ μόνῳ σχολάζειν τῷ θεῷ ὅθεν καὶ χάριν ὁμολογῶ, ὅτι πάντων ἔρημος καὶ
                     ταλειφθεὶς ὑπὸ σοῦ προσελήφθην. </p>
               </div>
               <div type="textpart" subtype="fragment" n="5">
                  <quote type="lemma">
                     <l> Νομοθέτησόν με, κύριε, τῇ ὁδῷ σου </l>
                     <l> καὶ ὁδήγησόν με ἐν τρίβῳ εὐθείᾳ ἕνεκα τῶν ἐχθρῶν μου. </l>
                     <l> μὴ παραδῷς με εἰς ψυχὰς θλιβόντων με, </l>
                     <l> ὅτι ἐπανέστησάν μοι μάρτυρες ἄδικοι, </l>
                     <l> καὶ ἐψεύσατο ἡ ἀδικία ἑαυτῇ. </l>
                     <ref decls="#biblical" cRef="LXX:Ps:26:11-12"/>
                  </quote>
                  <p>Πολλάκις περὶ ἑαυτοῦ ὁ θεῖος ἀπόστολος διδάξας καὶ εἰπών· οὐδὲν γὰρ ὑστέρηκα
                     τῶν ὑπὲρ λίαν ἀποστόλων· τούτοις ἐπῆγε λέγων· οὐχ ὅτι ἤδη ἔλαβον ἢ ἤδη
                     τετελείωμαι· διώκω δὲ εἰ καὶ καταλάβω· καὶ πάλιν ἀλλαχοῦ· ὑπωπιάζω μου τὸ σῶμα,
                     καὶ δουλαγωγῶ· μήπως ἄλλοις κηρύξας, αὐτὸς ἀδόκιμος γένωμαι. ὅσον μὲν γὰρ ὡς
                     πρὸς ἀνθρώπων σύγκρισιν, συνῄδει ἑαυτῷ προκεκοφότι καὶ τὴν ἐν ἀνθρώποις
                     τελειότητα ἀνειληφότι· ὅσον δὲ ἐπὶ τῷ ἀληθεῖ, ἐν πολλοῖς ἑαυτῶν ὑστερεῖν
                     ἐγίνωσκεν ἀτελῆ τε εἶναι ἑαυτὸν διὰ τοῦθ’ ὡμολόγει. ταύτῃ μοι δοκεῖ τῇ διανοίᾳ
                     καὶ ὁ τὰ προκείμενα διεξελθὼν περὶ μὲν τῶν παρῳχηκότων τὴν πρέπουσαν
                     εὐχαριστίαν ἀποδεδωκέναι τῷ θεῷ, οἷα δὲ ἄνθρωπος τὸν ὄλισθον τῆς ἀνθρωπίνης
                     ἀσθενείας ὑφορᾶσθαι. διὸ περὶ τοῦ μέλλοντος χρόνου παρεκάλει τὸν θεόν, ὅπως
                     αὐτὸς αὐτῷ γένοιτο νομοθέτης. οὐ γὰρ ἀπαρκεῖ μοι, φησί, τὰ παρὰ Μωϋσεῖ νόμιμα·
                     δικαίοις γὰρ ὁ νόμος ἐκεῖνος οὐ νενομοθέτητο, ἀλλ’ ἀνόμοις καὶ ἀνυποτάκτοις,
                     ἀσεβέσι καὶ ἁμαρτωλοῖς καὶ τοῖς παραπλησίοις. τούτοις γὰρ ὁ Μωϋσῆς ἐνομοθέτει
                     κατὰ τὴν σκληροκαρδίαν αὐτῶν διαταττόμενος. ἐγὼ δέ, φησίν, οὐ τῇ Μωϋσέως
                     νομοθεσίᾳ ὑποβέβληκα ἐμαυτόν. διὸ οὐδὲ τὴν διὰ ζώων σφαγῆς θυσίαν ἐπηγγειλάμην,
                     ἀλλὰ θυσίαν ἀλαλαγμοῦ καινότερον τρόπον ἢ κατὰ τὰ Μωϋσέως νόμιμα. διόπερ ἀξιῶ
                     καινῆς νομοθεσίας παρὰ σοῦ τυχεῖν. αὐτὸς οὖν τὴν σὴν ὁδὸν ἐπίδειξόν μοι· ἢ
                     φώτισον κατὰ τὸν Ἀκύλαν. μὴ μόνον δὲ ὑποδείξῃς μηδὲ νομοθετήσῃς μοι, ὦ κύριε,
                     ἀλλὰ καὶ ὁδήγησόν με ἐν τρίβῳ εὐθείᾳ, πρὸς τὸ μὴ προσκόψαι πρὸς λίθον τὸν πόδα
                     μου, ἕνεκεν τῶν ἐχθρῶν μου. μὴ παραδῷς με εἰς ψυχὰς θλιβόντων με. δι’ ὁμαλῆς
                     γὰρ ὁδοῦ καὶ εἰρηνικῆς ὅπως διαγάγῃς με ἀξιῶ τὸν τῆς ζωῆς μου χρόνον. οὐ γὰρ
                     μόνον πολέμιοι τυγχάνουσιν, ἀλλὰ καὶ συκοφάνται ἄδικοι καὶ ψευδομάρτυρες καὶ
                     πάντα τὰ ἐχθρῶν πράττοντες. τότε δὲ ἀληθῶς ἑαυτῇ ψεύδεται ἡ ἀδικία, ὅταν μὴ
                     κατὰ πραγμάτων φέρηται μηδὲ κατισχύῃ τῶν ψευδομαρτυρουμένων.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Πιστεύω τοῦ ἰδεῖν τὰ ἀγαθὰ κυρίου ἐν γῇ ζώντων. </l>
                     <ref decls="#biblical" cRef="LXX:Ps:26:13"/>
                  </quote>
                  <p>Μήποτε δὲ καὶ ἐπὶ τὴν ἀνωτέρω αἴτησιν ἀναπέμπει· ἀγαθὰ κυρίου λέγων τὸ ἀνωτέρω
                     εἰρημένον πρόσωπον αὐτοῦ, περὶ οὗ ἔφασκε· τὸ πρόσωπόν σου, κύριε, ζητήσω. μὴ
                     ἀποστρέψῃς τὸ πρόσωπόν σου ἀπ’ ἐμοῦ. διὸ κατὰ τὸν Ἀκύλαν εἴρηται· ἐπίστευσα τοῦ
                     ἰδεῖν ἐν ἀγαθῷ κυρίου· κατὰ δὲ τὸν Σύμμαχον· ἐπίστευον ἰδεῖν τὴν ἀγαθοσύνην
                     κυρίου. ἀλλ’ ὄψεταί γε τοῦ κυρίου τὸ πρόσωπον καὶ τὰ ἀγαθὰ κυρίου, οὐκ ἐν τῷ
                     περιγείῳ τόπῳ, ἀλλ’ οὐδὲ ἐν τῷ τῶν θνητῶν χωρίῳ, ἀλλ’ ἐν γῇ ζώντων, ἣν καὶ ὁ
                     σωτὴρ ἐπηγγείλατο λέγων· μακάριοι οἱ πραεῖς, ὅτι αὐτοὶ κληρονομήσουσι τὴν γῆν.
                  </p>
               </div>
            </div>
            <div type="textpart" subtype="commentary" n="Ps_27">
               <div type="textpart" subtype="fragment" n="1">
                  <quote type="lemma">
                     <l> Τοῦ Δαυιδ. </l>
                     <l> Πρὸς σέ, κύριε, ἐκέκραξα, </l>
                     <l> ὁ θεός μου, μὴ παρασιωπήσῃς ἀπ’ ἐμοῦ, </l>
                     <l> μήποτε παρασιωπήσῃς ἀπ’ ἐμοῦ </l>
                     <l> καὶ ὁμοιωθήσομαι τοῖς καταβαίνουσιν εἰς λάκκον. </l>
                     <ref decls="#biblical" cRef="LXX:Ps:27:1"/>
                  </quote>
                  <p>Οὐκ ἐπιλελησμένοι τῶν ἔμπροσθεν ἡμῖν λελεγμένων περὶ τῶν ἄνευ τινὸς προσθήκης
                     ἐπιγεγραμμένων τῷ Δαυῒδ ἢ <quote type="lemma">τοῦ Δαυῒδ</quote> προσθήσομεν
                     ἐκείνοις ἐπὶ τοῦ παρόντος τὴν εἰς ἡμᾶς ἐλθοῦσαν παράδοσιν. φασὶ τοίνυν Ἑβραίων
                     παῖδες ἐπὶ τῶν τοιαύτην ἐχόντων γραφὴν δεῖν ἀνατρέχειν ἐπὶ τοὺς ἀνωτέρω καὶ
                     σκοπεῖν, ὁποῖος ἦν ὁ ἐν ἀρχῇ προτεταγμένος ψαλμὸς τῶν μετὰ ταῦτα ἤτοι παντελῶς
                     ἀνεπιγράφων ἢ τῷ Δαυῒδ ἐπιγεγραμμένων καὶ μαθόντες ἐξ ἐκείνου τὴν προγραφὴν
                     ἐφαρμόζειν αὐτῇ καὶ τῶν μετὰ ταῦτα συνημμένων τὴν διάνοιαν. ὁ μὲν οὖν μετὰ
                     χεῖρας κζʹ ὢν ταύτην ἔχει τὴν προγραφήν, καὶ ὁ κϛʹ καὶ ὁ κεʹ καὶ ὁ κδʹ· ἀλλ’ ὁ
                     κγʹ ψαλμὸς ἦν τῷ Δαυιδ, ὁμοίως δὲ καὶ ὁ κβʹ. οὐκοῦν ἀκόλουθόν ἐστι κατὰ τὴν
                     Ἑβραϊκὴν παράδοσιν καὶ τοὺς ἐφεξῆς πάντας ψαλμοὺς εἶναι ὑπολαμβάνειν ὡς κατὰ
                     τοῦτον τὸν λόγον καὶ τὸν μετὰ χεῖρας ἡγεῖσθαι εἶναι ψαλμὸν περιέχοντα δέησιν.
                     τοῦτο γὰρ παρίστησιν αὐτὸς προϊὼν καὶ λέγων· εἰσάκουσον τῆς φωνῆς τῆς δεήσεώς
                     μου ἐν τῷ δέεσθαί με πρὸς σέ. τίνα δὲ διάνοιαν περιέχει ὁ τῆς δεήσεως λόγος,
                     φέρε κατανοήσωμεν. βοᾷν φησὶ πρὸς κύριον ἐπικαλεῖσθαί τε αὐτὸν ὡς ἴδιον αὐτοῦ
                     θεόν. σὺ γάρ, φησίν, ὁ καταξιώσας ἐμὸς χρηματίσαι θεός, καθ’ ἣν περιποιῆσαι
                     πρὸς τοὺς ἁγίους ἐπαγγελίαν εἰπών· καὶ ἔσομαι αὐτῶν θεός, καὶ αὐτοὶ ἔσονταί μοι
                     λαός. παράδεξαί μου τὴν δέησιν. καὶ μὴ παρασιωπήσῃς ἀπ’ ἐμοῦ, μήποτε
                     παρασιωπήσῃς ἀπ’ ἐμοῦ, καὶ ὁμοιωθήσομαι τοῖς καταβαίνουσιν εἰς λάκκον. ταῦτα δ’
                     ἔφασκεν ἐν ἀγωνίᾳ καθεστώς, μή πη ἄρα τοῖς μετὰ τὴν ἀνάλυσιν τοῦ θνητοῦ βίου
                     καταβαίνουσιν εἰς τὸν τοῦ θανάτου λάκκον παρομοιωθείη. εἰ γὰρ τὰ μάλιστα ἐν τῷ
                     πρὸ τούτου ἔλεγε ψαλμῷ· πιστεύω τοῦ ἰδεῖν τὰ ἀγαθὰ κυρίου ἐν γῇ ζώντων· ἀλλ’
                     ὅμως ὡς ἄνθρωπος ἔτι σάρκα περικείμενος ἠγωνία διὰ τὸ σαθρὸν καὶ εὐμετάβολον
                     τοῦ βίου. ἐπεὶ καὶ ὁ ἀπόστολος ἠγωνία, μήπως ἄλλοις κηρύξας αὐτὸς ἀδόκιμος
                     γένηται. λάκκον δὲ εἰώθασιν οἱ θεῖοι λόγοι ὀνομάζειν τὸ τῶν ψυχῶν οἰκητήριον τὸ
                     ἐν τῷ καλουμένῳ ᾅδῃ· ὃ δὴ παρίστησιν αὐτὸς ὁ Δαυῒδ οὐκ εἰς μακρὰν ἐν τῷ κθʹ
                     ψαλμῷ λέγων· κύριε ὁ θεός μου, ἐκέκραξα πρὸς σὲ καὶ ἰάσω μἐ· κύριε, ἀνήγαγες ἐξ
                     ᾅδου τὴν ψυχήν μου· ἔσωσάς με ἀπὸ τῶν καταβαινόντων εἰς λάκκον. ὁρᾷς, ὅπως τὸν
                     ᾅδην καὶ τὸν <quote type="lemma">λάκκον</quote> ἐν ταὐτῷ διὰ τούτων συνῆψεν;
                     ἀλλ’ ἐν μὲν τῷ μετὰ χεῖρας βοὰς πρὸς τὸν θεὸν ἀφίησιν παρακαλῶν μὴ ὁμοιωθῆναι
                     τοῖς καταβαίνουσιν εἰς λάκκον· ἐν δὲ τῷ ἐννάτῳ καὶ εἰκοστῷ κατωρθῶσθαι αὑτῷ τὰ
                     τῆς εὐχῆς διδάσκει λέγων· κύριε, ἐκέκραξα πρὸς σέ, καὶ ἰάσω με· ἔσωσάς με ἀπὸ
                     τῶν καταβαινόντων εἰς λάκκον. προσφυῶς δὲ <quote type="lemma">λάκκος</quote>
                     ὠνόμασται τὸ ἐν τῷ ᾅδῃ τῶν ψυχῶν οἰκητήριον. ὡς γὰρ ὁ <quote type="lemma">λάκκος</quote> δοχεῖόν ἐστι τῶν ἄνωθεν καὶ ἐξ ὕψους εἰς αὐτὸν καταφερομένων
                     ὑδάτων· τὸν αὐτὸν τρόπον καὶ ὁ τοῦ θανάτου χῶρος ὁ καλούμενος ᾅδης τὰς ἄνωθεν
                     ἀπὸ τοῦ τῶν ἀνθρώπων βίου εἰς αὐτὸν καταφερομένας ψυχὰς ὑποδεχόμενος προσφυῶς
                        <quote type="lemma">λάκκος</quote> ὠνόμασται. παρακαλεῖ τοίνυν μὴ
                     συνελκυσθῆναι εἰς τὸν δεδηλωμένον <quote type="lemma">λάκκον</quote>. τοῦτο δέ,
                     φησίν, ἔσται, εἰ ὅμοιος γενοίμην τοῖς λοιποῖς ἀνθρώποις τοῖς μὴ εἰσακουομένοις
                     ὑπὸ σοῦ· ὃ δὴ σημεῖον τυγχάνει τῆς σῆς ἀποστροφῆς. ἀντὶ δὲ τοῦ <quote type="lemma">μὴ παρασιωπήσῃς ἀπ’ ἐμοῦ</quote>, ὁ Σύμμαχος μὴ σιγήσῃς ἐξ
                     ἐμοῦ, φησί, μήποτε ἡσυχάσαντός σου ἄποθέν μου, ὁμοιωθῶ τοῖς καταβαίνουσιν εἰς
                     λάκκον. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Ὅτι οὐ συνῆκαν εἰς τὰ ἔργα κυρίου </l>
                     <l> καὶ εἰς τὰ ἔργα τῶν χειρῶν αὐτοῦ· </l>
                     <l> καθελεῖς αὐτοὺς καὶ οὐ μὴ οἰκοδομήσεις αὐτούς. </l>
                     <l> εὐλογητὸς κύριος, ὅτι εἰσήκουσεν τῆς φωνῆς τῆς δεήσεώς μου. </l>
                     <l> κύριος βοηθός μου καὶ ὑπερασπιστής μου· </l>
                     <l> ἐπ’ αὐτῷ ἤλπισεν ἡ καρδία μου, καὶ ἐβοηθήθην, </l>
                     <l> καὶ ἀνέθαλεν ἡ σάρξ μου· </l>
                     <l> καὶ ἐκ θελήματός μου ἐξομολογήσομαι αὐτῷ. </l>
                     <ref decls="#biblical" cRef="LXX:Ps:27:5-7"/>
                  </quote>
                  <p> Ἔργα δὲ κυρίου εἴποις ἂν τὴν τῶν γενητῶν πάντων ὑπόστασιν, καθ’ ἣν ἐξ οὐκ
                     ὄντων εἰς τὸ εἶναι τὰ πάντα παρήγαγεν ὁ τῶν πάντων ποιητὴς θεός· ἔργα δὲ χειρῶν
                     αὐτοῦ τὴν τῶν γενομένων διοίκησιν, καθ’ ἣν προνοεῖ καὶ διέπει ὡσπερεὶ χερσὶ
                     ταῖς ἑαυτοῦ προνοητικαῖς δυνάμεσι διακυβερνῶν τὰ πάντα. εὐλογητὸς ὁ θεός, ὅτι
                     εἰσήκουσε τῆς φωνῆς τῆς δεήσεώς μου. κύριος βοηθός μου καὶ ὑπερασπιστής μου·
                     ἐπ’ αὐτῷ ἤλπισεν ἡ καρδία μοι καὶ ἐβοηθήθην. καὶ ἀνέθαλεν ἡ σάρξ μου, καὶ ἐκ
                     θελήματός μου ἐξομολογήσομαι αὐτῷ. ὁ ἀψευδὴς θεὸς πιστούμενος ἑαυτοῦ τὰς
                     ὑποσχέσεις, δι’ ὧν ἐπήγγελται λέγων· ἔτι λαλοῦντός σου ἐρῶ· ἰδοὺ πάρειμι· ὡς
                     ἐγγὺς ἑστὼς τῶν καθαρῶς αὐτὸν ἐπικαλουμένων, καὶ ὡς οὐ πόρρω τυγχάνων τοῦ τὰ
                     πραχθέντα δεηθέντος ἐπήκοον ἑαυτὸν παρέσχε ταῖς προλεχθείσαις ἱκετηρίαις. εἶθ’
                     ὥσπερ σημεῖον δίδωσι διὰ τοῦ προφητικοῦ πνεύματος τῇ τοῦ δεηθέντος ψυχῇ περὶ
                     τοῦ εἰσηκοῦσθαι αὐτήν. ἡ δὲ συναισθομένη, μεταβάλλει μὲν τὰς ἱκετηρίους φωνὰς
                     εἰς εὐχαριστίαν, ἐγνωκέναι δὲ ὁμολογεῖ τὴν γενομένην αὐτῇ εὐεργεσίαν· διό
                     φησιν· εὐλογητὸς κύριος, ὅτι εἰσήκουσε τῆς φωνῆς τῆς δεήσεώς μου· κύριος βοηθός
                     μου καὶ ὑπασπιστής μου, ἐπ’ αὐτῷ ἤλπισεν ἡ καρδία μου, καὶ ἐβοηθήθην. σνῄσθετο
                     γὰρ τῆς δεξιᾶς τοῦ θοῦ ἐκταθείσης έχρις αὐτῆς καὶ ἀντιλαμβανομένης αὐτῆς πρὸς
                     τὸ ὴ καθελκυσθῆναι εἰς τὸν δηλωθέντα λάκκον. ἐπερβαλλούσης δὲ χαρᾶς ὁ προφήτης
                     οὐ τὴν ψυχὴν μόνον, ἀλλὰ καὶ τὴν σάρκα αὐτοῦ φησὶ γεγηθέναι καὶ νανεῶσθαι διὰ
                     τὴν καὶ αὐτῷ σώματι ἐπηγγελμένην ἀγαθὴν ἐλπίδα κατὰ τὴν τῶν νεκρῶν ἀνάστασιν·
                     διὸ ἐπιλέγει· καὶ ἀνέθαλεν ἡ σάρξ μου· οἷς ἐπισυνάπτει· <quote type="lemma">καὶ
                        ἐκ θελήματός μου ἐξομολογήσομαι αὐτῷ</quote>· ὅπερ ὅμοιον εἶναί μοι δοκεῖ
                     τῷ· ἑκουσίως θύσω σοι. ἀντὶ δὲ τοῦ <quote type="lemma">καὶ ἀνέθαλεν ἡ σάρξ
                        μου</quote>, ὁ μὲν Σύμμαχος ἄνθησαι, φησίν, ἡ καρδία μου· ὁ δὲ Ἀκύλας·
                     ἐγαυριάσατο ἡ καρδία μου· ὁ δὲ Θεοδοτίων· καὶ ἀνέθαλεν ἡ καρδία μου· ἡ δὲ
                     πέμπτη ἔκδοσις· ἐκρατύνθη ἡ καρδία μου. καὶ πάλιν ἀντὶ τοῦ ἐκ θελήματός μου
                     ἐξομολογήσομαι αὐτῷ, ὁ μὲν Σύμμαχος· καὶ ἐν ᾠδαῖς μου ὑμνήσω αὐτὸν ἐξέδωκεν· ὁ
                     δὲ Ἀκύλας· καὶ ἀπὸ ᾄσματός μου ἐξομολογήσομαι αὐτῷ. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Κύριος κραταίωμα τοῦ λαοῦ αὐτοῦ </l>
                     <l> καὶ ὑπερασπιστὴς τῶν σωτηρίων τοῦ χριστοῦ αὐτοῦ ἐστιν. </l>
                     <ref decls="#biblical" cRef="LXX:Ps:27:8"/>
                  </quote>
                  <p>Σαφῶς οὖν ἐν τούτοις τοῦ Χριστοῦ καὶ τῶν ὑπ’ αὐτοῦ σωζομένων ἐμνημόνευσεν ἡ
                     προφητεία εὐκαίρως ἐξ ἑνὸς τοῦ Δαυῒδ τοὺς πάντας χαρακτηρίσασα. ὥσπερ γάρ,
                     φησίν, ἐκεῖνον δεηθέντα ἔσωσεν, οὕτως, φησίν, καὶ παντὸς τοῦ ἰδίου <quote type="lemma">λαοῦ κραταίωμα </quote> ἔσται. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Σῶσον τὸν λαόν σου καὶ εὐλόγησον τὴν κληρονομίαν σου </l>
                     <l> καὶ ποίμανον αὐτοὺς καὶ ἔπαρον αὐτοὺς ἕως τοῦ αἰῶνος. </l>
                     <ref decls="#biblical" cRef="LXX:Ps:27:9"/>
                  </quote>
                  <p>Ποία δὲ τοῦ Χριστοῦ ἡ <quote type="lemma">κληρονομία</quote> δείκνυται ἐν τῷ
                     δευτέρῳ ψαλμῷ· αἴτησαι γὰρ, φησίν, καὶ δώσω σοι ἔθνη τὴν κληρονομίαν σου, καὶ
                     τὴν κατάσχεσίν σου τὰ πέρατα τῆς γῆς. οὐκ ἂν δὲ ἁμάρτοις καὶ τοὺς ἐν τῷ προτέρῳ
                     λαῷ θεοφιλεῖς καὶ προφήτας καὶ δικαίους ἄνδρας τῆς τοῦ Χριστοῦ γεγονέναι <quote type="lemma">κληρονομίας</quote> εἰπὼν καὶ τῶν σωτηρίων αὐτοῦ μετεσχηκέναι.
                     οὐδὲ γὰρ τὰ πλήθη καὶ τοὺς ἀναξίως παραβαλόντας τῇ ἐκκλησίᾳ τοῦ θεοῦ προσήκει
                     λαὸν ἀποφαίνειν αὐτοῦ, ἀλλ’ ἢ μόνως τοὺς ἀρεσκόντως αὐτῷ βιοῦντας, περὶ ὧν
                     εἴποι ἄν· καὶ ἔσομαι αὐτῶν θεός, καὶ αὐτοὶ ἔσονταί μοι λαός. </p>
                  <p> Καὶ ποίμανον αὐτούς, καὶ ἔπαρον ἕως τοῦ αἰῶνος. <quote type="lemma">ποιμαίνει</quote> δὲ αὐτοὺς ἐνταῦθα τὴν ψυχὴν αὐτοῦ τιθεὶς ὑπὲρ αὐτῶν, ὥς
                     φησιν ἐν εὐαγγελίοις· ὁ ποιμὴν ὁ καλὸς τὴν ψυχὴν αὑτοῦ τίθησιν ὑπὲρ τῶν
                     προβάτων· καὶ πάλιν· τὰ ἐμὰ πρόβατα τῆς φωνῆς μου ἀκούει· καὶ πάλιν· ἔσομαι
                     μεθ’ ὑμῶν ἕως τῆς συντελείας τοῦ αἰῶνος· καιρῷ δὲ ἐπιτηδείῳ ἐπάρας αὐτοὺς εἰς
                     ὕψος τῆς οὐρανίου βασιλείας καταξιώσει. </p>
               </div>
            </div>
            <div type="textpart" subtype="commentary" n="Ps_28">
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τῷ Δαυιδ· ἐοδίου σκηνῆς. </l>
                     <l> Ἐνέγκατε τῷ κυρίῳ, υἱοὶ θεοῦ, </l>
                     <l> ἐνέγκατε τῷ κυρίῳ υἱοὺς κριῶν. </l>
                     <l> ἐνέγκατε τῷ κυρίῳ δόξαν καὶ τιμήν, </l>
                     <l> ἐνέγκατε τῷ κυρίῳ δόξαν ὀνόματι αὐτοῦ, </l>
                     <l> προσκυνήσατε τῷ κυρίῳ ἐν αὐλῇ ἁγίᾳ αὐτοῦ. </l>
                     <ref decls="#biblical" cRef="LXX:Ps:28:1-2"/>
                  </quote>
                  <p>Τούτοις ἰσοδυναμεῖν ἡγοῦμαι κατὰ τὴν διάνοιαν τὰ ἐν πέμπτῳ καὶ ἐνενηκοστῷ ψαλμῷ
                     περὶ τῆς τῶν ἐθνῶν κλήσεως τοῦτον λελεγμένα τὸν τρόπον· ἄσατε τῷ κυρίῳ ᾆσμα
                     καινόν· ᾄσατε τῷ κυρίῳ, πᾶσα ἡ γῆ. ἄσατε τῷ κυρίῳ, εὐλογήσατε ὄνομα αὐτοῦ,
                     εὐαγγελίσασθε ἡμέραν ἐξ ἡμέρας τὸ σωτήριον αὐτοῦ. ἀναγγείλατε ἐν τοῖς ἔθνεσι
                     τὴν δόξαν αὐτοῦ, ἐν πᾶσι τοῖς λαοῖς τὰ θαυμάσια αὐτοῦ. ὅτι μέγας κύριος καὶ
                     αἰνετὸς σφόδρα, φοβερός ἐστιν ἐπὶ πάντας τοὺς θεούς· οἷς ἑξῆς ἐπιλέγεται·
                     ἐνέγκατε τῷ κυρίῳ δόξαν ὀνόματι αὐτοῦ. ἄρατε θυσίας καὶ εἰσπορεύεσθε εἰς τὰς
                     αὐλὰς αὐτοῦ. προσκυνήσατε τῷ κυρίῳ ἐν αὐλῇ ἁγίᾳ αὐτοῦ. ἐν οἷς ὁ λόγος τὴν
                     εὐαγγελικὴν χάριν τὴν εἰς πάντα χυθεῖσαν τὰ καθ’ ὅλης τῆς οἰκουμένης ἔθνη
                     προευαγγελισάμενος καὶ τοῦ καινοῦ ᾄσματος, δηλαδὴ τῆς καινῆς διαθήκης
                     μνημονεύσας, ἑξῆς προστάττει κομίζειν <quote type="lemma">τῷ κυρίῳ δόξαν καὶ
                        τιμήν</quote>, καὶ τὰ ἑξῆς. ταῦτά τε κομίζειν παρακελεύεται οὐκ Ἰουδαίοις,
                     ἀλλὰ ταῖς πατριαῖς τῶν ἐθνῶν ἢ κατὰ τοὺς λοιποὺς ἑρμηνευτὰς καὶ κατὰ τὴν
                     Ἑβραϊκὴν ἀκρίβειαν· ταῖς συγγενείαις τῶν λαῶν. ταῦτα μὲν οὖν σαφῶς ἐν τῷ πέμπτῳ
                     καὶ ἐνενηκοστῷ ψαλμῷ περὶ τῶν ἐθνῶν ἐθεσπίζετο· ἐν δὲ τῷ μετὰ χεῖρας ὁ λόγος τὰ
                     αὐτὰ τῷ κυρίῳ προσφέρειν τοῖς υἱοῖς τῶν κριῶν κελεύει, οὓς νομίζω μηδὲν
                     διαφέρειν τῶν πατριῶν τῶν ἐθνῶν ἢ τῶν συγγενειῶν τῶν λαῶν. οὐ γὰρ αὐτοὶ οἱ
                     κριοὶ προστάττονται προσφέρειν τὰ κεκελευσμένα, ἀλλ’ οἱ υἱοὶ τῶν κριῶν. καὶ
                     ταῦτά φημι κατὰ τὴν Ἑβραίων ἀνάμνησιν, καθ’ ἣν οὐκ ἐκφέρεται τό· ἐνέγκατε τῷ
                     κυρίῳ, υἱοὶ θεοῦ. διὸ καὶ ὠβέλισται παρὰ τοῖς Ἑβδομήκοντα ὡς μὴ κείμενον μήτε
                     ἐν τῷ Ἑβραϊκῷ μήτε παρὰ τοῖς λοιποῖς ἑρμηνευταῖς. εἰ δὲ χρὴ καὶ εἰς τὴν τῶν
                     Ἑβδομήκοντα θεωρῆσαι ἔκδοσιν, φημὶ τὸν λόγον προστάττειν τοῖς υἱοῖς τοῦ φέρειν
                     τῷ κυρίῳ οὐ κριούς, ἀλλὰ υἱοὺς κριῶν· καὶ <quote type="lemma">δόξαν καὶ
                        τιμὴν</quote> καὶ τὰ ἑξῆς ἐπιλεγόμενα· ἃ δὴ ἀπὸ τῆς παραθέσεως τοῦ πέμπτου
                     καὶ ἐνενηκοστοῦ ψαλμοῦ περὶ τῆς τῶν ἐθνῶν ἐπιστροφῆς εἴποιμι ἂν προφητεύεσθαι.
                     οὐκ ἂν δὲ ἁμάρτοιμεν τοὺς ἐνταῦθα υἱοὺς θεοῦ λεγομένους τοὺς τοῦ σωτῆρος ἡμῶν
                     μαθητὰς καὶ ἀποστόλους καὶ εὐαγγελιστὰς εἶναι ἀποφηνάμενοι, δι’ ὧν ἡ κλῆσις τῶν
                     ἐθνῶν φαίνεται κατωρθωμένη· οἷς ὁ μετὰ χεῖρας λόγος προστάττει φέρειν τῷ κυρίῳ
                     πρῶτον μὲν ἁπάντων υἱοὺς κριῶν, ἀλλ’ οὐ κριούς· ἐπειδήπερ πρὸς τὴν ἐξ ἐθνῶν
                     ἐκκλησίαν ἐλέγετο ἐν τῷ τεσσαρακοστῷ τετάρτῳ ψαλμῷ· ἀντὶ τῶν πατέρων σου
                     ἐγενήθησαν υἱοί σου. τῶν δὲ πατέρων λήθην ποιήσασθαι παρεκελεύσατο αὐτῇ ὁ λόγος
                     εἰπών· ἄκουσον, θύγατερ, καὶ ἴδε, καὶ κλῖνον τὸ οὖς σου, καὶ ἐπιλάθου τοῦ λαοῦ
                     σου, καὶ τοῦ οἴκου τοῦ πατρός σου· καὶ ἐπιθυμήσει ὁ βασιλεὺς τοῦ κάλλους σου·
                     ὅτι αὐτός ἐστι κύριός σου. ταῦτα γὰρ οὐδὲ πρὸς ἄλλην ἢ πρὸς μόνην τὴν ἐκκλησίαν
                     τοῦ Χριστοῦ ἐλέγετο παραινοῦντος αὐτῇ τοῦ θείου πνεύματος λήθην ποιήσασθαι τοῦ
                     προτέρου αὐτῆς λαοῦ καὶ τοῦ οἴκου τοῦ πατρὸς αὐτῆς διὰ τὴν πολύθεον πλάνην καὶ
                     τὴν τῶν πατέρων αὐτῆς δεισιδαιμονίαν. εἶτ’ ἐπειδὴ τῶν πατέρων ἐπιλαθέσθαι αὐτῇ
                     παρεκελεύσατο, ἀναγκαίως ἐπάγει λέγων· ἀντὶ τῶν πατέρων σου ἐγενήθησαν οἱ υἱοί
                     σου. τούτους υἱοὺς κριῶν διὰ τὸ ἄλογον ἀποκαλεῖ. εἶτ’ ἐπιλέγει· ἐνέγκατε τῷ
                     κυρίῳ δόξαν καὶ τιμήν· ὃ δὴ νοήσεις ἀπὸ τῆς τοῦ σωτῆρος ἡμῶν πρὸς τοὺς μαθητὰς
                     παρακελεύσεως, δι’ ἧς παραινεῖ λέγων αὐτοῖς· λαμψάτω τὰ ἔργα ὑμῶν ἔμπροσθεν τῶν
                     ἀνθρώπων, ὅπως βλέποντες τὰ καλὰ ὑμῶν ἔργα, δοξάσωσι τὸν πατέρα ὑμῶν τὸν ἐν
                     τοῖς οὐρανοῖς. καὶ τρίτον ἔτι πρὸς τούτοις φέρειν τῷ κυρίῳ προστάττει συμφώνως
                     ὁ μετὰ χεῖρας ψαλμὸς καὶ ὁ ἐνενηκοστὸς πέμπτος <quote type="lemma">δόξαν
                        ὀνόματι αὐτοῦ</quote>. αὐτῷ μὲν γὰρ προσφέρομεν δόξαν διὰ δογμάτων
                     ἐρρωμένων· ἀλλὰ καὶ <quote type="lemma">τιμὴν</quote> αὐτῷ προσφέρομεν
                     πειθαρχοῦντες προστάγματι λέγοντι· τίμα τὸν κύριον ἀπὸ σῶν δικαίων πόνων, καὶ
                     ἀπάρχου αὐτῷ ἀπὸ σῶν καρπῶν δικαιοσύνης. τῷ δὲ ὀνόματι αὐτοῦ δόξαν περιάπτομεν,
                     ἐπειδὰν λάμπῃ ἡμῶν τὰ ἔργα ἔμπροσθεν τῶν ἀνθρώπων· ὥστε ὁρῶντας αὐτοὺς δοξάζειν
                     τὸν πατέρα ἡμῶν τὸν ἐν τοῖς οὐρανοῖς. ὅπως δὲ παρὰ τοῖς ἔθνεσι τὸ ὄνομα αὐτοῦ
                     δοξάζεται, καὶ ὁ διὰ τοῦ προφήτου παρίστησι λόγος πρὸς τὸ Ἰουδαίων ἔθνος
                     ἀποτεινόμενος καὶ λέγων· οὐκ ἔστι μου θέλημα ἐν ὑμῖν, λέγει κύριος παντοκράτωρ,
                     καὶ θυσίαν οὐ προσδέξομαι ἐκ τῶν χειρῶν ὑμῶν· διότι ἀπὸ ἀνατολῶν ἡλίου μέχρι
                     δυσμῶν δεδόξασται τὸ ὄνομά μου ἐν τοῖς ἔθνεσι· καὶ ἐν παντὶ τόπῳ θυμίαμα
                     προσφέρεται τῷ ὀνόματί μου καὶ θυσία καθαρά· διότι μέγα τὸ ὄνομά μου ἐν τοῖς
                     ἔθνεσιν· ὑμεῖς δὲ βεβηλοῦντες αὐτό. πρὸς τούτοις ἅπασιν οἱ δηλωθέντες <quote type="lemma">υἱοὶ τοῦ θεοῦ</quote> ἢ <quote type="lemma">υἱοὶ τῶν
                        κριῶν</quote> κελεύονται <quote type="lemma">προσκυνεῖν τῷ κυρίῳ ἐν αὐλῇ
                        ἁγίᾳ αὐτοῦ</quote>. οὐ γὰρ ἔξω τῆς <quote type="lemma">αὐλῆς</quote>
                     βούλεται οὐδὲ ἀνακεχωρημένως ἰδιάζοντας προσκυνεῖν αὐτῷ, ἀλλ’ ἀπαντῶντας εἰς
                     τὴν ἐκκλησίαν αὐτοῦ. ἀντὶ δὲ τοῦ <quote type="lemma">ἐν αὐλῇ ἁγίᾳ
                     αὐτοῦ</quote>, ὁ μὲν Ἀκύλας ἐν διαπρεπείᾳ ἡγιασμένῃ ἐξέδωκεν· ὁ δὲ Σύμμαχος· ἐν
                     διαπρεπείᾳ ἁγίᾳ. βούλεται γὰρ ἡμᾶς ὁ λόγος μετὰ τοῦ πρέποντος κόσμου καὶ τῆς τῷ
                     θεῷ προσφιλοῦς δικαιοσύνης τὴν προσκύνησιν ποιεῖσθαι ὅλους αὐτοὺς ἐν ἁγιασμῷ
                     γενομένους καὶ ἐν εὐπρεπείᾳ. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Φωνὴ κυρίου ἐπὶ τῶν ὑδάτων, </l>
                     <l> ὁ θεὸς τῆς δόξης ἐβρόντησεν, </l>
                     <l> κύριος ἐπὶ ὑδάτων πολλῶν. </l>
                     <l> φωνὴ κυρίου ἐν ἰσχύι. </l>
                     <ref decls="#biblical" cRef="LXX:Ps:28:3-4a"/>
                  </quote>
                  <p>Καὶ ὅλως συναγαγών τις τὰ ἐν τῇ παλαιᾷ περὶ ὑδάτων ἀναγεγραμμένα, καὶ ὡς τὸ
                     πνεῦμα τοῦ θεοῦ ἐπεφέρετο ἐπάνω τοῦ ὕδατος· καὶ τό· ἐξαγαγέτω τὰ ὕδατα ἑρπετὰ
                     ψυχῶν ζωσῶν καὶ πετεινὰ πετόμενα, τά τε ἐν τῷ κατακλυσμῷ, ὡς ἁπάντων ὑποβρυχίων
                     γινομένων μόνος ὁ Νῶε καὶ οἱ σὺν αὐτῷ διεσώζοντο ἐν τῇ κιβωτῷ· καὶ τὰ ἐπὶ τῆς
                     Αἰγύπτου καὶ τὰ ἐν τῇ Ἐρυθρᾷ θαλάσσῃ καὶ τὰ ἐν τῷ Ἰορδάνῃ, ὅπως ἀβρόχῳ ποδὶ
                     διεβίβασαν οἱ υἱοὶ Ἰσραήλ, ὄψεται. φωνὴ κυρίου ἐν ἰσχύϊ. ὁ γὰρ πάντα ἰσχύων ἐν
                     τῷ ἐνδυναμοῦντι αὐτὸν Χριστῷ, οὗτος ἀκούει τῶν ἐντολῶν κυρίου καὶ ποιεῖ. φωνὴ
                     οὖν κυρίου οὐκ ἐν τῇ ἀσθενεῖ καὶ λελυμένῃ ψυχῇ, ἀλλ’ ἐν τῇ εὐτόνῳ ἰσχυρῶς
                     κατεργαζομένῃ τὸ ἀγαθόν.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Φωνὴ κυρίου ἐν μεγαλοπρεπείᾳ. </l>
                     <ref decls="#biblical" cRef="LXX:Ps:28:4b"/>
                  </quote>
                  <p>Οὐ διὰ μόνων, φησί, τῶν εἰρημένων ἡμῖν περὶ ὑδάτων ἡ φωνὴ παρίσταται τοῦ
                     κυρίου, ἀλλὰ καὶ διὰ τῆς ἰσχύος αὐτοῦ καὶ τῆς μεγαλοπρεπείας, ἣν ἔστιν
                     ὀφθαλμοῖς κατανοῆσαι ἀθρόως τὸν σύμπαντα κόσμον ἀπείρατα ἰδίως τε τὰ τούτου
                     μέρη θεασάμενον τά τε μεγέθη τὰ ἀνεκδιήγητα καὶ τὰ ἀνέκφραστα κάλλη τήν τε ἐν
                     αὐτοῖς ὁρωμένην πολυποίκιλον σοφίαν· ἃ δὴ τυγχάνει παραστατικὰ τῆς τοῦ
                     συστησαμένου τὰ πάντα δυνάμεώς τε καὶ ἰσχύος. ἔνθεν οἱ προφητικοὶ λόγοι τὴν
                     θεολογίαν ἀπὸ τῆς μεγαλουργίας αὐτοῦ παρελάμβανον. διὸ εἴρηται παρὰ τῷ Ἱερεμίᾳ·
                     κύριος ὁ ποιήσας τὴν γῆν ἐν τῇ ἰσχύϊ αὐτοῦ, καὶ τὰ ἑξῆς.</p>
               </div>
               <div type="textpart" subtype="fragment" n="4">
                  <quote type="lemma">
                     <l> Φωνὴ κυρίου συντρίβοντος κέδρους, </l>
                     <l> καὶ συντρίψει κύριος τὰς κέδρους τοῦ Λιβάνου </l>
                     <l> καὶ λεπτυνεῖ αὐτὰς ὡς τὸν μόσχον τὸν Λίβανον, </l>
                     <l> καὶ ὁ ἠγαπημένος ὡς υἱὸς μονοκερώτων. </l>
                     <ref decls="#biblical" cRef="LXX:Ps:28:5-6"/>
                  </quote>
                  <p>Ἡγοῦμαι διὰ <quote type="lemma">τοῦ μόσχου τοῦ Λιβάνου</quote> καὶ τοῦ
                     ἠγαπημένου τοῦ υἱοῦ τῶν μονοχερώτων αἰνίττεσθαι τὴν Ἱερουσαλὴμ καὶ τὸν ἐκ
                     περιτομῆς λαὸν πάλαι ὄντα ἠγαπημένον καὶ υἱὸν μονοκερώτων ἐκ πατέρων γεγόνασιν
                     ἁγίων, οἵτινες μονοκέρωτες ὀνομάζοιντο, διὰ τὸ μόνῳ θεῷ κέρατι κεχρῆσθαι, ὡς
                     ἐπ’ αὐτῷ σεμνύνεσθαι καὶ λέγειν· ἐν σοὶ τοὺς ἐχθροὺς ἡμῶν κερατιοῦμεν, ὥστ’
                     εἶναι μονοκέρωτας τοὺς προφήτας καὶ τοὺς πατριάρχας καὶ τοὺς ἁγίους πάντας, ὧν
                     υἱοὶ γεγόνασιν οἱ ἡγούμενοι τῶν ἐκ περιτομῆς Σαρίων ἐνταῦθα κακλημένοι κατὰ τὰς
                     ἄλλας ἐκδόσεις, ὃ ἑρμενεύεται ἄρχοντες· συντρίψας γὰρ κύριος τὴν Ἱερουσαλὴμ καὶ
                     τοὺς ἄρχοντας τοῦ Ἱουδαίων ἔθνους<quote type="lemma"> υἱοὺς ὄντας
                        μονοκερώτων</quote> ἐταπείνωσεν· <quote type="lemma">μόσχον</quote> δὲ καὶ
                        <quote type="lemma">Λίβανον</quote> τὴν Ἱερουσαλὴμ οὐκ ἂν ἁμάρτοις εἰπὼν
                     Λίβανον κεκλημένην καὶ ἐν προφήταις. λέλεκται γοῦν ἐν Ζαχαρίᾳ· <quote type="lemma">διάνοιξον, ὁ Λίβανος, τὰς πύλας σου, καὶ καταφαγέτω πῦρ τὰς
                        κέδρους σου</quote>. ὃ δὴ σαφέστερον Ἰεζεχιὴλ ὁ προφήτης παρίστησι λέγων· τὰ
                     δὲ λέγει· ὁ ἀετὸς ὁ μεγαλοπτέρυγος, ὁ μακρὸς τῇ ἐκτάσει, πλήρης ὀνύχων, ὃς
                     ἔχειτὸ ἥγημα εἰσελθεῖν εἰς τὸν Λίβανον. καὶ ἔλαβε τὰ ἐπίλεκτα τῆς κέδρου, τὰ
                     ἄκρα τῆς ἁπαλότητος, καὶ ἤνεγκεν αὐτὰ εἰς γῆν Χαλδαίων· ἃ καὶ προϊὼν
                     διηρμήνευσε λέγων· <quote type="lemma">υἱὲ ἀνθρώπου, εἰπὸν δὴ πρὸς τὸν οἶκον
                        παραπικραίνοντα· οὐκ ἐπίστασθε τί ἐστι ταῦτα; εἰπὸν· ὅταν ἔλθη βα</quote>
                     σιλεὺς Βαβυλῶνος ἐπὶ Ἱερουσαλήμ, καὶ λήψεται τὸν βασιλέα αὐτῆς καὶ τοὺς
                     ἄρχοντας αὐτῆς, <quote type="lemma">καὶ ἄξῃ αὐτοὺς πρὸς ἑαυτὸν εἰς
                        Βαβυλῶνα</quote>. σαφῶς γὰρ ἐν τούτοις τὸν αἐτὸν,τὸν μεγαλοπτέρυγον τὸν
                     βασιλέα τῶν Βαβυλωνίων ᾐνίξατο· τὸν δὲ Λίβανον τὴν Ἱερουσαλήμ, τὰ δ’ ἐπίλεκτα
                     τῆς κέδρου καὶ τὰ ἄκρα τῆς ἁπαλότητος τὸν βασιλέα τῆς Ἱερουσαλὴμ καὶ τοὺς
                     ἄρχοντας αὐτῆς· οὕτω τοιγαροῦν καὶ ἐνταῦθα, <quote type="lemma">Λίβανος</quote>
                     μὲν ὠνόμασται ἡ Ἱερουσαλήμ, <quote type="lemma">μόσχος</quote> δὲ τὸ πάλαι ἐν
                     αὐτῇ ἱδρυμένον θυσιαστήριον, ἐν ᾧ οἱ μόσχοι καὶ αἱ θυσίαι ἀνεφέροντο· ἃ δὴ
                     πάντα συντέτριπται μετὰ καὶ τοῦ Σαρίων, ὅπερ ἑρμηνεύεται ἄρχοντες. οὗτοι δὲ
                     ἦσαν <quote type="lemma">οἱ υἱοὶ τῶν μονοκερώτων</quote>, οἱ ἄρχοντες δηλαδὴ
                     τοῦ Ἰουδαίων λαοῦ· ὥσπερ οὖν συντέτριπται ὁ μόσχος καὶ ὁ Λίβανος καὶ ὁ
                     καλούμενος Σαρίων ὁ πάλαι ἠγαπημένος. ἢ καὶ<quote type="lemma"> υἱὸς τῶν
                        μονοκερώτων</quote> ὁ Ἰουδαίων λαός, οὕτως φησί· <quote type="lemma">συντρίψεις τὰς κέδρους τοῦ Λιβάνου</quote>· οὐ μόνους ἐκείνους τοὺς παρὰ
                     Ἰουδαίοις συντριβέντας διὰ τὰς ὑπερηφανίας αὐτῶν μετῆλθεν ἡ τῶν ὅλων ἔφορος
                     δίκη, ἀλλὰ καὶ πάντας τοὺς παρὰ τοῖς λοιποῖς ἔθνεσιν ἀσεβεῖς, τοὺς
                     ὑπερυψουμένους καὶ ἐπαιρομένους, ὼς <quote type="lemma">τὰς κέδρους τοῦ
                        Λιβάνου</quote>.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Φωνὴ κυρίου συσσείοντος ἔρημον, </l>
                     <l> καὶ συσσείσει κύριος τὴν ἔρημον Κάδης. </l>
                     <ref decls="#biblical" cRef="LXX:Ps:28:8"/>
                  </quote>
                  <p>Ἀληθῶς γὰρ ἡ σύμπασα τῶν ἀνθρώπων οἰκουμένη <quote type="lemma">ἔρημος</quote>
                     οὖσα πρότερον θεοῦ γνώσεως καὶ εὐσεβείας συνεσείσθη διὰ τοῦ εὐαγγελικοῦ
                     κηρύγματος, ὡς μεταβαλεῖν αὐτὴν ἀπὸ κακίας εἰς ἀρετὴν καὶ ἀπὸ ἀγνοίας εἰς
                     ἐπιστήμην θείαν. γέγονεν οὖν ἐξ <quote type="lemma">ἐρήμου</quote>
                     οἰκουμένη.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Φωνὴ κυρίου καταρτιζομένου ἐλάφους, </l>
                     <l> καὶ ἀποκαλύψει δρυμοὺς· </l>
                     <l> καὶ ἐν τῷ ναῷ αὐτοῦ πᾶς τις λέγει δόξαν. </l>
                     <ref decls="#biblical" cRef="LXX:Ps:28:9"/>
                  </quote>
                  <p>
                     <quote type="lemma">Ἐλάφους</quote> γάρ, φησὶν, <quote type="lemma">ὁ κύριος
                        καταρτισάμενος</quote>· ζῶον φιλέρημον ὀφιοκτόνον τε καὶ κερασφόρον καὶ κατὰ
                     τὸν νόμον καθαρόν, ὃν ἐξέπεμψεν εἰς τὴν προδηλωθεῖσαν ἔρημον. οἱ δὲ ταύτην
                     διαδραμόντες τοὺς ἐν αὐτῇ ὄφεις τοῖς ἑαυτῶν κατεπάτησαν ποσὶ πάντα τε τὰ ἐν τῇ
                     ἐρήμῳ ἰοβόλα θηρία μακρὰν ἀπήλασαν· ὧν ἐλαθέντων ἀπεκαλύφθησαν οἱ δρυμοί· καὶ
                     ἐν τῷ ναῷ πᾶς τις λέγει δόξαν. σφόδρα ἀκριβῶς εἴρηται· καὶ ἐν τῷ ναῷ αὐτοῦ πᾶς
                     τις λέγει δόξαν· οὐκέτι γὰρ Ἰουδαῖοι οὐδὲ ὁ ἐκ περιτομῆς λαός, ἀλλὰ πᾶς τις ὁ
                     ἐξ ἁπάντων τῶν ἐθνῶν ἐπιστραφείς. </p>
               </div>
            </div>
            <div type="textpart" subtype="commentary" n="Ps_29">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος· ψαλμὸς ᾠδῆς τοῦ ἐγκαινισμοῦ τοῦ οἴκου· τῷ Δαυιδ. </l>
                     <ref decls="#biblical" cRef="LXX:Ps:29:1"/>
                  </quote>
                  <p> Ἀλλ’ εἴποι τίς ἂν πρὸς τοῦτο, ὡς οὐδεμίαν οἰκοδομῆς οἴκου ἢ ναοῦ ποιεῖται
                     μνήμην· οὐδέ τις λόγος ἐστὶν ἐν τῷ ψαλμῷ δυνάμενος ἁρμόζειν ἐγκαινίοις οἴκου ὡς
                     νομίσαι τινὰ ἐπὶ ἐγκαινισμῷ τοῦ ἐν Ἱεροσολύμοις νεὼ τὸν προκείμενον ψαλμὸν
                     εἰρῆσθαι. ἀλλ’ ἐπεὶ προγέγραπται<quote type="lemma"> ᾠδῆς ἐγκαινισμοῦ τοῦ
                        οἴκου,</quote> σκόπει μήποτε οἶκον ἐνταῦθα τὴν ἑαυτοῦ ψυχὴν αἰνίττεται· ἐν ᾗ
                     τὸ θεῖον πνεῦμα ὡς ἐν ναῷ οἰκῆσάν ποτε καιρῷ τινι ἔρημον αὐτὴν καταλέλοιπεν
                     ἀναχωρῆσαν διὰ τὴν πλημμεληθεῖσαν αὐτῷ κατὰ τὸν Οὐρίαν καὶ τὴν τούτου γυναῖκα
                     πρᾶξιν· δι’ ἣν καὶ μέχρι τοῦ θανάτου κατελήλυθε τὰ πρὸ θάνατον ἁμαρτήσας·
                     δυνάμει δὲ τότε καὶ εἰς τὸν λάκκον καὶ εἰς τὸν ᾅδην κατηνέχθη κατέβη τε ἀληθῶς
                     εἰς διαφθοράν· ὡς διὰ ταῦτα θρήνοις αὐτὸν σχολάσαι σάκκον τε ἀντὶ τῆς βασιλικῆς
                     ἐσθῆτος περιβαλέσθαι. ἀλλ’ ἐπειδὴ ἀξιόλογον ἐνδειξάμενος μετάνοιαν ἑαυτόν τε
                     κολάσας καὶ τιμωρησάμενος ἱκανῶς τε ἐγκαρτερήσας ταῖς ἐξομολογήσεσιν,
                     ἐπαγγελίαν ἀφέσεως τῆς ἁμαρτίας εἴληφε διὰ τοῦ ἐκ σπέρματος αὐτοῦ
                     προελευσομένου Χριστοῦ μέλλοντος καὶ μέχρις ᾅδου καταβήσεσθαι· εἰκότως τῆς
                     κατηφείας μεταβαλὼν καὶ τῆς ἐφ’ οἷς ἐτόλμησεν ἐξομολογήσεως, εὐχαριστίαν
                     ἀναπέμπει τῷ θεῷ λέγων· κύριε, ἀνήγαγες ἐξ ᾅδου τὴν ψυχήν μου, ἔσωσάς με ἀπὸ
                     τῶν καταβαινόντων εἰς λάκκον μεταβεβλῆσθαί τε αὐτῷ τὰ τοῦ πένθους εἰς
                     εὐφροσύνην σημαίνει καὶ δι’ ὧν φησίν· ἔστρεψας τὸν κοπετὸν εἰς χαρὰν ἐμοί·
                     διέρρηξας τὸν σάκκον μου, καὶ περιέζωσάς με εὐφροσύνην. δεδειγμένου τοίνυν τοῦ
                     οἴκου τῆς τοῦ Δαυῒδ ψυχῆς ἄρα τῷ ἐγκαινισμῷ τοῦ τοιούτου οἴκου ἐφαρμόζειν τὰ
                     προκείμενα. </p>
               </div>
               <div type="textpart" subtype="fragment" n="2">
                  <quote type="lemma">
                     <l> Κύριε ὁ θεός μου, ἐκέκραξα πρὸς σέ, καὶ ἰάσω με. </l>
                     <ref decls="#biblical" cRef="LXX:Ps:29:3"/>
                  </quote>
                  <p>Ταῦτα μὲν ὁ Δαυῒδ διὰ τοῦ μετὰ χεῖρας ψαλμοῦ λέγει· ἐν δὲ τῷ εἰκοστῷ ἑβδόμῳ
                     ψαλμῷ ὁ αὐτὸς ἐβόα λέγων· πρὸς σέ, κύριε, κεκράξομαι, ὁ θεός μου, μὴ
                     παρασιωπήσῃς ἀπ’ ἐμοῦ, μήποτε παρασιωπήσῃς ἀπ’ ἐμοῦ, καὶ ὁμοιωθήσομαι τοῖς
                     καταβαίνουσιν εἰς λάκκον. ἀλλ’ ἐπεὶ μὲν ταῦτα ηὔχετο, ἐνταῦθα δὲ εὐχαριστεῖ ὡς
                     κατενεχθεὶς πρότερον καὶ καταπεσὼν εἰς τὸν <quote type="lemma">λάκκον</quote>,
                     ἀνενεχθεὶς δὲ πάλιν καὶ ἀνασωθεὶς ἐξ αὐτοῦ, καὶ μὴ ταῦτα παθὼν τοῖς
                     καταβεβηκόσιν μὲν εἰς αὐτόν, μὴ ἀναβεβηκόσι δέ· προηγουμένως γὰρ μακάριον τὸ μὴ
                     ἁμαρτεῖν, ἐπειδὴ ἡ ἀσθένεια τῆς ἀνθρωπίνης φύσεως τούτοις ὑπόκειται, δεύτερος,
                     ὡς ἂν εἴποι τις, πλοῦς τὸ ἀναπαλέσαι καλὸν καὶ τὸ ἀναλαβεῖν ταὐτὸν μετὰ τὴν
                     νόσον καὶ τὴν κατὰ φύσιν πολαβεῖν ὑγείαν. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Ψάλατε τῷ κυρίῳ, οἱ ὅσιοι αὐτοῦ, </l>
                     <l> καὶ ἐξομολογεῖσθε τῇ μνήμῃ τῆς ἁγιωσύνης αὐτοῦ· </l>
                     <l> ὅτι ὀργὴ ἐν τῷ θυμῷ αὐτοῦ, </l>
                     <l> καὶ ζωὴ ἐν τῷ θελήματι αὐτοῦ. </l>
                     <ref decls="#biblical" cRef="LXX:Ps:29:5-6b"/>
                  </quote>
                  <p>Συγχαίρειν αὐτῷ μετανοήσαντι καὶ <quote type="lemma">ἐξομολογεῖσθαι</quote>,
                     τουτέστιν εὐχαριστεῖν τῇ μνήμῃ τῆς ἁγιωσύνης αὐτοῦ· ἀντὶ τοῦ τὴν μνήμην
                     ἀναζωπυροῦντες μηδ’ ἐπιλανθανόμενοι τῶν παρὰ τοῦ κυρίου χορηγουμένων ἀνθρώποις
                     ἀγαθῶν. μάλιστα δὲ προσήκει τὴν εὐχαριστίαν ἐπιτείνειν μεμνημένους τῆς τοῦ θεοῦ
                     φιλανθρωπίας, ἥτις τοσαύτη τυγχάνει ὡς μηδέποτε βούλεσθαί τι κακὸν ἀνθρώποις.
                     εἰ δὲ καί ποτέ τις διὰ τὴν οἰκείαν μοχθηρίαν ἐπιστροφῆς δεηθείη, αὐτὸς μὲν
                     ἑαυτῷ κατασκευάζει θυμὸν ὀργῆς· τό γε μὴν θέλημα τοῦ θεοῦ μήποτε βούλεσθαι
                     θάνατον ἀνθρώπῳ, ἀλλὰ ζωήν. διὸ ἐν ἑτέροις λέγεται· <quote type="lemma">ζῶ ἐγὼ,
                        λέγει κύριος</quote>· οὐ βούλομαι τὸν θάνατον τοῦ ἁμαρτωλοῦ ὡς τὴν μετάνοιαν
                     αὐτοῦ. οὕτω γοῦν καὶ ἐνταῦθα λέλεκται· ζωὴ ἐν τῷ θελήματι αὐτοῦ· οὐ γὰρ ὀργὴ ἐν
                     τῷ θελήματι αὐτοῦ. παρὰ προαίρεσιν δὲ θεοῦ καὶ παρὰ τὸ βούλημα αὐτοῦ τοῖς
                     ἁμαρτάνουσι κατασκευάζεται <quote type="lemma">θυμὸς καὶ ὀργή</quote>· ὃ δὴ
                     παρίστησιν ὁ ἀπόστολος φήσας· ἢ τοῦ πλούτου τῆς χρηστότητος αὐτοῦ, καὶ τῆς
                     ἀνοχῆς καὶ τῆς μακροθυμίας καταφρονεῖς; ἀγνοῶν, ὅτι τὸ χρηστὸν τοῦ θεοῦ εἰς
                     μετάνοιάν σε ἄγει. κατὰ δὲ τὴν σκληρότητά σου καὶ ἀμετανόητον καρδίαν,
                     θησαυρίζεις σεαυτῷ ὀργὴν ἐν ἡμέρᾳ ὀργῆς καὶ ἀποκαλύψεως καὶ δικαιοκρισίας τοῦ
                     θεοῦ, ὃς ἀποδώσει ἑκάστῳ κατὰ τὰ ἔργα αὐτοῦ. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Ἐγὼ δὲ εἶπα ἐν τῇ εὐθηνίᾳ μου· </l>
                     <l> οὐ μὴ σαλευθῶ εἰς τὸν αἰῶνα. </l>
                     <l> κύριε, ἐν τῷ θελήματί σου παρέσχου τῷ κάλλει μου δύναμιν· </l>
                     <l> ἀπέστρεψας δὲ τὸ πρόσωπόν σου, καὶ ἐγενήθην τεταραγμένος. </l>
                     <ref decls="#biblical" cRef="LXX:29:7-8"/>
                  </quote>
                  <p>Δικαιοῖ τὴν κρίσιν τοῦ κυρίου ὁμολογῶν πόθεν αὐτῷ συμβέβηκεν ἡ πτῶσις· δέον γὰρ
                     ἑστῶτα ἐν τῇ παρὰ τῷ θεῷ στάσει μεμνῆσθαι τοῦ φάσκοντος λόγου· ὁ δοκῶν ἑστάναι,
                     βλεπέτω μὴ πέσῃ, ὁμολογεῖν τε τῷ θεῷ χάριν ὑπὲρ τῆς στάσεως. ὁ δὲ οὐκ ὀρθῶς
                     λογισάμενος παρὰ τὴν αὐτοῦ ἀρετὴν ἐν τοῖς καλλίστοις ἑστάναι ἐνόμιζεν ἀπέφαινέ
                     τε ἑαυτὸν καὶ ἄτρεπτον καὶ ἀμετάβλητον. <quote type="lemma">κύριε, ἐν τῷ
                        θελήματί σου παρέσχου τῷ κάλλει μου δύναμιν</quote>. ἐπεὶ ταῦτα τὰ
                     προειρημένα οὐκ ὀρθῶς ἐλογίζετο, ἔγνω, ὅτι ἡ στάσις αὐτοῦ ἐκείνη καὶ <quote type="lemma">ἡ εὐθηνία</quote> καὶ τὸ προσὸν αὐτῷ τότε κάλλος οὐκ ἦν ἐξ
                     αὐτοῦ οὐδὲ παρὰ τὴν ἑαυτοῦ αἰτίαν ὑπῆρχεν αὐτῷ. διὸ ἐξομολογούμενος ταῦτά φησιν
                     ἔργῳ τὴν πεῖραν παραλαβὼν τῆς ἑαυτοῦ ἀσθενείας· <quote type="lemma">ἀπέστρεψας
                        δέ σου τὸ πρόσωπον, καὶ ἐγενήθην τεταραγμένος</quote>. σὺ μὲν γὰρ οὐδὲν
                     πλέον ἔπραξας οὔτε ὦσας οὔτε κατέβαλες· αὐτὸ δὲ τοῦτο διὰ τὴν ἐμὴν μεγαλαυχίαν
                     μεμονωμένον με εἴασας καὶ τῆς παρὰ σοῦ βοηθείας ἔρημον. ἀπέστρεψας τὸ πρόσωπόν
                     σου· ἐγὼ δὲ παραχρῆμα ἠλεγχόμην καὶ <quote type="lemma">ἐγινόμην
                        τεταραγμένος</quote> ὑποπίπτων τοῖς ἐμοῖς ἁμαρτήμασι καὶ τοῖς ἐμοῖς ἐχθροῖς.
                  </p>
               </div>
               <div type="textpart" subtype="fragment" n="5">
                  <quote type="lemma">
                     <l> Πρὸς σέ, κύριε, κεκράξομαι, </l>
                     <l> καὶ πρὸς τὸν θεόν μου δεηθήσομαι. </l>
                     <l> τίς ὠφέλεια ἐν τῷ αἵματί μου, </l>
                     <l> ἐν τῷ καταβῆναί με εἰς διαφθοράν; </l>
                     <l> μὴ ἐξομολογήσεταί σοι χοῦς </l>
                     <l> ἢ ἀπαγγελεῖ τὴν ἀλήθειάν σου; </l>
                     <ref decls="#biblical" cRef="LXX:Ps:29:9-10"/>
                  </quote>
                  <p>Κατὰ δὲ τὸν Σύμμαχον· ἐν τοῖς κακοῖς γενόμενος ἔλεγον· πρὸς σέ, κύριε, βοήσω,
                     καί σε τὸν δεσπότην μου ἱκετεύσω· τί κέρδος ἐν τῷ αἵματί μου, κατενεχθέντος μου
                     εἰς διαφθοράν; μὴ ἐξομολογήσεταί σοι κόνις ἢ ἀπαγγελεῖ τὴν ἀλήθειάν σου; ταῦτα
                     καὶ τὰ τούτοις παραπλήσια ἱκετεύω κάτωθεν κραυγὰς ἀφιεὶς ἀπὸ τοῦ βαθυτάτου
                     λάκκου πυθόμενος ὡς παρὰ διδασκάλου μαθεῖν παρὰ σοῦ τοῦ θεοῦ. <quote type="lemma">τίς ὠφέλεια</quote> γίνεται ἢ ἐμοὶ ἢ ἑτέροις ἐκ τοῦ ἐμοῦ <quote type="lemma">αἵματος</quote>; ἢ τί πλέον ἀνθρώποις ὑπάρξει ἐκ τοῦ ἐμὲ ἐλθεῖν
                     εἰς διαφθοράν; ἑτέρου μὲν γὰρ <quote type="lemma">ἐν τῷ αἵματι</quote> ὑπάρξει
                     πολλή τις καὶ μεγάλη ὠφέλεια τῷ παντὶ κόσμῳ· ἐπειδὰν ὁ σὸς ἀμνὸς ὁ αἴρων τὴν
                     ἁμαρτίαν τοῦ κόσμου, ὡς πρόβατον ἐπὶ σφαγὴν ἔλθοι, καὶ ὡς ἀμνὸς ἐναντίον τοῦ
                     κείραντος ἄφωνος. τούτου γὰρ <quote type="lemma">τῷ αἵματι</quote> ἀπολύτρωσις
                     καὶ κακῶν ἐλευθερία πᾶσι τοῖς δι’ αὐτοῦ σωθησομένοις γενήσεται. ἀλλὰ καὶ ἡ
                     κατάβασις ἐκείνου ἡ μέχρι τῶν διαφθαρέντων καὶ ἐν θανάτῳ γενομένων πολλοῖς
                     αἰτία σωτηρίας ἔσται. πολλὸς γὰρ χοῦς καὶ πολλὴ κόνις τῶν πάλαι καὶ σαρκίνων
                     καὶ χοϊκῶν ἀνθρώπων ἐξομολογήσεταί σοι· οἳ καὶ ἐπὶ τὸ κρεῖττον μεταβληθέντες
                     ἀπαγγελοῦσι τὴν ἀλήθειάν σου. μήτι οὖν καὶ ἐν τῷ ἐμῷ <quote type="lemma">αἵματι</quote> ἔσται τι τοιοῦτον ἀγαθὸν τῷ κόσμῳ; ἢ ὠφεληθήσεταί τις ἐμοῦ
                     κατασυρέντος ὑπὸ τοῦ θανάτου; ἢ χοῦς καὶ ὁ ἀπὸ τοῦ χοῦ ληφθεὶς καὶ γεγονὼς
                     ἄνθρωπος μεταβληθεὶς ἀπὸ τοῦ χοϊκοῦ καὶ γενόμενος πνευματικὸς ἀπαγγελεῖ τὴν
                     ἀλήθειάν σου; ἀλλὰ γὰρ οὐδὲν ἔσται ἐξ ἐμοῦ τοιοῦτον· διὸ ἱκετεύω μὴ ὁμοιωθῆναι
                     τοῖς καταβαίνουσιν εἰς λάκκον.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Ἤκουσεν κύριος καὶ ἠλέησέν με, </l>
                     <l> κύριος ἐγενήθη βοηθός μου. </l>
                     <l> ἔστρεψας τὸν κοπετόν μου εἰς χορὸν ἐμοί, </l>
                     <l> διέρρηξας τὸν σάκκον μου καὶ περιέζωσάς με εὐφροσύνην, </l>
                     <l> ὅπως ἂν ψάλῃ σοι ἡ δόξα μου καὶ οὐ μὴ κατανυγῶ· </l>
                     <l> κύριε ὁ θεός μου, εἰς τὸν αἰῶνα ἐξομολογήσομαί σοι. </l>
                     <ref decls="#biblical" cRef="LXX:Ps:29:11-13"/>
                  </quote>
                  <p>Ταῦτα, φησί, δεηθέντος μου ὁ μὴ μακρὰν ἀφεστὼς τῶν καθαρῶς καὶ πιστῶς
                     ἐπικαλουμένων αὐτὸν κύριος ἤκουσε, περὶ οὗ εἴρηται· ἐγγὺς κύριος πᾶσι τοῖς
                     ἐπικαλουμένοις αὐτὸν ἐν ἀληθείᾳ· καὶ ἀκούσας ἠλέησέ με, καὶ ἔργον ἐπεδείξατο
                     τοῦ εἰς ἐμὲ οἴκτου· ἐγενήθη γὰρ βοηθός μου. ταῦτα ὡς πρὸς ἡμᾶς διαλεχθεὶς καὶ
                     τὰ συμβεβηκότα αὐτῷ διδάξας ἡμᾶς ἀποστρέφει πάλιν τὴν εὐχαριστίαν ἐπ’ αὐτὸν
                     θεὸν τὰς εἰς αὑτὸν εὐεργεσίας διεξιών. <quote type="lemma">ἠλέησας</quote> γάρ
                     με <quote type="lemma">σύ</quote>, φησί, καὶ <quote type="lemma">γέγονας βοηθός
                        μου</quote>· οὕτω τε μετέβαλες τὰ παλαιά μου δάκρυα καὶ τοὺς θρήνους καὶ τὸν
                     κοπετὸν εἰς γέλωτα καὶ χαρὰν καὶ ἀγαλλίασιν ἐπαληθεύσας τὸν ὕστερόν ποτε
                     λεχθέντα μακαρισμὸν περὶ τῶν κλαιόντων καὶ πενθούντων κατὰ τό· μακάριοι οἱ
                     κλαίοντες, ὅτι γελάσονται· καὶ μακάριοι οἱ πενθοῦντες, ὅτι παρακληθήσονται. τὰ
                     σύμβολα γοῦν τοῦ πένθους ἀπέδυσάς με τὸν σάκκον, ἐν ᾧ κακοπαθὼν ἐμαυτὸν
                     ἐτιμωρούμην καὶ ζώσματι εὐφροσύνης <quote type="lemma">περιέζωσάς με</quote>.
                     καὶ ταῦτα πάντα μοι παρέσχου, ἵνα μὴ ἀπομείνω κόνις καὶ χοῦς ὁ μὴ
                     ἐξομολογούμενός σοι, ἀλλ’ ἵνα ψάλλῃ σοι ἡ δόξα μου. ἐν μὲν γὰρ τῷ καταβῆναί με
                     εἰς διαφθορὰν οὐδεμία τις ἦν ὠφέλεια οὔτ’ ἐμοὶ οὔτε ἑτέροις. ἐγώ τε γὰρ
                     ἀπεστερούμην τῆς παρὰ σοῦ ζωῆς ἄλλοι τε οὐδαμῶς ἐτύγχανον τῆς δι’ ἐμοῦ
                     σωτηρίας. ἐν δὲ τῷ μεταβάλλειν σε <quote type="lemma">τὸν κοπετόν μου εἰς χαρὰν
                        ἐμοὶ</quote> καὶ ἐν τῷ <quote type="lemma">διαρρῆξαί σε τὸν σάκκον μου καὶ
                        περιζῶσαι εὐφροσύνην</quote> οὐχ ἡ τυχοῦσα γεγένηται ὠφέλεια· ἀπολαβὼν γὰρ
                     τὴν προτέραν ἐμαυτοῦ δόξαν, διὰ ταύτης σοι ψαλῶ, καὶ ψαλῶ σοι οὐ μετά τινος
                     φαύλης συνειδήσεως, ἀλλὰ μετὰ πεπαρρησιασμένης καὶ καθαρᾶς διανοίας. διό φησιν·
                     ὅπως ἂν ψάλλῃ σοι ἡ δόξα μου, καὶ οὐ μὴ κατανυγῶ. οὕτω τε διατελέσω εἰς τὸν
                     σύμπαντα αἰῶνα <quote type="lemma">ἐξομολογούμενός σοι</quote>, καὶ τὰς σὰς διὰ
                     παντὸς εὐεργεσίας τὰς εἰς ἐμὲ διεξιών. κύριος ἐγενήθη βοηθός μου. </p>
               </div>
            </div>
            <div type="textpart" subtype="commentary" n="Ps_30">
               <div type="textpart" subtype="fragment" n="1">
                  <quote type="lemma">
                     <l> Εἰς τὸ τέλος· ψαλμὸς τῷ Δαυιδ· ἐκστάσεως. </l>
                     <ref decls="#biblical" cRef="LXX:Ps:30:1"/>
                  </quote>
                  <p>Οὔτε ἐν τῇ Ἑβραίων γραφῇ οὔτε παρὰ τοῖς λοιποῖς ἑρμηνευταῖς ἡ προγραφὴ
                     περιέχει· <quote type="lemma">ἐκστάσεως</quote>. μήποτε δὲ διὰ τὸ ἐκφέρεσθαι τῷ
                     ψαλμῷ· ἐγὼ δὲ εἶπα ἐν τῇ ἐκστάσει μου· ἀπέρριμμαι ἀπὸ προσώπου τῶν ὀφθαλμῶν
                     σου, τὴν προσθήκην τις ἐποιήσατο ἐν τῇ προγραφῇ εἰς τὸν καιρόν, καθ’ ὃν ἐν
                     ἐκστάσει γενόμενος εἶπεν· ἀπέρριμμαι ἀπὸ προσώπου τῶν ὀφθαλμῶν σου ἀναπέμψας τὰ
                     ἐμφερόμενα τῷ λόγω; πλὴν ἀλλ’ εἰς τὸ τέλος τοὺς ἐντυγχάνοντας παραπέμπει καὶ ἡ
                     παροῦσα προγραφὴ ἤτοι διὰ τὰ τελευταῖα, ἐν οἷς παραίνεσιν ἀναγκαιοτάτην
                     περιέχει ἡ λέγουσα· <quote type="lemma">ἀγαπήσατε τὸν κύριον πάντες οἱ ὅσιοι
                        αὐτοῦ, ὅτι ἀληθείας ἐκζητεῖται κύριος </quote> καὶ τὰ ἑξῆς· ἢ διὰ τὸ
                     προφητεύειν τινὰ περὶ τῶν κατὰ τὸ πάθος τοῦ σωτῆρος πεπραγμένων· ἃ δὴ γίγνεσθαι
                     ἤμελλεν ἐπὶ συντελείᾳ τοῦ αἰῶνος. ἀλλ’ ἐπεὶ καὶ τοῦ Δαυῒδ ἐλπίδας ὑπογράφει
                     ἀγαθὰς ὁ λόγος, αἵτινες ἤμελλον αὐτῷ εἰς τὸν μέλλοντα χρόνον ἀποδίδοσθαι,
                     εἰκότως εἰς τὸ τέλος ἀναπέμπει τὴν προγραφήν. περιέχει δὲ ὁ πᾶς ἱκετηρίαν τοῦ
                     Δαυΐδ ὅλον ἑαυτὸν ἀναρτήσαντος τοῦ θεοῦ καὶ παρακαλεῖ μὴ ἐκπεσεῖν τῆς
                     ἐλπίδος.</p>
               </div>
               <div type="textpart" subtype="fragment" n="2">
                  <quote type="lemma">
                     <l> Γενοῦ μοι εἰς θεὸν ὑπερασπιστὴν </l>
                     <l> καὶ εἰς οἶκον καταφυγῆς τοῦ σῶσαί με. </l>
                     <l> ὅτι κραταίωμά μου καὶ καταφυγή μου εἶ σὺ </l>
                     <l> καὶ ἕνεκεν τοῦ ὀνόματός σου ὁδηγήσεις με καὶ διαθρέψεις με. </l>
                     <ref decls="#biblical" cRef="LXX:Ps:30:3c-4"/>
                  </quote>
                  <p>Εἰ γὰρ καὶ βασιλεὺς ἦν ὁ Δαυὶδ τοῦ Ἰουδαίων ἔθνους πολλῷ τε πλούτῳ
                     περιρρεόμενος, εἰ καὶ νίκαις ταῖς κατ’ ἐχθρῶν ἐκόμα, ἀλλὰ τούτων οὐδὲν πρὸς
                     ἀσφάλειαν συμβαλεῖσθαι αὐτῷ ἐπέπειστο, μόνην δὲ τὴν ἐπὶ κύριον ἐλπίδα· διὸ
                     ἱκέτευε ταύτης μήποτε ἐκπεσεῖν· ἀλλὰ καὶ ἡμᾶς ἐδίδασκε τὰ ὅμοια αὐτῷ ζηλοῦντας
                     καὶ φρονεῖν καὶ λέγειν. ἀντὶ δὲ <quote type="lemma">ἐν τῇ δικαιοσύνῃ
                        σου</quote>· ἐν τῇ ἐλεημοσύνῃ σου, ὁ Σύμμαχος ἐξέδωκε. <quote type="lemma">γενοῦ μοι εἰς θεὸν ὑπερασπιστὴν καὶ εἰς οἶκον καταφυγῆς τοῦ σῶσαί με. ὅτι
                        κραταίωμά μου καὶ καταφυγή μου εἶ σύ, καὶ ἕνεκεν τοῦ ὀνόματός σου ὁδηγήσεις
                        με καὶ διαθρέψεις με</quote>.</p>
               </div>
               <div type="textpart" subtype="fragment" n="3">
                  <quote type="lemma">
                     <l> Ἐξάξεις με ἐκ παγίδος ταύτης, ἧς ἔκρυψάν μοι, </l>
                     <l> ὅτι σὺ εἶ ὁ ὑπερασπιστής μου. </l>
                     <l> εἰς χεῖράς σου παραθήσομαι τὸ πνεῦμά μου· </l>
                     <l> ἐλυτρώσω με, κύριε ὁ θεὸς τῆς ἀληθείας. </l>
                     <ref decls="#biblical" cRef="LXX:Ps:30:5-6"/>
                  </quote>
                  <p>Ἐξ ὧν ἐπειράθην πάλαι πρότερον πέπεισμαι, ὅτι καὶ νῦν ἐξάξεις με ἐκ πάσης
                     παγίδος τῆς ὑπὸ τῶν ἐχθρῶν μοι κατασκευαζομένης. ἕως γὰρ ἐν τῷ βίῳ τῷ θνητῷ
                     τυγχάνω, οἶδα πολεμούμενος· καὶ μέχρις ἐσχάτης ἀναπνοῆς ἐν ἀγωνίᾳ κατέστην καὶ
                     διὰ τὰς τῶν ἐχθρῶν ἐπιβουλάς. ἀλλὰ πέπεισμαι, ὅτι ἐπὶ σοὶ ἀναρτήσας τὴν ἐμαυτοῦ
                     ἐλπίδα οὐ καταισχυνθήσομαι εἰς τὸν αἰῶνα. θεὸν δὲ ἀληθείας εὐκαίρως καὶ
                     καταλλήλως τοῖς λεγομένοις ὠνόμασεν· οὐ γὰρ ἔστι διαψευσθῆναι τὸν ἐπὶ σὲ
                     ἠλπικότα οὐδὲ τὸν ἐπὶ ταῖς σαῖς ἐπαγγελίαις πεπιστευκότα. </p>
               </div>
               <div type="textpart" subtype="fragment" n="4">
                  <quote type="lemma">
                     <l> Ἐμίσησας τοὺς διαφυλάσσοντας ματαιότητας δια κενῆς· </l>
                     <l> ἐγὼ δὲ ἐπὶ τῷ κυρίῳ ἤλπισα. </l>
                     <l> ἀγαλλιάσομαι καὶ εὐφρανθήσομαι ἐπὶ τῷ ἐλέει σου, </l>
                     <l> ὅτι ἐπεῖδες τὴν ταπείνωσίν μου, </l>
                     <l> ἔσωσας ἐκ τῶν ἀναγκῶν τὴν ψυχήν μου </l>
                     <l> καὶ οὐ συνέκλεισάς με εἰς χεῖρας ἐχθροῦ, </l>
                     <l> ἔστησας ἐν εὐρυχώρῳ τοὺς πόδας μου. </l>
                     <ref decls="#biblical" cRef="LXX:Ps:30:7-9"/>
                  </quote>
                  <p>Εἰκότως χαίρεις μὲν τοῖς τῆς ἀληθείας ἐρασταῖς, καὶ τούτους προσίεσαι· διὸ
                     λέλεκται· <quote type="lemma">ἀληθείας ἐκζητεῖ κύριος</quote>· τοὺς δὲ τὴν
                     ματαιότητα περιέποντας εἰκότως ἀποτρέπῃ καὶ μισεῖς, ὡς ἂν τὸ ψεῦδος
                     μεταδιώκοντας. ματαιότης γὰρ τὸ ψεύδους γέμον· διὸ παραινεῖς λέγων· υἱοὶ
                     ἀνθρώπων, ἕως πότε βαρυκάρδιοι; ἵνα τί ἀγαπᾶτε ματαιότητα, καὶ ζητεῖσθε ψεῦδος;
                     ἐγὼ δέ, ἀποστραφεὶς τὰ μάταια ἐπὶ σὲ μόνον τὸν ἐμαυτοῦ κύριον ἤλπισα· διὸ
                     πέπεισμαι οὐκ εἰκῇ σοι ἐμαυτὸν παρατεθεῖσθαι. τὸ γὰρ τέλος τῆς εἰς σὲ ἐλπίδος
                     χαρὰ καὶ εὐφροσύνη. ἤδη καὶ ἄλλοτε ἐπεῖδες τὴν ταπείνωσίν μου πολλάκις τε
                     περιπεσούσης τῆς ἐμῆς ψυχῆς ἀνάγκαις ταῖς ὑπὸ τῶν ἐχθρῶν ἐπιτεθείσαις αὐτῇ ἐμοῦ
                     τε μηδὲν πλέον πράττοντος ἢ ταπεινοῦντος ἐμαυτὸν καὶ κακοῦντος διὰ τῶν πρὸς σὲ
                     τὸν θεὸν ἱκετηρίων, σὺ αὐτὸς ὁ ἐμὸς ὑπέρμαχος καὶ ὑπερασπιστής, μὴ ἀντιπαρελθών
                     με, ἀποδεξάμενος δὲ τὴν ἐμὴν ταπείνωσιν, ἔσωσας ἐκ τῶν ἀναγκῶν τὴν ψυχήν μου,
                     καὶ οὐ συνέκλεισάς με εἰς χεῖρας ἐχθρῶν· παραδόξως δέ με εἴσω δικτύων ἤδη
                     γενόμενον καὶ ταῖς χερσὶ τῶν ἐχθρῶν παραδεδομένον ἁρπάσας ἐλεύθερον ἀνῆκας, καὶ
                     τοὺς πόδας μου ἐν πλατύτητι καὶ εὐρυχωρίᾳ κατέστησας, συγχωρήσας ἄφετόν με
                     βαδίζειν, ὅποι καὶ βούλομαι.</p>
               </div>
               <div type="textpart" subtype="fragment" n="5">
                  <quote type="lemma">
                     <l> Ἐλέησόν με, κύριε, ὅτι θλίβομαι· </l>
                     <l> ἐταράχθη ἐν θυμῷ ὁ ὀφθαλμός μου, </l>
                     <l> ἡ ψυχή μου, καὶ ἡ γαστήρ μου. </l>
                     <l> ὅτι ἐχέλιπεν ἐν ὀδύνῃ ἡ ζωή μου </l>
                     <l> και τὰ ἔτη μου ἐν στεναγμοῖς· </l>
                     <l> ἠσθένησεν ἐν πτωχείᾳ ἡ ἰσχύς μου, </l>
                     <l> καὶ τὰ ὀστᾶ μου ἐταράχθησαν. </l>
                     <ref decls="#biblical" cRef="LXX:Ps:30:10-11"/>
                  </quote>
                  <p>Ἱκετεύω, φησί, καὶ δέομαι ἐλεηθῆναι, ὅτι θλίβομαι· ἀνθ’ οὗ ὁ Ἀκύλας φησίν· ὅτι
                     στενὸν ἐμοί. τὴν γὰρ στενὴν καὶ τεθλιμμένην ὁδεύω διὰ σὲ καὶ τὰς σὰς
                     ἐπαγγελίας. ἀλλὰ καὶ ὁ τῆς ψυχῆς μου <quote type="lemma">ὀφθαλμός</quote>,
                     αὐτὸς ὁ νοῦς καὶ τὸ ἐν ἐμοὶ λογιστικόν, <quote type="lemma">ἐταράχθη ἐν
                        θυμῷ</quote>· ἀνθ’ οὗ ὁ μὲν Ἀκύλας φησίν· ηὐχμώθη ἐν παροργισμῷ ὁ ὀφθαλμός
                     μου· ὁ δὲ Σύμμαχος· ἐθολώθη διὰ παροργισμὸν ὀφθαλμός μου. ὅτε γὰρ παρώργισα,
                     φησί, καὶ θυμὸν ἐμαυτῷ ἐπήγειρα τολμήσας διαπράξασθαι τὰ θυμοῦ καὶ ὀργῆς ἄξια,
                     τὸ τηνικαῦτα σύγχυσις καὶ θόλωσις καὶ αὐχμὸς τὸ λογιστικὸν τῆς ἐμῆς ψυχῆς
                     κατείληφεν. ἀλλὰ καὶ <quote type="lemma">ἡ ψυχή μου</quote>, φησί, <quote type="lemma">καὶ ἡ γαστήρ μου</quote>, καὶ αὐτὴ ἐθολώθη καὶ <quote type="lemma">ἐταράχθη</quote> κατὰ τὸν καιρὸν τοῦ παροργισμοῦ μου. ὥσπερ δὲ
                        <quote type="lemma">ὀφθαλμὸν ψυχῆς</quote> κατὰ μεταφορὰν τοῦ αἰσθητοῦ
                     ὀφθαλμοῦ νενοήκαμεν, οὕτω καὶ τὴν <quote type="lemma">γαστέρα</quote> αὐτῆς οὐκ
                     ἂν ἁμάρτοις εἰπὼν τὴν δύναμιν τὴν μνημονικήν, ἐν ᾗ ὥσπερ ἐν κοιλίᾳ καὶ γαστρὶ
                     πάσας τὰς διὰ λόγων τροφὰς ἐναποτίθεσθαι εἴωθε. διὸ λέλεκταί που· εὐλόγει, ἡ
                     ψυχή μου, τὸν κύριον, καὶ πάντα τὰ ἐντός μου τὸ ὄνομα τὸ ἅγιον αὐτοῦ. καὶ ὁ
                     σωτὴρ δέ· ὃς ἂν πίῃ ἐκ τοῦ ὕδατος, οὗ ἐγὼ δώσω αὐτῷ, ποταμοὶ ἐκ τῆς κοιλίας
                     αὐτοῦ ῥεύσουσιν ὕδατος ζῶντος, ἁλλομένου εἰς ζωὴν αἰώνιον. κἀνταῦθα τοίνυν τὴν
                     μνημονικὴν δύναμιν ἢ καὶ αὐτὸ τὸ ἡγεμονικὸν τῆς ψυχῆς κοιλίαν ὠνόμασεν ὁ σωτήρ.
                     θολωθεὶς τοίνυν τὸν<quote type="lemma"> ὀφθαλμὸν τῆς ψυχῆς καὶ τὴν
                        γαστέρα</quote> τὴν παραδεδομένην ἰατρείᾳ καὶ θεραπείᾳ ἐμαυτὸν παρεῖχον,
                        <quote type="lemma">ὀδύνῃ καὶ στεναγμοῖς καὶ πτωχείᾳ </quote>παραδιδοὺς τὸν
                     ἐμαυτοῦ βίον ὥσπερ διά τινων κύκλων ἰατρευόμενος. ἀντὶ δὲ τοῦ ἐν πτωχείᾳ ἡ
                     ἰσχύς μου, καὶ τὰ ὀστᾶ μου ἐταράχθησαν σαφέστερον ὁ Σύμμαχος ἡρμήνευσεν εἰπών·
                     οὕτω γάρ, φησίν, ἐμαυτὸν ἐκάκουν, ὡς διὰ τὴν ὑπερβολὴν τῆς κακώσεως ἐξατονῆσαί
                     μου καὶ ἐξασθενῆσαι τὴν ἰσχύν, καὶ αὐτὰ τὰ τῆς ψυχῆς μου ὀστέα, καὶ τὰς
                     δυνάμεις ἐν αἷς πάλαι ἠνδριζόμην ηὐρωτίασαν· ἢ κατὰ τὸν Ἀκύλαν· καὶ τὰ ὀστᾶ μου
                     ηὐχμώθη. ταῦτα δὲ ἀναγκαῖα πρὸς διδασκαλίαν καὶ ὑπογραμμὸν τῶν ἀφέσεως τυχεῖν
                     βουλομένων τῶν οἰκείων πλημμελημάτων.</p>
               </div>
               <div type="textpart" subtype="fragment" n="6">
                  <quote type="lemma">
                     <l> Παρὰ πάντας τοὺς ἐχθρούς μου ἐγενήθην ὄνειδος </l>
                     <l> καὶ τοῖς γείτοσίν μου σφόδρα </l>
                     <l> καὶ φόβος τοῖς γνωστοῖς μου, </l>
                     <l> οἱ θεωροῦντές με ἔξω ἔφυγον ἀπ’ ἐμοῦ. </l>
                     <l> ἐπελήσθην ὡσεὶ νεκρὸς ἀπὸ καρδίας, </l>
                     <l> ἐγενήθην ὡσεὶ σκεῦος ἀπολωλός. </l>
                     <ref decls="#biblical" cRef="LXX:Ps:30:12-13"/>
                  </quote>
                  <p>Ταῦτα ἀναφέρομεν ἐπὶ τὸν καιρὸν τοῦ πάθους τοῦ σωτῆρος ἡμῶν, ἁρμόζοι ἂν ὑπ’
                     αὐτοῦ λέγεσθαι, ὅτε οἱ ἐχθροὶ ἀνηρτημένον ὁρῶντες αὐτὸν ἐπετώθαζον ὀνειδίζοντες
                     κατὰ τὰ γεγραμμένα ἐν τοῖς εὐαγγελίοις· οἵ τε γνωστοὶ καὶ οἱ μαθηταὶ καὶ φίλοι
                     φόβῳ ὑποπεσόντες ἀνεχώρουν καταλείποντες αὐτόν· ὅτε καὶ ὁ πρωτοστάτης τοῦ χοροῦ
                     τῶν αὐτοῦ μαθητῶν ἤρνηται αὐτὸν τρίτον. τότε δὲ καὶ<quote type="lemma">
                        ἀπελήσθη ὡσεὶ νεκρὸς ἀπὸ καρδίας</quote>· ἀλλὰ καὶ ἐνομίσθη <quote type="lemma">γεγονέναι ὡς σκεῦος ἀπολωλός</quote>. πλὴν ἀλλὰ καὶ ταῦτα ἐπὶ
                     τὸν ἐν τῷ ψαλμῷ ἐξομολογούμενον ἀναφερόμενα ὑπερβάλλουσαν αὐτοῦ παρίστησι
                     κάκωσιν. οὕτω γὰρ ἑαυτὸν ἐξέτηκεν, ὡς ἐκλείπειν μὲν αὐτοῦ ἐν ὀδύνῃ τὴν ζωὴν καὶ
                     ἔτη ἐν στεναγμοῖς, ἀσθενῆσαι δὲ ἐν πτωχείᾳ τὴν ἰσχὺν καὶ τὰ ὀστέα τῆς ψυχῆς
                     αὐτοῦ ταραχθῆναι· ἐφ’ οἷς καὶ ἐγελᾶτο ὑπὸ τῶν ἐχθρῶν, ὡς εἰκῆ καὶ μάτην ἑαυτὸν
                     κατακόπτων. οὐ μόνον δὲ παρὰ τοῖς ἐχθροῖς ἐγίνετο ὄνειδος, ἀλλὰ καὶ παρὰ τοῖς
                     γείτοσιν αὐτοῦ τοῖς μάλιστα αὐτὸν εἰδόσι διὰ τὸ ἔγγιστα οἰκεῖν. οὗτοι γὰρ
                     ὁρῶντες αὐτὸν κατατρύχοντα ἐν τῇ πρὸς τὸν θεὸν ἐξομολογήσει κατεγέλων αὐτοῦ καὶ
                     ὠνείδιζον. οἱ δὲ προσήκοντες αὐτῷ συγγενεῖς καὶ φίλοι καὶ ἐφοβοῦντο ὡς μεμηνότα
                     καὶ τὰς φρένας ἐξεστηκότα ὥστε ἀναχωρεῖν καὶ φεύγειν ἐξ αὐτοῦ ἀπογινώσκοντας
                     αὐτοῦ τὴν σωτηρίαν λήθην τε αὐτοῦ ποιεῖσθαι ὡσεὶ καὶ νεκροῦ ἤδη γενομένου καὶ
                     ὡς περὶ σκεύους ἀπολωλότος διακεῖσθαι. ταῦτα πάντα πεπονθέναι ἔφασκεν ἑαυτὸν
                     κακῶν ἐξομολογήσει καὶ μετανοίᾳ. ἀλλ’ οἵδε μέν, φησί, τοιοῦτοι γεγόνασι περὶ
                     ἐμέ. ἐγὼ δὲ οὐκ ἄνευ λόγου οὕτως ἐμαυτὸν ἦγον, ἀλλ’ ἐπειδήπερ ἤκουον ψόγον
                     πολλῶν παροικούντων κυκλόθεν, οἱ τότε συναιρόμενοι ἐπὶ τὸ αὐτὸ λαβεῖν τὴν ψυχήν
                     μου ἐνεθυμοῦντο· οἱ γὰρ ἀφανεῖς καὶ ἀόρατοι ἐχθροὶ περιπεσόντος μου τῇ ἁμαρτίᾳ,
                     συνετάσσοντο πρὸς ἀλλήλους, ὅπως διαρπάσωσι τὴν ἐμὴν ψυχήν. διόπερ ἐγὼ τῆς
                     τούτων ἐπιβουλῆς συναισθόμενος τῇ τοσαύτῃ ἐμαυτὸν ἐπεδίδουν τιμωρίᾳ, εἴ πως ἄρα
                     ὁ θεὸς διὰ τὴν τοσαύτην μου ταπείνωσιν ἐλεήσειέ με καὶ ῥύσαιτο τῆς τῶν ἐχθρῶν
                     ἐπιβουλῆς. </p>
               </div>
               <div type="textpart" subtype="fragment" n="7">
                  <quote type="lemma">
                     <l> Ἐγὼ δὲ ἐπὶ σοὶ ἤλπισα, κύριε· </l>
                     <l> εἶπα· σὺ εἶ ὁ θεός μου, </l>
                     <l> ἐν ταῖς χερσίν σου οἱ καιροί μου· </l>
                     <l> ῥῦσαι με ἐκ χειρὸς ἐχθρῶν μου </l>
                     <l> καὶ ἐκ τῶν καταδιωκόντων με. </l>
                     <ref decls="#biblical" cRef="LXX:Ps:30:15-16"/>
                  </quote>
                  <p>Ταῦτα τῶν <quote type="lemma">ἐχθρῶν μου</quote>, φησί, βουλευομένων κατ’ ἐμοῦ,
                        <quote type="lemma">ἐπὶ σὲ ἤλπισα, κύριε</quote>· ἔλεγόν τέ σε μόνον βοηθόν
                     μοι ἀπαρκεῖν· θεὸς γάρ μου εἶ σύ, ἐν ταῖς χερσί σου οἱ κλῆροί μου· ἀνθ’ οὗ οἱ
                     καιροί μου ἡ Ἑβραϊκὴ ἀνάγνωσις καὶ οἱ λοιποὶ ἑρμηνευταὶ ἐκδεδώκασιν. εἰ γὰρ καὶ
                     τὰ μάλιστα νῦν οἱ ἐχθροὶ κατισχύουσιν, ὥσπερ καιρὸν ἔχοντες κατ’ ἐμοῦ,
                        ἀλλ’<quote type="lemma"> οἱ ἐμοὶ καιροὶ </quote>πεφυλαγμένοι εἰσὶν ἐν ταῖς
                     σαῖς χερσίν· ἐν οἷς καιροῖς καὶ τοὺς ἐμαυτοῦ κλήρους οἶδα παρὰ σοὶ φυλάττεσθαι.
                     διὸ εἰκότως ἱκετεύω καὶ δέομαι ἐπὶ τοῦ παρόντος ῥυσθῆναι<quote type="lemma"> ἐκ
                        τῶν ἐχθρῶν μου καὶ ἐκ τῶν καταδιωκόντων με</quote>.</p>
               </div>
               <div type="textpart" subtype="fragment" n="8">
                  <quote type="lemma">
                     <l> Ἐπίφανον τὸ πρόσωπόν σου ἐπὶ τὸν δοῦλόν σου, </l>
                     <l> σῶσόν με ἐν ἐλέει σου. </l>
                     <l> κύριε, μὴ καταισχυνθείην, ὅτι ἐπεκαλεσάμην σε· </l>
                     <l> αἰσχυνθείησαν ἀσεβεῖς καὶ καταχθείησαν εἰς ᾅδου. </l>
                     <l> ἄλαλα γενηθήτω τὰ χείλη τὰ δόλια </l>
                     <l> τὰ λαλοῦντα κατὰ τοῦ δικαίου ἀνομίαν </l>
                     <l> ἐν ὑπερηφανία καὶ ἐχουδενώσει. </l>
                     <l> ὡς πολὺ τὸ πλῆθος τῆς χρηστότητός σου, κύριε, </l>
                     <l> ἧς ἔκρυψας τοῖς φοβουμένοις σε, </l>
                     <l> ἐξειργάσω τοῖς ἐλπίζουσιν ἐπὶ σὲ </l>
                     <l> ἐναντίον τῶν υἱῶν τῶν ἀνθρώπων. </l>
                     <l> κατακρύψεις αὐτοὺς ἐν ἀποκρύφῳ τοῦ προσώπου σου ἀπὸ ταραχῆς ἀνθρώπων, </l>
                     <l> σκεπάσεις αὐτοὺς ἐν σκηνῇ ἀπὸ ἀντιλογίας γλωσσῶν. </l>
                     <ref decls="#biblical" cRef="LXX:Ps:30:17-21"/>
                  </quote>
                  <p>Ὥσπερ ἡλίου ἀνατείλαντος λύεται τὸ σκότος, ὑπὸ γῆν δὲ γενομένου, νὺξ
                     διαλαμβάνει τὸ πᾶν προΐασί τε ἐκ τῶν οἰκείων καταδύσεων θῆρες ἄγριοι καὶ ἄνδρες
                     κακουργίας ἐργάται, οὕτως, ἀποστρεφομένου μὲν τοῦ θεοῦ, οἱ τῆς ψυχῆς ἐχθροὶ
                     ἐπανίστανται καὶ κατατρέχουσιν αὐτῆς· ἐπιλάμψαντος δὲ αὐτοῦ τὸ φῶς τῆς αὐτοῦ
                     θεότητος, ὅπερ πρόσωπον θεοῦ ὀνομάζειν εἴωθεν ἡ γραφή, ἀποτρέπονται μὲν καὶ
                     ἀποφεύγουσι πάντες οἱ τὰ φίλα τοῦ σκότους ἔργα διαπραττόμενοι, διαλύεται δὲ πᾶν
                     τὸ ἐναντίον τῷ θεῷ. διὸ παρακαλεῖ ὁ τὰ πρῶτα ἐξομολογησάμενος φάσκων· ἐπίφανον
                     τὸ πρόσωπόν σου εἰς τὸν δοῦλόν σου· καὶ πάλιν· οὐ διὰ τὰς ἐμὰς πράξεις, φησί,
                     διὰ δὲ τὸ σὸν ἔλεος σωθῆναι ἀξιῶ· καὶ αὖθις· ἐπεὶ δέ σε ἐπεκαλεσάμην, φησί,
                        <quote type="lemma">μὴ καταισχυνθείην, ὅτι ἐπὶ σοὶ ἤλπισα. </quote> τοῖς μὲν
                     γὰρ ἀσεβέσι, τοῖς σὲ τὸν θεὸν οὐκ ἐπισταμένοις, αἰσχύνη πρέπει· διό φησιν·
                     αἰσχυνθείησαν ἀσεβεῖς καὶ καταχθείησαν εἰς ᾅδου· ἢ κατὰ τὸν Ἀκύλαν καὶ τὸν
                     Σύμμαχον· σιωπάτωσαν εἰς ᾅδην. νῦν μὲν γὰρ λαλοῦσι πολλὰ τολμῶντες· ἐπειδὰν δὲ
                     καταχθῶσιν εἰς τὸ κατάλληλον αὐτοῖς χωρίον, τὸ τηνικαῦτα παύσονται τῆς
                     μεγαλαυχίας· τότε δὲ καὶ <quote type="lemma">ἄλαλα</quote> γενήσεται τὰ ἐπὶ τοῦ
                     παρόντος πολλὰ κατὰ τοῦ δικαίου φθεγγόμενα <quote type="lemma">χείλη</quote>
                     μεθ’ ὑπερηφανίας· τότε δὲ καὶ ἐκδικηθήσεται πᾶσα ἡ κατὰ τῶν δικαίων
                     ἐξουδένωσις. ταῦτα, φησίν, ἱκέτευσα <quote type="lemma">ἐπιφάναι τὸ πρόσωπόν
                        σου ἐπὶ τὸν δοῦλόν σου</quote> καὶ σωθῆναι τῷ ἐλέει σου μὴ καταισχῦναι,
                        <quote type="lemma">ὅτι ἐπεκαλεσάμην σε</quote> πεπεισμένος, ὡς ἡ σὴ
                     χρηστότης πολλή τις καὶ ἄφατος τυγχάνει, πλούτου δὲ γέμει πολλοῦ. διὸ καὶ παρὰ
                     τῷ ἀποστόλῳ εἴρηται· ἢ τοῦ πλούτου τῆς χρηστότητος αὐτοῦ καὶ τῆς ἀνοχῆς καὶ τῆς
                     μακροθυμίας καταφρονεῖς; ἀλλὰ νῦν μὲν οὐ τοῖς πᾶσι φανερὰν ποιεῖς τὴν
                     χρηστότητά σου· κρύπτεις δὲ αὐτὴν καὶ ταμιεύῃ φυλάττων τοῖς φοβουμένοις σε.
                     ἐπεὶ καὶ ἐξειργάσω αὐτὴν εἰς αὐτὸ τοῦτο, λέγω δὲ εἰς τὸ τοῖς ἐλπίζουσιν ἐπὶ σὲ
                     παρασχεῖν αὐτήν, καὶ παρέξεις γε αὐτὴν κατὰ καιρὸν πρὸ τῶν ὀφθαλμῶν τῶν υἱῶν
                     τῶν ἀνθρώπων ὥστε πάντας ἰδεῖν τὴν σὴν χρηστότητα καιρῷ τῆς τῶν ἀγαθῶν ἀμοιβῆς
                     διδομένην τοῖς ἀξίοις· διόπερ καὶ ἐν τῷ βίῳ τάς σοι ἀνακειμένας ψυχὰς κατὰ τοὺς
                     τῶν πειρατηρίων καιροὺς τῆς παρὰ σαυτοῦ σκέπης καταξιῶν ἀποκρύπτεις ῥυόμενος
                     αὐτοὺς ἀπὸ ταραχῆς ἀνθρώπων, καὶ ὥσπερ ἐν σκέπη ὑπὸ τὴν σαυτοῦ χεῖρα σκεπάζων
                     αὐτοὺς ἀπὸ ἀντιλογίας γλωσσῶν πρὸς τὸ μηδὲν καταβλάπτεσθαι μήτε ὑπὸ τῶν λόγοις
                     αὐτοὺς καταπολεμούντων μήτε ὑπὸ τῶν δι’ ἔργων τὰς κατ’ αὐτῶν μηχανὰς
                     συσκευαζομένων. </p>
               </div>
               <div type="textpart" subtype="fragment" n="9">
                  <quote type="lemma">
                     <l> Εὐλογητὸς κύριος, ὅτι ἐθαυμάστωσεν τὸ ἔλεος αὐτοῦ ἐν πόλει περιοχῆς. </l>
                     <ref decls="#biblical" cRef="LXX:Ps:30:22"/>
                  </quote>
                  <p>Διὰ τοσούτων τὴν πρὸς τὸν θεὸν ἔντευξιν πεποιημένος ὁ ἐξομολογούμενος ἐπὶ
                     χρηστὸν περιγράφει τέλος τὸν λόγον εὐλογῶν τὸν θεόν, ὅτι ἐθαυμάστωσε τὸ ἔλεος
                     αὐτοῦ ἐν πόλει περιοχῆς, ὅπερ ὁ Σύμμαχος ἡρμήνευσεν οὕτως· <quote type="lemma">εὐλογητὸς κύριος ὁ παραδείξας τὸ ἔλεος αὐτοῦ ἐμοὶ ὡς ἐν πόλει
                        περιπεφραγμένῃ</quote>. δι’ ἐμοῦ γάρ, φησίν, ὁ θεὸς ἐδοξάσθη, ὅτι μυρίων ἐπ’
                     ἐμὲ πολεμίων συστάντων καὶ δίκην μεγάλης πόλεως τὴν ἐμὴν ψυχὴν πολιορκεῖν
                     πεπειραμένων ὁ ἐμὸς φύλαξ φραγμόν μοι περιβαλὼν τὸ ἔλεος αὐτοῦ θαυμαστὸν
                     ἔδειξεν οὕτω με σώσας ὡσεὶ καὶ πόλιν τείχει περιβεβλημένην ὀχυρῷ. τοιοῦτος δέ
                     μοι γέγονας σὺ ὁ ἐμὸς κύριος, ὁπηνίκα αὐτὸς ἐμαυτὸν ταπεινῶν ἐν τῇ γενομένῃ μοι
                     ἐκστάσει, ἐν ᾗ ἐταράχθη ἐν θυμῷ ὁ ὀφθαλμός μου καὶ ἡ ψυχή μου, καὶ ἡ γαστήρ
                     μου. οὐκ ἐπετρίβην, ἀλλ’ ἐταπείνουν ἐμαυτὸν ὡς ἀπορριφεὶς ἀπὸ τῶν σῶν ὀφθαλμῶν
                     διὰ τὴν ἐμὴν ἁμαρτίαν. ἀλλὰ ταῦτα ἐγὼ μὲν ἔλεγον ἐξομολογούμενος· σὺ δὲ
                     φιλάνθρωπος καὶ ἀγαθὸς θεός, οὐκ ἀπέρριψας τὸν σὸν οἰκέτην, ἀλλὰ κατὰ τὴν
                     ἐπαγγελίαν τὴν φάσκουσαν· ὃταν ἀποστραφεὶς στενάξῃς, τότε σωθήσῃ· ταῦτα ἐμοῦ
                     λέγοντος εἰσήκουσας καὶ διὰ τοῦτο ἐθαυμάστωσας τὸ ἔλεός σου ἐμοὶ ἐν πόλει
                     περιοχῆς.</p>
               </div>
               <div type="textpart" subtype="fragment" n="10">
                  <quote type="lemma">
                     <l> Ἀγαπήσατε τὸν κύριον, πάντες οἱ ὅσιοι αὐτοῦ, </l>
                     <l> ὅτι ἀληθείας ἐκζητεῖ κύριος </l>
                     <l> καὶ ἀνταποδίδωσιν τοῖς περισσῶς ποιοῦσιν ὑπερηφανίαν. </l>
                     <ref decls="#biblical" cRef="LXX:Ps:30:24"/>
                  </quote>
                  <p>Ἐξ ὧν αὐτὸς ἔτυχεν εὐεργεσιῶν, μὴ μόνος ἀπολαῦσαι τῆς παρὰ τοῦ θεοῦ σωτηρίας
                     βουλόμενος, μετὰ πολλῶν δὲ σωθῆναι προτρέπεται τοῖς πᾶσιν ἐπιφωνῶν ἀγαπᾶν τὸν
                     θεὸν καὶ μηδὲν ἕτερον πράττειν ἢ τῇ ἀγάπῃ τοῦ κυρίου ἑαυτοὺς ἀνατιθέναι, καὶ
                     τοῦτο πράττειν μετὰ ἀληθείας γνησίως καὶ καθαρῶς, ἀλλὰ μὴ ἐπιπλάστως μηδὲ μεθ’
                     ὑποκρίσεως· διὸ ἐπιλέγει· <quote type="lemma">ὅτι ἀληθείας ἐκζητεῖ
                        κύριος</quote>. πεπεῖσθαι δὲ χρή, φησίν, ὑμᾶς τοὺς τῷ θεῷ καθωσιωμένους
                     δικαιοκρισίας, ἐν ᾗ ἀποδώσει τἀπίχειρα, ὧν πράττουσιν ἐπὶ τοῦ παρόντος οἱ τὸν
                     θεὸν μὴ εἰδότες, οἱ μηδὲ μετρίως, ἀλλ’ εἰς ὑπερβολὴν ἀλαζονευόμενοι· οὓς οὐ χρὴ
                     φοβεῖσθαι εἰς τὸ τέλος αὐτῶν ἀφορῶντας, ἀλλ’ ἀνδρίζεσθαι καὶ κραταιοῦσθαι τοὺς
                     λογισμοὺς τὴν διάνοιαν ἑδραίαν καὶ στερεὰν κεκτημένους καὶ τὴν ἐλπίδα ἐπὶ
                     κύριον τιθεμένους. </p>
               </div>
            </div>
            <!-- Ps 37 -->
            <div type="textpart" subtype="commentary" n="Ps_37">
               <head>
                  <title>Διδασκαλία ἐξομολογήσεως</title>
               </head>
               <div type="textpart" subtype="section" n="1">
                  <quote type="lemma">
                     <l> Ψαλμὸς τῷ Δαβὶδ εἰς ἀνάμνησιν </l>
                     <ref decls="#biblical" cRef="LXX:Ps:37:1"/>
                  </quote>
                  <p> Οἱ τῆς θεοπνεύστου γραφῆς λόγοι στήσονται ἐπὶ τοῦ βήματος τοῦ Χριστοῦ· <quote type="lemma">Ἐλέγξω γάρ,</quote> φησί, <quote type="lemma">καὶ παραστήσω
                        κατὰ πρόσωπόν σου τὰς ἁμαρτίας σου</quote>. Οὕτω καὶ πρόσχωμεν νηφόντως τοῖς
                     λεγομένοις κατὰ τὴν γραφὴν καὶ εἰς ἔργον προάγειν τὰς ἐν<pb n="PG 30,84"/>τολὰς
                     τοῦ κυρίου σπουδάσαι ἐπειχθῶμεν, ὅτι οὐκ οἴδαμεν, ποίᾳ ὥρᾳ ἢ ἡμέρᾳ ὁ κύριος
                     ἡμῶν ἔρχεται. </p>
                  <quote type="lemma">
                     <l> Κύριε, μὴ τῷ θυμῷ σου ἐλέγξῃς με </l>
                     <l> μηδὲ τῇ ὀργῇ σου παιδεύσῃς με. </l>
                     <ref decls="#biblical" cRef="LXX:Ps:37:2ab"/>
                  </quote>
                  <p> Τούτοις τοῖς ῥήμασι καὶ ταῖς συλλαβαῖς καὶ ὁ ἕκτος ψαλμὸς τούτῳ παραπλησίως
                     ἄρχεται καὶ τὰ λοιπὰ δὲ τοῦ ἕκτου τοῖς ἐν τῷ προκειμένῳ φερομένοις συγγενῆ
                     τυγχάνει. Τεταπεινῶσθαι γὰρ αὐτοῦ τὰ ὀστᾶ καὶ τὴν ψυχὴν κεκοπιακέναι ἐν τῷ
                     στεναγμῷ αὐτοῦ ἔφασκεν ἐν τῷ ἕκτῳ καὶ προστίθει λέγων· <quote type="lemma">Λούσω καθ’ ἑκάστην νύκτα τὴν κλίνην μου, ἐν δάκρυσί μου τὴν στρωμνήν μου
                        βρέξω</quote>, καὶ τὰ τούτοις συνημμένα. Παραπλήσια δ’ ἂν εἴη ἐκείνοις καὶ
                     τὰ ἐν τῷ προκειμένῳ, δι’ ὧν εἴρηται·</p>
                  <quote type="lemma">
                     <l> Οὐκ ἔστιν ἴασις ἐν τῇ σαρκί μου, </l>
                     <l> καὶ οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν ἁμαρτιῶν μου. </l>
                     <l> ὅτι αἱ ἀνομίαι μου ὑπερῆραν τὴν κεφαλήν μου, </l>
                     <ref decls="#biblical" cRef="LXX:Ps:37:4a-5a"/>
                  </quote>
                  <p>καὶ τὰ τούτοις δι’ ὅλου τοῦ ψαλμοῦ ἐπαγόμενα, ἐν οἷς ἀποκλαίεται τὴν ἑαυτοῦ
                     ταλαιπωρίαν. Ταύτῃ γὰρ καὶ αὐτὸς τῇ λέξει κέχρηται εἰπών· </p>
                  <quote type="lemma">
                     <l> Ἐταλαιπώρησα καὶ κατεκάμφθην ἕως τέλους, </l>
                     <l> ὅλην τὴν ἡμέραν σκυθρωπάζων ἐπορευόμην. </l>
                     <ref decls="#biblical" cRef="LXX:Ps:37:7ab"/>
                  </quote>
                  <p> Ἀλλ’ ἐν τῷ ἕκτῳ ἡ προγραφὴ εἶχεν· <quote>Εἰς τὸ τέλος ἐν ὕμνοις ὑπὲρ τῆς
                        ὀγδόης ψαλμὸς τῷ Δαβίδ</quote> , ἐν δὲ τῷ παρόντι τούτων μὲν οὐδέν, μόνον δέ
                        <quote>ὁ ψαλμὸς τῷ Δαβὶδ εἰς ἀνάμνησιν</quote> λέλεκται . Ἥ γε μὴν προσθήκη
                        <quote>εἰς ἀνάμνησιν</quote> ἔοικεν ἀναπέμπειν ἡμᾶς τῆς ἐν τῷ ἕκτῳ
                     προγραφῆς, ὥστε εἶναι τὰ παρόντα εἰς τέλος καὶ ἐν ὕμνοις ὑπὲρ τῆς ὀγδόης.
                     Πάντων γὰρ ἂν εἴη τούτων παραστατικὸν τὸ εἰς τέλος , ἀλλ’ ἐπεὶ διεξιόντες τὰ ἐν
                     τῷ ἕκτῳ ὑποπεσόντα εἰς τὴν προγραφὴν εἰρήκαμεν εἰς τὴν ἐκείνων ἀνάμνησιν, καὶ
                     ἡμεῖς ἐπὶ τοῦ παρόντος <quote type="lemma">εἰς ἀνάμνησιν</quote>. </p>
                  <p> Δοκεῖ δέ μοι ὁ Δαβὶδ ἐν διαφόροις καὶ πολλοῖς περὶ τοῦ πραχθέντος αὐτῷ
                     πλημμελήματος ἐξομολογησάμενος ἰδίως τὸν παρόντα ψαλμὸν ἀφωρικέναι <quote type="lemma">εἰς ἀνάμνησιν</quote> , ὡς ἀεὶ καὶ διὰ παντὸς φέρειν αὐτὸν ἀνὰ
                     στόμα, κεχρῆσθαι δὲ αὐτῷ ἀντ’ ἐπῳδῆς ἐπὶ θεραπείᾳ τῆς ἑαυτοῦ ψυχῆς. Ἱκετηρίαν
                     γοῦν ἀναπέμπει τῷ θεῷ, δι’ ἧς ἀποστρέφει μὲν τὴν ὀργὴν τὴν πᾶσι τοῖς
                     ἁμαρτάνουσιν ἐπηρτημένην, ἱλάσκεται δὲ τὸν ἀγαθὸν κύριον ταῖς μεθ’
                     ὑπερβαλλούσης ἐξομολογήσεως φωναῖς. Λέγων δέ· <quote>Κύριε, μὴ τῷ θυμῷ σου
                        ἐλέγξῃς με</quote>, οὐ τὸν ἔλεγχον παραιτεῖται, ἀλλὰ τὸν μετὰ θυμοῦ · καὶ
                     τῷ· <quote type="lemma">Μηδὲ τῇ ὀργῇ σου παιδεύσῃς με</quote>, οὐ φεύγει τὸ
                     παιδευθῆναι, δίχα <pb n="PG 30,85"/> δὲ ὀργῆς τῆς παιδείας τυχεῖν ἀξιοῖ. Ὡς εἰ
                     καὶ ἰατρῷ τις τὰ διὰ καυτῆρος καὶ σιδήρου καὶ πικρῶν ἀντιδότων προσφέροντι
                     βοηθήματα ἐπὶ θεραπείᾳ πάθους ὑποκειμένου λέγοι· <quote>Μὴ διὰ πυρός με
                        θεραπεύσῃς, μηδὲ διὰ σιδήρου καὶ τομῶν, διὰ δὲ ἠπίων καὶ πραοτέρων
                        φαρμάκων</quote>· ὁ γὰρ τοιοῦτος οὐ τὴν θεραπείαν ἀρνεῖται, ἀλλὰ τὸ ἐπίπονον
                     τῶν βοηθημάτων. </p>
                  <p> Πολλάκις δὲ εἴρηται, ὡς <quote>ὀργὴ</quote> καὶ <quote>θυμὸς τοῦ θεοῦ</quote>
                     λεγόμενα ἐν ταῖς θεοπνεύστοις γραφαῖς οὐ πάθη σημαίνει (παντὸς γὰρ πάθους
                     ἀλλότριον τὸ θεῖον), κατὰ μεταφορὰν δὲ τὰ τοιαῦτα εἴωθεν ὀνομάζειν ὁ τῆς γραφῆς
                     λόγος, ὡς καὶ ὀφθαλμοὺς θεοῦ καὶ ὦτα καὶ χεῖρας καὶ δακτύλους καὶ πόδας καὶ τὰ
                     λοιπὰ μέλη· ἅπερ ὡς πρὸς ἀνθρώπους χρησίμως οἰκονομεῖται συγκατιὼν τῇ τῶν
                     ἀκροωμένων ποιότητι. Οὕτως οὖν καὶ τὰς ἐπαγομένας τιμωρίας τοῖς ἁμαρτάνουσι
                     κατὰ θεοῦ κρίσιν σκυθρωπὰς οὔσας καὶ ἀλγεινὰς τοῖς πάσχουσιν ὡσανεὶ ἐξ ὀργῆς
                     καὶ θυμοῦ ἐπαγομένας ὑποτυποῦται. Τοῦτο δὲ διδάσκει καὶ ὁ ἱερὸς ἀπόστολος
                     λέγων· <quote>Κατὰ δὲ τὴν σκληρότητά σου καὶ ἀμετανόητον καρδίαν θησαυρίζεις
                        σεαυτῷ ὀργὴν ἐν ἡμέρᾳ ὀργῆς καὶ ἀποκαλύψεως καὶ δικαιοκρισίας τοῦ θεοῦ, ὃς
                        ἀποδώσει ἑκάστῳ κατὰ τὰ ἔργα αὐτοῦ</quote>. Ὡς εἴ τις καὶ τὰς ἐκ τοῦ νόμου
                     τῷ ἀνδροφόνῳ ἐπηρτημένας κολάσεις <quote>ὀργὴν</quote> καὶ <quote>θυμὸν</quote>
                     ὀνομάζοι οὐκ ἀληθῶς τοῦ νόμου θυμουμένου καὶ ὀργιζομένου, τοῦ δὲ κολαζομένου
                     ὀργὴν τοῦ νόμου τὴν τιμωρίαν ὑπειληφότος; Ἤδη δὲ καὶ οἱ τὰς κολάσεις
                     διακονοῦντες κατὰ τῶν ἀσεβῶν πονηροὶ δαίμονες, αἵ τε ὑπηρετικαὶ δυνάμεις τοῦ
                     θεοῦ, αἱ τοιαῦται καὶ <quote>ὀργὴ</quote> καὶ <quote>θυμὸς</quote> ὠνομάσθησαν.
                     Οὕτω γοῦν εἴρηται ἐν τῷ περὶ τῆς δεκαπλήγου τῆς κατ’ Αἰγυπτίων ἐπαχθείσης λόγῳ
                     τό· <quote>Ἀπέστειλεν ἐπ’ αὐτοὺς ὀργὴν καὶ θυμόν, ἀποστολὴν δι’ ἀγγέλων
                        πονηρῶν</quote> . Οὕτως <quote>δεξιὰ</quote> λέλεκται τοῦ θεοῦ τὰ διὰ τῶν
                     δεξιῶν καὶ ἀγαθῶν δυνάμεων τοῖς ἀξίοις χορηγούμενα. </p>
                  <p> Ἱκετεύει τοίνυν ὁ Δαβὶδ μὴ διὰ πονηρῶν δυνάμεων ἐλεγχθῆναι, μηδὲ δι’ ἀποστολῆς
                     ἀγγέλων πονηρῶν παιδευθῆναι, διὰ λόγων δὲ σωτηρίων καὶ μαθημάτων ὠφελίμων. Καὶ
                     ἄλλως δὲ ἀντιβολεῖ μὴ τηρηθῆναι εἰς ἡμέραν ὀργῆς καὶ ἀποκαλύψεως καὶ
                     δικαιοκρισίας τοῦ θεοῦ, ἤδη δὲ ἐντεῦθεν καὶ κατὰ τὸν παρόντα βίον πρὸ τῆς
                     τελευτῆς ἀπολήψεσθαι τὰ ἁμαρτήματα. Καὶ ἔτυχέ γε τοῦ σκοποῦ· φαίνεται γοῦν
                     δίκην δεδωκώς, δι’ ὧν ἔπαθε, πρὸ τῆς τελευτῆς. Καὶ ἄλλως δὲ αὐτὸς ἑαυτὸν
                     ἐτιμωρεῖτο παντοίαις ὑποβάλλων κολάσεσιν ἐν τοῖς τῆς ἐξομολογήσεως τρόποις.
                  </p>
               </div>
               <div type="textpart" subtype="section" n="2">
                  <quote type="lemma">
                     <l> Ὅτι τὰ βέλη σου ἐνεπάγησάν μοι, </l>
                     <l> καὶ ἐπεστήριξας ἐπ’ ἐμὲ τὴν χεῖρά σου· </l>
                     <l> οὐκ ἔστιν ἴασις ἐν τῇ σαρκί μου ἀπὸ προσώπου τῆς ὀργῆς σου, </l>
                     <l> οὐκ ἔστιν εἰρήνη ἐν τοῖς ὀστέοις μου ἀπὸ προσώπου τῶν ἁμαρτιῶν μου. </l>
                     <ref decls="#biblical" cRef="LXX:Ps:37:3a-4b"/>
                  </quote>
                  <p> Ὁ μὲν μέγας ἀθλητὴς Ἰώβ παντοίους ὑπομείνας πειρασμοὺς οὐκ ἠγνόει, πόθεν αὐτῷ
                     τοῦτο ἐγένετο, διὸ ἔλεγεν· <quote>Βέλη γὰρ κυρίου <pb n="PG 30,88"/> ἐν τῷ
                        σώματί μου ἐστίν, ὧν ὁ θυμὸς αὐτῶν ἐκπίνει μου τὸ αἷμα</quote>. Ὁ δὲ Δαβὶδ
                     οὐ τὸ σῶμα πληγεὶς ὁμοίως τῷ Ἰώβ, αὐτὴν δὲ τὴν ψυχὴν καιρίαν τρωθεὶς οὐχ ὁμοίως
                     τῷ Ἰὼβ φάσκει· <quote>Β έλη γὰρ κυρίου ἐν τῷ σώματί μού εἰσ ιν</quote> · ἀλλ’
                        <quote>Ὅτι τὰ βέλη σου ἐνεπάγησάν μοι, καὶ ἐπεστήριξας ἐπ’ ἐμὲ τὴν χεῖρά
                        σου</quote> . Ὁ δὲ Ἰὼβ μνημονεύει τῆς χειρὸς κυρίου λέγων· <quote>Χεὶρ
                        κυρίου ἐστιν ἡ ἁψαμένη μου</quote>, καὶ ὁ διάβολος τῷ κυρίῳ λέγων·
                        <quote>Ἀπόστειλον τὴν χεῖρά σου καὶ ἅψαι πάντων, ὧν ἔχει</quote> , ἔφασκε
                     καὶ πάλιν· <quote>Ἀπόστειλον τὴν χεῖρά σου καὶ ἅψαι τῶν σαρκῶν αὐτοῦ καὶ τῶν
                        ὀστέων αὐτοῦ</quote> . Ἀλλ’ ἑτέρα τις ἦν χεὶρ καὶ ἕτερα βέλη τῶν σαρκῶν
                     αὐτοῦ καθικνούμενα καὶ τῶν σωματικῶν ὑπαρχόντων. Ἐνταῦθα δὲ ἐπειδήπερ τὴν ψυχὴν
                     αὐτὴν νενοσήκει ὁ Δαβίδ, ἕτερα βέλη καθικέσθαι αὐτοῦ σημαίνει καὶ ἑτέραν χεῖρα
                     ἧφθαι αὐτοῦ· καί μοι δοκεῖ τὰ ἐνταῦθα λεγόμενα <quote>βέλη</quote> λογικὰ
                     εἶναι, μᾶλλον δὲ αὐτοὺς τοὺς τοῦ θεοῦ λόγους νύττοντας καὶ τιτρώσκοντας αὐτοῦ
                     τὴν ψυχὴν καὶ τὴν συνείδησιν αὐτὴν τιμωρουμένους καὶ κολάζοντας, ἐπεὶ τοσοῦτος
                     ὢν ὁ ἀνὴρ καὶ τοσούτων τετυχηκὼς ἀγαθῶν ὑπὸ τοῦ θεοῦ αἰσχρᾷ πράξει ἑαυτὸν
                     ἐξέδωκεν. Μήποτε δὲ καὶ αὐτὸν τὸν διάβολον καὶ τὰ τοῦ πονηροῦ πεπυρωμένα βέλη
                     τὰ παθητικὰ καὶ ἐρωτικὰ εἰς ἐπιθυμίαν ἐξάψαντα τῆς τοῦ Οὐρίου γυναικὸς
                     σημαίνει, περὶ ὧν καὶ ὁ ἀπόστολος διδάσκει λέγων· <quote>Ἀναλάβετε τὴν
                        πανοπλίαν τοῦ θεοῦ πρὸς τὸ δύνασθαι πάντα τὰ βέλη τοῦ πονηροῦ τὰ πεπυρωμένα
                        σβέσαι</quote>. Ἐπειδὴ γὰρ ἄφρακτος εὑρεθεὶς οὐκ ἀντέσχε πρὸς τὰ τοῦ πονηροῦ
                     πεπυρωμένα βέλη, εἰκότως τὴν ψυχὴν τρωθεὶς ἥλω τῇ ἐπιθυμίᾳ. </p>
                  <p> Ὥσπερ δὲ ὁ Ἰὼβ τὰ τοῦ διαβόλου βέλη τὰ ἕλκη τὰ ἐπιτεθέντα αὐτῷ κατὰ τοῦ
                     σώματος (ἐπειδὴ κατὰ συγχώρησιν ἐγίγνετο τοῦ θεοῦ) <quote type="lemma">βέλη
                        κυρίου</quote> ὠνόμασεν εἰπών· <quote>Βέλη γὰρ κυρίου ἐν τῷ σώματί μου
                        ἐστίν, ὧν ὁ θυμὸς αὐτῶν ἐκπίνει μου τὸ αἷμα</quote>, οὕτως εἰκὸς καὶ τὸν
                     Δαβὶδ ἐνταῦθα <quote>βέλη κυρίου</quote> εἰρηκέναι, ἐπεὶ κατὰ συγχώρησιν τοῦ
                     κυρίου κατεστρατεύσατο αὐτοῦ ὁ ἀντίπαλος, ἵνα μάθῃ μὴ λέγειν· <quote>Οὐ μὴ
                        σαλευθῶ εἰς τὸν αἰῶνα</quote>. Ἐπεὶ γὰρ τῇ χάριτι τοῦ θεοῦ δυναμούμενος μέγα
                     ἐφ’ ἑαυτῷ ἐφρόνησέ ποτε ὡς ἀπαυθαδιάσασθαι καὶ εἰπεῖν· <quote>Ἐγὼ δὲ εἶπον ἐν
                        τῇ εὐθηνίᾳ μου· οὐ μὴ σαλευθῶ εἰς τὸν αἰῶνα</quote>, τούτου χάριν εἰκότως
                     παρεδόθη τῷ πειράζοντι, ὃς τῆς ψυχῆς αὐτοῦ καθαψάμενος μειζόνως αὐτὸν ἢ τὸν Ἰὼβ
                     ἐζημίωσεν. Οἱ δὲ λόγοι τῆς δικαιοκρισίας αὐτοῦ ὑπομνηστικοὶ καὶ τῆς ὀργῆς τῆς
                     τοῖς ἁμαρτάνουσιν ἐπηρτημένης διδασκαλία, οἳ <pb n="PG 30,89"/> βελῶν εἰσὶν
                     ὀξύτεροι, τὴν συνείδησιν νύττοντες, τιτρώσκοντές τε καὶ κεντοῦντες αὐτήν. Καὶ
                     οὕτως εἴποις ἂν τὸν Δαβὶδ τοῖς ἱεροῖς τούτοις καὶ θείοις κεντούμενον εὐλόγως
                     παραιτεῖσθαι τὸν διὰ θυμοῦ ἔλεγχον καὶ τὴν δι’ ὀργῆς τοῦ θεοῦ παιδείαν· <quote type="lemma">Μὴ </quote>γὰρ <quote type="lemma"> τῷ θυμῷ σου,</quote> φησίν,
                        <quote type="lemma">ἐλέγξῃς με, κύριε, μηδὲ τῇ ὀργῇ σου παιδεύσῃς
                     με</quote>. Διὰ τί; <quote type="lemma">Ὅτι τὰ βέλη σου ἐνεπάγησάν μοι·</quote>
                     παραλαβόντα γὰρ τὴν ὀργὴν καὶ τὸν θυμὸν τὰ παρὰ σοῦ καθικόμενα βέλη ἱκανῶς με
                     τιμωρεῖται καὶ αὐτάρκως με κολάζει· διὸ ἱκετεύει μὴ ὀργῆς ἑτέρας, μηδὲ θυμοῦ
                     πειραθῆναι. </p>
               </div>
               <div type="textpart" subtype="section" n="3">
                  <quote type="lemma">
                     <l> Ὅτι τὰ βέλη σου ἐνεπάγησάν μοι (ἢ καθίκεταί μου κατὰ τὸν Σύμμαχον),</l>
                     <l> καὶ ἐπεστήριξας ἐπ’ ἐμὲ τὴν χεῖρά σου. </l>
                     <ref decls="#biblical" cRef="LXX:Ps:37:3b"/>
                  </quote>
                  <p>Χεῖρα δὲ κυρίου καθαψαμένην αὐτοῦ νόησον καὶ τὴν ἐπὶ τοῦ Ἰὼβ δεδηλωμένην· αὕτη
                     δὲ ἡ χεὶρ τοῦ κυρίου πάντα τὸν οἶκον τοῦ Δαβὶδ ἐκ βάθρων ἔσεισε, τὸν μὲν
                     πρωτότοκον αὐτοῦ τῶν παίδων τὸν Ἀμνὼν ἔρωτι τῆς ἀδελφῆς ἐκμήνασα, πυρώσασα δὲ
                     τὸν Ἀβεσσαλὼμ τῇ κατὰ τοῦ ἀδελφοῦ ὀργῇ, ὡς ἀνελεῖν τὸν Ἀμνών, ἔπειτα καὶ αὐτῷ
                     ἐπαναστῆναι τῷ πατρί καὶ τὰ λοιπὰ δὲ πάντα διὰ τῆς ἱστορίας παριστάμενα ἡ
                     δηλωθεῖσα χείρ. </p>
                  <p><quote>Χείρ σου καθήψατό μου διὰ τῶν ἐπαλλήλων συμφορῶν· ἱκετεύω, φησί, μὴ ἄλλῳ
                        θυμῷ ἐλεγχθῆναι, μηδὲ χείρονι ὀργῇ παιδευθῆναι</quote>. Καὶ οὐ μόνον ταῦτα,
                     ἀλλὰ καὶ τὰ ἐπιλεγόμενα, ἃ διδάσκει ἑξῆς λέγων· <quote>Ο ὐκ ἔστιν ἴασις ἐν τῇ
                        σαρκί μου ἀπὸ προσώπου τῆς ὀργῆς σου, οὐκ ἔστιν εἰρήνη ἐν τοῖς ὀστέοις μου
                        ἀπὸ προσώπου τῶν ἁμαρτιῶν μου. Ἐγώ, φησί, προλαβών, οὐδὲ περιμείνας, ἵνα μού
                        τις ἔξωθεν τὸ σῶμα κολάσῃ, ἕλκει πονηρῷ ἐμαυτὸν ἐτιμωρησάμην καὶ τὴν σάρκα
                        μου, δι’ ἧς πέπρακταί μοι τὸ ἁμάρτημα, κολάσεσι παρέδωκα τιμωρούμενος
                        ἐμαυτὸν καὶ κολάζων παντοίαις κολάσεσιν</quote>. Τοῦτο γὰρ ἐδήλου καὶ δι’
                     ἑτέρων λέγων· <quote>Ἐταπείνουν ἐν νηστείᾳ τὴν ψυχήν μου</quote>, καί· <quote>Ἡ
                        σάρξ μου ἠλλοιώθη δι’ ἔλαιον</quote>, καί· Ἐπελαθόμην τοῦ φαγεῖν τὸν ἄρτον
                     μου· ἀπὸ φωνῆς τοῦ στεναγμοῦ μου <quote type="lemma"> ἐκολλήθη τὰ ὀστᾶ μου τῇ
                        σαρκί μου</quote>, καί· <quote type="lemma">Λούσω καθ’ ἑκάστην νύκτα τὴν
                        κλίνην μου, ἐν δάκρυσί μου τὴν στρωμνήν μου βρέξω</quote>. Οὕτως οὖν καὶ νῦν
                     φησίν· <quote type="lemma">Οὐκ ἔστιν ἴασις ἐν τῇ σαρκί μου ἀπὸ προσώπου τῆς
                        ὀργῆς σου</quote>. Ἀντὶ δὲ τῆς ὀργῆς συμφώνως ὅ τε Ἀκύλας καὶ ὁ Σύμμαχος ἀπὸ
                     προσώπου ἐμβριμήσεώς σου ἡρμήνευσαν· ἀπήρκει γάρ μοι, φησίν, ἡ ἀπὸ τῶν σῶν
                     θείων γραφῶν ἐμβρίμησις καὶ ἡ διὰ τοῦ σοῦ προφήτου Νάθαν ἀπειλή, διὸ ἀπὸ
                     προσώπου τῆς ἐμβριμήσεώς σου ἐμαυτὸν οὕτως ἐτιμωρησάμην, ὡς κολάσαι τὴν ἐμαυτοῦ
                     σάρκα καὶ τὰ ὀστᾶ μου μὴ ἔχειν εἰρήνην ἀπὸ προσώπου τῶν ἁμαρτιῶν μου (ἀνθ’ οὗ ὁ
                     Σύμμαχος· διὰ τὰς ἁμαρ<pb n="PG 30,92"/>τίας μου). </p>
                  <quote type="lemma">
                     <l> Ὅτι αἱ ἀνομίαι μου ὑπερῆραν τὴν κεφαλήν μου, </l>
                     <l> ὡσεὶ φορτίον βαρὺ ἐβαρύνθησαν ἐπ’ ἐμέ. </l>
                     <l> προσώζεσαν καὶ ἐσάπησαν οἱ μώλωπές μου </l>
                     <l> ἀπὸ προσώπου τῆς ἀφροσύνης μου· </l>
                     <l> ἐταλαιπώρησα, καὶ κατεκάμφθην ἕως τέλους σφόδρα. </l>
                     <ref decls="#biblical" cRef="LXX:Ps:37:5a-7a"/>
                  </quote>
                  <p>Ἐπειδὴ τάδε μοι, φησί, πέπρακται, διὰ τοῦτο <quote type="lemma">ἐταλαιπώρησα,
                        καὶ κατεκάμφθην ἕως τέλους, καὶ ὅλην τὴν ἡμέραν σκυθρωπάζων
                        ἐπορευόμην</quote>. Διὰ τούτων δὲ παρίστησιν, ἃ πέπονθε, καὶ ὅπως ἑαυτὸν
                     ἐτιμωρεῖτο, οὐ μίαν ἑαυτῷ κατηγορῶν ἁμαρτίαν, ἀλλ’ ἀθρόως πολλάς καὶ τοσαύτας
                     ὡς μηδὲ ἔνδον κρύπτεσθαι ἐν τῇ ἑαυτοῦ ψυχῇ, μηδὲ εἴσω τοῦ σώματος λανθάνειν,
                     ἀλλ’ ὑπερβεβηκέναι αὐτοῦ, ὥστε καὶ πᾶσιν αὐτὰς γνωρίζεσθαι. Αὐτὸς γοῦν ἦν
                        <quote type="lemma">κατήγορος ἑαυτοῦ ἐν πρωτολογίᾳ</quote> καὶ παρὰ τοῖς
                     πᾶσιν, ὡς ἂν πληρωθείη ἐπ’ αὐτῷ· <quote type="lemma">Δίκαιος ἑαυτοῦ
                        κατήγορος</quote>, φθάνων πάντα ἄνθρωπον κατήγορον. Αὐτὸς μὲν ἑαυτὸν
                     κατέκρινε, πᾶν δὲ ἐχθρῶν ἀπέφραττε στόμα, μὴ ἐχόντων ἕτερόν τι κατ’ αὐτοῦ
                     λέγειν. Διδάσκει δὲ ἡμᾶς ὁ λόγος μὴ κρύπτειν τὰ ἑαυτῶν κακά, μηδὲ ὥσπερ τινὰ
                     μελανίαν καὶ σῆψιν κατὰ βάθους τῆς ψυχῆς συνέχειν τὰ ἁμαρτήματα, τὴν συνείδησιν
                     καυτηριαζομένους. Ὥσπερ ἐπὶ τῶν πυρετῶν εἴσω μὲν καὶ κατὰ βάθους χωρῶν ὁ
                     πυρετὸς μείζονα τὴν νόσον ἐργάζεται, προκόψας δὲ εἰς τοὐμφανὲς ἐλπίδα παρακμῆς
                     ὑποφαίνει· οὕτω καὶ ἐπὶ τῆς ψυχῆς ἂν γένοιτο.</p>
                  <p> Καὶ ἄλλο δέ τι διδάσκει περὶ ἑαυτὸν γεγονὸς ὁ Δαβὶδ λέγων· <quote type="lemma">Ὡσεὶ φορτίον βαρὺ ἐβαρύνθησαν ἐπ’ ἐμέ</quote>. Ἐβάρει γὰρ αὐτοῦ τὴν
                     συνείδησιν τὰ τετολμημένα αὐτῷ, ὡς μὴ δύνασθαι βαστάζειν αὐτὰ δι’ εὐγένειαν καὶ
                     εὐγνωμοσύνην ψυχῆς. Ὁ μὲν γὰρ ἀτεράμνων καὶ ἀπόσκληρος κατὰ τὴν σκληρότητα
                     ἑαυτοῦ καὶ ἀμετανόητον καρδίαν θησαυρίζει ἑαυτῷ ὀργὴν ἐν ἡμέρᾳ ὀργῆς,
                     ἐπισπώμενος ἁμαρτίαν ἐφ’ ἁμαρτίας, αὔξων τὰ ἑαυτοῦ κακά· <quote type="lemma">Ὅταν </quote>γὰρ <quote type="lemma"> ἔλθῃ ἁμαρτωλὸς εἰς βάθος κακῶν,
                        καταφρονεῖ</quote>, ὁ δὲ εὐγνώμων εἰ καὶ ἅπαξ ποτὲ ὀλισθήσειε κατά τινα τοῦ
                     διαβόλου συναρπαγήν, δεινῶς βαρεῖται τὴν συνείδησιν ὡς μὴ δύνασθαι σιγᾷν, μηδὲ
                     κρύπτειν τὸ ἑαυτοῦ κακόν. <quote type="lemma">Ἐκ περισσεύματος γοῦν καρδίας τὸ
                        στόμα λαλεῖ. </quote> Ὅθεν μὴ φέρων σιωπᾷν, ἐξέφηνε τὰ συνέχοντα αὐτὸν
                     λέγων· <quote type="lemma">Ὡσεὶ φορτίον βαρὺ ἐβαρύνθησαν ἐπ’ ἐμέ</quote> (δῆλον
                     δέ, ὅτι <quote>αἱ ἀνομίαι μου</quote>), καὶ πάλιν· <quote type="lemma">Προσώζεσαν οἱ μώλωπές μου ἀπὸ προσώπου τῆς ἀφροσύνης μου</quote>.
                        <quote>Ἀφροσύνην</quote> δὲ ὀνομάζει τὴν ἄφρονα πρᾶξιν ἐξ ἀφροσύνης
                     γενομένην· πᾶν γὰρ ἁμάρτημα κατὰ ἀφροσύνην γίνεται, ἀρετὴ δὲ οὖσα ἡ φρόνησις
                     πάντα τὰ καθ’ ἑαυτὴν πραττόμενα ἐπαίνου καὶ ἀρετῆς ἄξια ἀποφαίνει. Ἀλλὰ καὶ
                     ὑγείας ἐστὶ τῇ ψυχῇ ποιητικὰ τὰ κατὰ φρόνησιν γινόμενα, ἡ δὲ ἀφροσύνη τραύματα
                     καὶ μώλωπας ἀπεργάζεται. Οἱ μὲν οὖν <pb n="PG 30,93"/> ἐπὶ τοῖς ἁμαρτήμασιν
                     ἐπιμένοντες, χαίροντες ἐπ’ αὐτοῖς καὶ ἐνηδόμενοι, χοίροις ἐοίκασιν
                     ἐγκυλιομένοις βορβόρῳ· ὁ δὲ εἰς ἅπαξ ὀλισθήσας, ἔπειτα ἀναλαβὼν ἑαυτὸν καὶ τὴν
                     μιαρὰν ἐκείνην πρᾶξιν ὡς δυσώδη καὶ ἀκάθαρτον βδελύσσεται. Τοιοῦτόν τι πεπονθὼς
                     ὁ Δαβὶδ ὑπὸ συναισθήσεως ὑγιοῦς ὁμολογεῖ λέγων· <quote type="lemma">Προσώζεσαν
                        καὶ ἐσάπησαν οἱ μώλωπές μου ἀπὸ προσώπου τῆς ἀφροσύνης μου.</quote> Ἐπεὶ
                     τοίνυν ὑπερήρθησαν αἱ ἀνομίαι μου πληθυνθεῖσαι καὶ τῆς κεφαλῆς ἀνώτεραι
                     γενόμεναι ἐβαρύνθησαν ἐπ’ ἐμὲ καὶ προσώζεσαν καὶ ἐσάπησαν· τούτου χάριν
                     ἰατρεύων ἐμαυτὸν <quote type="lemma">ἐταλαιπώρησα, καὶ κατεκάμφθην ἕως
                        τέλους·</quote> καὶ οὐδὲ πρὸς μίαν ἡμέραν, οὐδὲ πρὸς βραχεῖαν ὥραν, ἀλλὰ
                        <quote type="lemma">πᾶσαν ἡμέραν σκυθρωπάζων ἐπορευόμην </quote>(ἢ κατὰ τὸν
                     Σύμμαχον <quote type="lemma">σκυθρωπὸς περιεπάτουν</quote>)· οὐκ ἀδιαφορῶν ἐπὶ
                     τῶν πεπραγμένων μοι, οὐδ’ οἷα βασιλεὺς ἐπαιρόμενος διὰ τὸ μηδενὶ κριτῇ
                     ὑποκεῖσθαι· διὰ δὲ τὸν σὸν φόβον καὶ τὴν σὴν ἐμβρίμησιν, ὅλην <quote type="lemma">τὴν ἡμέραν σκυθρωπάζων ἐπορευόμην</quote>.</p>
               </div>
               <div type="textpart" subtype="section" n="4">
                  <quote type="lemma">
                     <l> Ὅτι αἱ ψόαι μου ἐπλήσθησαν ἐμπαιγμάτων, </l>
                     <l> καὶ οὐκ ἔστιν ἴασις ἐν τῇ σαρκί μου· </l>
                     <l> ἐκακώθην καὶ ἐταπεινώθην ἕως σφόδρα, </l>
                     <l> ὠρυόμην ἀπὸ στεναγμοῦ τῆς καρδίας μου. </l>
                     <l> κύριε, ἐναντίον σου πᾶσα ἡ ἐπιθυμία μου, </l>
                     <l> καὶ ὁ στεναγμός μου ἀπὸ σοῦ οὐκ ἀπεκρύβη. </l>
                     <ref decls="#biblical" cRef="LXX:Ps:37:8a-10b"/>
                  </quote>
                  <p>(Ἀντὶ τοῦ <quote type="lemma">αἱ ψόαι μου ἐνεπλήσθησαν ἐμπαιγμάτων</quote> ὁ
                     Ἀκύλας <quote type="lemma">ὅτι ἐπληρώθησαν αἱ λαγόνες ἀτιμίας,</quote> ὁ δὲ
                     Σύμμαχος <quote type="lemma">ὅτι αἱ ψόαι μου ἐπλήσθησαν ἀτιμίας</quote>
                     ἐκδεδώκασιν.) Καὶ διὰ τοῦτο εἰς ὑπόμνησιν ἐλθὼν τῆς αἰσχρᾶς καὶ ἀτίμου πράξεως
                     τῷ ἐρρῶσθαι αὐτῷ τὸ τῆς ψυχῆς αἰσθητήριον, ταῦτα ἔλεγε· <quote type="lemma">Προσώζεσαν καὶ ἐσάπησαν οἱ μώλωπές μου ἀπὸ προσώπου τῆς ἀφροσύνης
                        μου</quote>. Διὰ τί δὲ προσώζεσαν, ἐπάγει λέγων· <quote type="lemma">Ὅτι αἱ
                        ψόαι μου ἐπλήσθησαν ἐμπαιγμάτων</quote> (ἢ <quote type="lemma">αἱ λαγόνες
                        μου ἀτιμίας</quote>)<quote type="lemma">·</quote> ᾐνίξατο δὲ διὰ τούτων τὸ
                     εἶδος τῆς αἰσχρᾶς πράξεως. Εἶτα ἑαυτὸν ἀνακτώμενος ἔλεγεν· <quote type="lemma">Οὐκ ἔστιν ἴασις ἐν τῇ σαρκί μου</quote>. </p>
                  <p>Ἐπειδὴ γὰρ <quote type="lemma">αἱ ψόαι μου ἐπλήσθησαν ἐμπαιγμάτων</quote>, διὰ
                     τοῦτο, φησίν, εἰς μετάνοιαν τῶν πεπραγμένων ἐλθὼν τὴν ἐμαυτοῦ σάρκα κολάζω καὶ
                     τιμωροῦμαι, διό φημι· <quote type="lemma">Οὐκ ἔστιν ἴασις ἐν τῇ σαρκί
                        μου</quote>· ὡς ἂν δυνηθείη ποτὲ κατορθώσας εἰπεῖν· <quote type="lemma">Εἰ
                        καὶ ὁ ἔξω ἡμῶν ἄνθρωπος φθείρεται, ἀλλ’ ὁ ἔσω ἀνακαινοῦται</quote>. Καὶ
                     ἀνωτέρω δὲ ἔλεγεν· <quote type="lemma">Οὐκ ἔστιν ἴασις ἐν τῇ σαρκί
                        μου</quote>,καί·<quote type="lemma">οὐκ ἔστιν εἰρήνη ἐν τοῖς ὀστέοις
                        μου</quote>. Εἶτα ἐπάγει· <quote type="lemma">Ἐκακώθην καὶ ἐταπεινώθην ἕως
                        σφόδρα</quote>. Τοῦτο δὲ ἑτέρως ἐν τοῖς ἔμπροσθεν ἐδήλου φήσας· <quote type="lemma">Ἐταλαιπώρησα καὶ κατεκάμφθην ἕως τέλους</quote>. Ἴδιον ἀνδρῶν
                     συνετῶν τὸ μὴ ἐπαίρεσθαι ἐπὶ τοῖς κατὰ πρόληψιν καὶ συναρπαγὴν ἁμαρτανομένοις,
                     ἀλλ’ αἰδεῖσθαι καὶ ἐρυθριᾷν καὶ τὴν συνείδησιν πλήττεσθαι καὶ ταπεινοῦσθαι. </p>
                  <p>Ὁ μὲν γὰρ Δαβὶδ πρὸς τούτοις ἐπιλέγει· <pb n="PG 30,96"/>
                     <quote type="lemma">Ὠρυόμην ἀπὸ στεναγμοῦ τῆς καρδίας μου</quote> (ἢ κατὰ τὸν
                     Ἀκύλαν <quote type="lemma">ἐβρυχόμην ἀπὸ βρυγμοῦ τῆς καρδίας μου</quote>)· οὐ
                     γὰρ ἵνα τοῖς πολλοῖς φανερὸς γένωμαι, τοῖς χείλεσιν ἐξομολογοῦμαι, ἔνδον δὲ ἐν
                     αὐτῇ τῇ καρδίᾳ τὸ ὄμμα μύων σοὶ μόνῳ τῷ βλέποντι τὰ ἐν κρυπτῷ τοὺς ἐμαυτοῦ
                     στεναγμοὺς ἐπιδεικνύω ἐν ἐμαυτῷ ὠρυόμενος. Οὐδὲ γὰρ μακρῶν μοι λόγων χρεία ἦν
                     πρὸς τὴν ἐξομολόγησιν· ἀπήρκουν γὰρ οἱ στεναγμοὶ τῆς καρδίας μου πρὸς
                     ἐξομολόγησιν καὶ οἱ ἀπὸ βάθους ψυχῆς πρὸς σὲ τὸν θεὸν ἀναπεμπόμενοι ὀδυρμοί.
                     Ἀλλὰ καὶ ἡ ἐπιθυμία καλὴ οὖσα ἐναντίον σου ἦν, κύριε, καὶ αὕτη δὲ ἦν ἡ περὶ τῆς
                     ἐμαυτοῦ σωτηρίας. Ὅτε μὲν γὰρ κακῶν γέγονα ἐπιθυμητής, οὐκ ἐναντίον σου ἦν ἡ
                     ἐπιθυμία μου· νυνὶ δέ, ὅτε πάντα πράττω ταπεινούμενος καὶ ὠρυόμενος ἀπὸ
                     στεναγμοῦ τῆς καρδίας μου καὶ σοῦ τοῦ θεοῦ σωτῆρος καὶ ἰατροῦ τυχεῖν ἐπιθυμῶν
                        <quote type="lemma">ἐναντίον σου ἐστὶν ἡ ἐπιθυμία μου</quote>, καὶ τὴν
                     αἰτίαν τῶν ἐμῶν στεναγμῶν οὐκ ἀγνοεῖς. Οἶσθα γάρ, ὅτι πρέποντα τῇ σου
                     φιλανθρωπίᾳ στεναγμὸν ἀναπέμπω· ἐπεὶ μὴ βούλῃ τὸν θάνατον τοῦ ἁμαρτωλοῦ, ὡς τὴν
                     μετάνοιαν αὐτοῦ.</p>
               </div>
               <div type="textpart" subtype="section" n="5">
                  <p>Διό φημι· </p>
                  <quote type="lemma">
                     <l> καὶ ὁ στεναγμός μου ἀπὸ σοῦ οὐκ ἀπεκρύβη. </l>
                     <l> ἡ καρδία μου ἐταράχθη, ἐγκατέλιπέ με ἡ ἰσχύς μου, </l>
                     <l> καὶ τὸ φῶς τῶν ὀφθαλμῶν μου καὶ αὐτὸ οὐκ ἔστι μετ’ ἐμοῦ. </l>
                     <l> οἱ φίλοι μου καὶ οἱ πλησίον μου ἐξ ἐναντίας μου ἤγγισαν καὶ ἔστησαν, </l>
                     <l> καὶ οἱ ἔγγιστά μου ἀπὸ μακρόθεν ἔστησαν· </l>
                     <l> καὶ ἐξεβιάζοντο οἱ ζητοῦντες τὴν ψυχήν μου, </l>
                     <l> καὶ οἱ ζητοῦντες τὰ κακά μοι ἐλάλησαν ματαιότητας </l>
                     <l> καὶ δολιότητας ὅλην τὴν ἡμέραν ἐμελέτησαν. </l>
                     <ref decls="#biblical" cRef="LXX:Ps:37:10b-13c"/>
                  </quote>
                  <p> Προεπισημηνάμενος ἐν τῇ προγραφῇ, ὡς ἄρα εἴη εἰς ἀνάμνησιν, εἰκότως
                     ἀναπέμπεται, καὶ τῇ μνήμῃ τὰ πάλαι αὐτῷ συμβεβηκότα ἐπαναλαμβάνει. Διδάσκει δὲ
                     ἐν οἷς γέγονεν ἐν τῷ τῆς ἁμαρτίας ὀλισθήματι περιπεσών, οὗ χάριν καὶ τὴν πᾶσαν
                     ποιεῖται ἐξομολόγησιν· <quote type="lemma">Ἐταλαιπώρησα </quote>οὖν<quote type="lemma"> καὶ κατεκάμφθην, καὶ σκυθρωπάζων ἐπορευόμην, καὶ ἐταπεινώθην,
                        καὶ ὠρυόμην ἀπὸ στεναγμοῦ τῆς καρδίας μου.</quote> Εἰς πάντα ταῦτα ἐλήλυθα·
                     ἐπειδὴ γὰρ καιρῷ τινι ἡ καρδία μου ἐταράχθη, καὶ ἐγκατέλιπέ με ἡ ἰσχύς μου, καὶ
                     τὸ φῶς τῶν ὀφθαλμῶν μου καὶ αὐτὸ οὐκ ἔστι μετ’ ἐμοῦ. Κατὰ γὰρ τὸν τῆς ἁμαρτίας
                     καιρὸν οὐ μικρὰν ὑπέμεινεν αὐτοῦ ταραχὴν τὸ διανοητικὸν συγχυθὲν καὶ σκοτωθὲν
                     ὑπὸ τοῦ τὴν ἁμαρτίαν ἐνεργοῦντος ὡς καὶ εἰς ἀφροσύνην πεσεῖν. Διὸ καὶ ἀνωτέρω
                     ἔλεγε· <quote type="lemma">Προσώζεσαν καὶ ἐσάπησαν οἱ μώλωπές μου ἀπὸ προσώπου
                        τῆς ἀφροσύνης μου</quote>. Ἐταράχθη τοίνυν ἡ καρδία αὐτοῦ, ὅτε ἐν ἀφροσύνῃ
                     ἐγεγόνει, καὶ τῆς μὲν κατὰ τὴν φρόνησιν ἀρετῆς ἐξέπιπτεν, ἔργα δὲ ἀφροσύνης
                     ἔπραττε. Τότε δὲ καὶ ἐγκατέλιπεν αὐτὸν ἡ ἰσχὺς αὐτοῦ, οὐκέτι γὰρ οἷός τε ἦν
                     λέγειν· <quote type="lemma">Πάντα <pb n="PG 30,97"/> ἰσχύω ἐν τῷ ἐνδυναμοῦντί
                        με Χριστῷ</quote>, νικηθεὶς ὑπὸ τοῦ πάθους καὶ ἐξατονήσας. Ἐπὶ μὲν γὰρ τῶν
                     κατορθούντων <quote type="lemma">τὸ πνεῦμα πρόθυμον, ἡ δὲ σὰρξ ἀσθενής·</quote>
                     ἐπὶ δὲ τῶν νικωμένων ἡ σὰρξ κατεπαίρεται καὶ κατισχύει, ἀτονεῖ δὲ καὶ ἐξασθενεῖ
                     ἡ ψυχή. <quote>Τότε οὖν, φησίν, ὅτε ἡμάρτανον, <quote type="lemma">ἡ καρδία μου
                           ἐταράχθη </quote>καὶ <quote type="lemma"> ἐγκατέλιπέ με ἡ ἰσχύς
                           μου</quote>, καὶ ἄλλο τι χαλεπὸν περὶ ἐμὲ γέγονεν. Τὸ γὰρ φῶς τῶν
                        ὀφθαλμῶν μου (τοῦτο δὲ ἦν τὸ προφητικὸν πνεῦμα, τὸ φωτίζον αὐτοῦ τῆς ψυχῆς
                        τὴν ὅρασιν) καὶ αὐτὸ οὐκ ἦν μετ’ ἐμοῦ, καταλεῖψάν με καὶ ἀναχωρῆσαν, <quote type="lemma">ἐ</quote> πεὶ εἰς κακότεχνον ψυχὴν οὐκ εἰσελεύσεται σοφία,
                        οὐδὲ κατοικήσει ἐν σώματι κατάχρεῳ ἁμαρτίας· ἅγιον γὰρ <quote type="lemma">
                           πνεῦμα </quote> παιδείας φεύξεται δόλον, καὶ ἀπαναστήσεται ἀπὸ λογισμῶν
                        ἀσυνέτων</quote>. Ἀναχωρῆσαν τοίνυν ἀπ’ αὐτοῦ τὸ πνεῦμα τὸ ἅγιον ἔρημον
                     αὐτὸν καταλέλοιπε μετὰ τὸ ταραχθῆναι αὐτοῦ τὴν καρδίαν καὶ ἐξατονῆσαι αὐτοῦ τὴν
                     ἰσχύν· τότε γὰρ καὶ τὸ φῶς τῶν ὀφθαλμῶν αὐτοῦ ἔρημον αὐτὸν εἴασεν.</p>
                  <p> Ἀλλὰ καὶ οἱ πρότερον αὐτοῦ φίλοι καὶ οἱ πλησίον αὐτοῦ, οἱ τὸν πάντα χρόνον
                     αὐτῷ συνόντες, ἐάσαντες αὐτὸν μακρόθεν ἔστησαν οὐκέτι αὐτῷ συνεῖναι βουλόμενοι,
                     πόρρωθεν ἀποκλαιόμενοι, ὡς ἔοικε, φίλου συμφοράν. Τίνες δὲ ἦσαν, ἀλλ’ ἢ οἱ ἐπὶ
                     τοῖς προτέροις αὐτοῦ ἀγαθοῖς χαίροντες ἄγγελοι, δηλαδὴ ἀγαθοὶ καὶ λειτουργοὶ
                     θεοῦ, τῇ τῶν ἀνθρώπων συγχαίρειν εἰωθότες σωτηρίᾳ; Εἴ γε ἐπὶ ἁμαρτωλῷ
                     μετανοοῦντι ἐν τοῖς οὐρανοῖς χαρὰ γίνεται· <quote type="lemma">Καὶ παρεμβαλεῖ
                        ἄγγελος κυρίου κύκλῳ τῶν φοβουμένων αὐτόν</quote><quote type="lemma">.
                     </quote> Καὶ οὗτοι οὖν πάντες οἱ τοῦ Δαβὶδ φίλοι κατὰ τὸν τῆς ἁμαρτίας αὐτοῦ
                     καιρὸν ἀνεχώρουν ἀποστρεφόμενοι· οὐ μὴν πάντῃ αὐτὸν κατελίμπανον, μακρὰν δὲ
                     ἑστῶτες ἐπέστενον. Ὃ δὴ καὶ αὐτὸ διδάσκει λέγων· <quote type="lemma">Οἱ φίλοι
                        μου καὶ οἱ πλησίον μου ἐξ ἐναντίας μου ἤγγισαν καὶ ἔστησαν, καὶ οἱ ἔγγιστά
                        μου ἀπὸ μακρόθεν ἔστησαν. </quote> Ὧν μακράν μου γενομένων ἄλλοι τινὲς οἱ
                     τὴν ἁμαρτίαν ἐνεργοῦντες πλησίον μου γενόμενοι ἐξεβιάζοντο καὶ τῆς ἐμῆς ψυχῆς
                     κατέπαιζον. Διὸ ἐπιλέγει· <quote type="lemma">Ἐξεβιάζοντο οἱ ζητοῦντες τὴν
                        ψυχήν μου, καὶ οἱ ζητοῦντες τὰ κακά μοι ἐλάλησαν ματαιότητας καὶ δολιότητας
                        ὅλην τὴν ἡμέραν ἐμελέτησαν.</quote> Πάλαι γὰρ οὗτοι διψῶντες τοῦ ἐμοῦ
                     αἵματος καὶ ἐκ μακρῶν χρόνων εὐχόμενοι θεάσασθαί μου τὴν πτῶσιν, ὡσανεὶ καιροῦ
                     λαβόμενοι, ὅτε εἶδον καταλείψασάν με τὴν ἰσχύν μου καὶ τὸ φῶς τῶν ὀφθαλμῶν μου
                     ἀναχωρῆσάν μου, τούς τε φίλους μου καὶ τοὺς πλησίον μου μακράν μου γενομένους,
                     παραχρῆμα ἐπιπηδήσαντες ἐξεβιάζοντο τὴν ψυχήν μου, καὶ ὡς ἂν ἐθελόκακοι,
                     ἐλάλησαν ματαιότητας , ἔνδον ὑποβάλλοντές μου τῇ ψυχῇ ματαίους λόγους, ἀλλὰ καὶ
                     σὺν δόλῳ θέλγοντες καὶ ἀπατῶντες, ὡς ἐπὶ ἀγαθοῖς ἐδελέαζον καθέλκοντές με εἰς
                     τὴν ἁμαρτίαν. </p>
               </div>
               <div type="textpart" subtype="section" n="6">
                  <p>Διὸ ἐπάγει· </p>
                  <quote type="lemma">
                     <l> καὶ δολιότητας ὅλην τὴν ἡμέραν ἐμελέτησαν. </l>
                     <l>
                        <pb n="PG 30,100"/> ἐγὼ δὲ ὡσεὶ κωφὸς οὐκ ἤκουον </l>
                     <l> καὶ ὡσεὶ ἄλαλος οὐκ ἀνοίγων τὸ στόμα αὐτοῦ </l>
                     <l> καὶ ἐγενόμην ὡσεὶ ἄνθρωπος οὐκ ἀκούων </l>
                     <l> καὶ οὐκ ἔχων ἐν τῷ στόματι αὐτοῦ ἐλεγμούς. </l>
                     <ref decls="#biblical" cRef="LXX:Ps:37:13c-15b"/>
                  </quote>
                  <p>Ἐπειδὴ οἱ ζητοῦντες τὴν ψυχήν μου εὗρον αὐτήν, εἶθ’ εὑρόντες κατέπαιζον,
                     ἐπέβησαν δὲ ἐπιτωθάζοντες τοῖς ἐμοῖς κακοῖς· εἶτα ἐλάλουν <quote type="lemma">ματαιότητας καὶ δολιότητας ὅλην τὴν ἡμέραν</quote>, ἐπὶ τούτοις ἐγὼ ἔρημος
                     γεγονὼς τῶν ἐμαυτοῦ φίλων, οὐδὲν εἶχον λέγειν, αἰσχύνης πεπληρωμένος· διὸ
                        <quote type="lemma">ὡσεὶ κωφὸς οὐκ ἤκουον</quote>, ἀλλ’ ὁ πάλαι λογιώτατος
                     καὶ τῇ παρούσῃ σοφίᾳ σεσοφισμένος γέγονα <quote type="lemma">ὡσεὶ κωφὸς οὐκ
                        ἀκούων καὶ ὡς ἄλαλος οὐκ ἀνοίγων τὸ στόμα αὐτοῦ</quote>. Οὐδεὶς γάρ μοι
                     λόγος ἦν πρὸς ἀπολογίαν, οὐδ’ εἶχόν τινα τοῖς ἐχθροῖς προσφθέγγεσθαι, ἅπαξ ὑπ’
                     αὐτῶν νενικημένος. Ἀλλ’ ἤμην <quote type="lemma">ὡς ἄνθρωπος οὐκ ἀκούων καὶ οὐκ
                        ἔχων ἐν τῷ στόματι αὐτοῦ ἐλεγμούς.</quote> Ἠλεγχόμην γὰρ αὐτός, ἀλλ’ οὐκ
                     ἤλεγχον, οὐδὲ εἶχον παρρησίαν αἰσχύνῃ κεκαλυμμένος. </p>
                  <quote type="lemma">
                     <l> Ὅτι ἐπὶ σοί, κύριε, ἤλπισα· </l>
                     <l> σὺ εἰσακούσῃ, κύριε ὁ θεός μου. </l>
                     <l> ὅτι εἶπον· μήποτε ἐπιχαρῶσί μοι οἱ ἐχθροί μου· </l>
                     <l> καὶ ἐν τῷ σαλευθῆναι πόδας μου, ἐπ’ ἐμὲ ἐμεγαλορρημόνησαν. </l>
                     <ref decls="#biblical" cRef="LXX:Ps:37:16a-17b"/>
                  </quote>
                  <p>Τὰ δὴ συμβεβηκότα μοι ταῦτα· διὸ γέγονα <quote type="lemma">ὡσεὶ κωφὸς οὐκ
                        ἀκούων καὶ ὡς ἄλαλος οὐκ ἀνοίγων τὸ στόμα αὐτοῦ καὶ ὡσεὶ ἄνθρωπος οὐκ ἔχων
                        ἐλεγμούς,</quote> διὸ οὐδὲν πρὸς τοὺς ἐχθροὺς ἔλεγον ὡς ἂν ὑπ’ αὐτῶν
                     νενικημένος. Οὐ μὴν διὰ τοῦτο ἀπέγνων ἐμαυτοῦ· συνῆγον δὲ πάλιν ἐμαυτὸν τῆς μὲν
                     ἁμαρτίας ὡς θανάτου ἀποπηδήσας, τοῖς δὲ τῆς ἐξομολογήσεως φαρμάκοις τὸ ἐμαυτοῦ
                     ἕλκος ἰώμενος, καὶ τοὺς προσοζέσαντάς μοι μώλωπας ἀπὸ τῆς ἀφροσύνης μου
                     θεραπείας τυχεῖν ἀξιῶ. Διὸ <quote type="lemma">ἐπὶ σοί, κύριε, ἤλπισα,</quote>
                     οὐ γὰρ ἐμαυτῷ θαρρῶν, οὐδὲ ἄλλην τινὰ ἐλπίδα θέμενος πρὸ ὀφθαλμῶν ἢ σὲ τὰ τῆς
                     ἰάσεως ὑπέγραφον ἐμαυτῷ. Ἐπειδὴ οὖν ἤλπισα, κύριε (<quote type="lemma">ἡ δὲ
                        ἐλπὶς οὐ καταισχύνει</quote>), διὰ τοῦτο εἰσάκουσον, ὅτι θελητὴς ἐλέους εἶ
                     σὺ καὶ <quote type="lemma">οὐ βούλει τὸν θάνατον τοῦ ἁμαρτωλοῦ</quote> ὡς τὴν
                     μετάνοιαν αὐτοῦ. Διότι ἤλπισα ἐπὶ σέ, ἱκετεύω τῆς παρὰ σοῦ βοηθείας ἐπιτυχεῖν,
                     μή ποτε ἐπιχαρῶσί μοι οἱ ἐχθροί μου. </p>
                  <p> Οὔπω μὲν γὰρ παντελῶς ἐχάρησαν, ἐπιχαροῦνται δέ, εἰ μὴ τύχοιμι τοῦ σοῦ ἐλέους·
                     ἀλλ’ ἵνα μὴ ἐπιχαρείησάν μοι οἱ ἐχθροί μου οἱ ἤδη καὶ πρότερον <quote type="lemma">ἐν τῷ σαλευθῆναι πόδας μου μεγαλορρημονήσαντες</quote> , ἐπὶ σὲ
                     κατέφυγον καί φημι· <quote type="lemma">Μὴ καταισχυνθείην εἰς τὸν αἰῶνα, μηδὲ
                        καταγελασάτωσάν μου οἱ ἐχθροί μου.</quote> Καὶ πάλιν φημί· <quote type="lemma">Πρὸς σέ, κύριε, κεκράξομαι, μὴ παρασιωπήσῃς ἀπ’ ἐμοῦ, μή ποτε
                        παρασιωπήσῃς ἀπ’ ἐμοῦ καὶ ὁμοιωθήσομαι τοῖς καταβαίνουσιν εἰς
                        λάκκον.</quote> Καὶ τὰ λοιπὰ ἐν τοῖς ἑτέροις <pb n="PG 30,101"/> ψαλμοῖς
                     διαφόρως μοι λελεγμένα ἐν τῇ πρὸς σὲ ἱκετηρίᾳ συνάγων τῆς παρὰ σοῦ βοηθείας
                     τυχεῖν ἀξιῶ. Εἰ γὰρ καὶ τὰ μάλιστα σαλευθῆναί μου συνέβη τοὺς πόδας, καθ’ ὃν
                     καιρὸν <quote type="lemma">ἡ καρδία μου ἐταράχθη</quote> καὶ <quote type="lemma">ἐγκατέλιπέ με ἡ ἰσχύς μου καὶ τὸ φῶς τῶν ὀφθαλμῶν μου οὐκ ἦν
                        μετ’ ἐμοῦ</quote>, ἀλλ’ οὐ πάντῃ περιετράπην, οὐδὲ πτῶμα ἔπεσον τοιοῦτον,
                     οἷον οἱ ἀποστάται γενόμενοι. Ἐπειδὴ ἐν αὐτῷ ἐκείνῳ τῷ καιρῷ, <quote type="lemma">ἐν τῷ σαλευθῆναι τοὺς πόδας μου,</quote>
                     <quote type="lemma">ἐπ’ ἐμὲ ἐμεγαλορρημόνησαν </quote> οἱ ἐχθροί μου, ἵνα μὴ
                     μειζόνως ἐπικροτήσωσι κατ’ ἐμοῦ, ἐπὶ σὲ κατέφυγον ὡς ἐπὶ λιμένα σωτηρίας, τὸν
                     καὶ τὰ ἀνίατα παρὰ ἀνθρώποις τῆς ψυχῆς πάθη ἰάσασθαι δυνάμενον.</p>
               </div>
               <div type="textpart" subtype="section" n="7">
                  <quote type="lemma">
                     <l> Ὅτι ἐγὼ εἰς μάστιγας ἕτοιμος, </l>
                     <l> καὶ ἡ ἀλγηδών μου ἐνώπιόν μου ἐστὶ διαπαντός. </l>
                     <l> ὅτι τὴν ἀνομίαν μου ἐγὼ ἀναγγελῶ </l>
                     <l> καὶ μεριμνήσω ὑπὲρ τῆς ἁμαρτίας μου. </l>
                     <ref decls="#biblical" cRef="LXX:Ps:37:18a-19b"/>
                  </quote>
                  <p>Καταρχὰς εἰπών· <quote type="lemma">Μὴ τῷ θυμῷ σου ἐλέγξῃς με</quote>, ἐπὶ τοῦ
                     παρόντος φησίν· <quote type="lemma">Ὅτι ἐγὼ εἰς μάστιγας ἕτοιμος</quote>.
                     Οὐκοῦν τὴν μὲν ὀργὴν παραιτεῖται καὶ τὸν θυμόν, ἕτοιμος δὲ μαστίζεσθαι εἶναι
                     λέγει· οἶδε γὰρ, ὅτι <quote type="lemma">ὃν ἀγαπᾷ κύριος παιδεύει, μαστιγοῖ δὲ
                        πάντα υἱὸν ὃν παραδέχεται.</quote> Διὸ καὶ ἔφερε γενναίως τὰς μάστιγας τὰς
                     διὰ τῶν ἐπαλλήλων συμφορῶν μετὰ τὸ ἁμάρτημα συμβεβηκυίας αὐτῷ, ἃς ἡ ἱστορία τῶν
                     Βασιλειῶν περιέχει.</p>
                  <quote type="lemma">
                     <l> Καὶ ἡ ἀλγηδών μου ἐνώπιόν μου ἐστὶ διαπαντός. </l>
                     <ref decls="#biblical" cRef="LXX:Ps:37:18b"/>
                  </quote>
                  <p>Οἱ μὲν γὰρ πολλοὶ λήθην ποιοῦνται τῶν προτέρων ἁμαρτημάτων ἀδιαφοροῦντες ἐπ’
                     αὐτοῖς καὶ καταφρονοῦντες, ὡς μηδεμιᾶς ἐκδικήσεως γενησομένης· ὁ δὲ τὸ
                     δικαστήριον τοῦ θεοῦ πρὸ ὀφθαλμῶν διαπαντὸς ἔχων καὶ πεπεισμένος, ὅτι πάντες
                     παραστησόμεθα τῷ βήματι τοῦ Χριστοῦ, ἵνα κομίσηται ἕκαστος τὰ διὰ τοῦ σώματος
                     πρὸς ὃ ἔπραξεν, εἴτε ἀγαθόν, εἴτε φαῦλον· ἐν ἀγωνίᾳ καθέστηκε πάντοτε καὶ τὴν
                     ἀλγηδόνα τὴν ἐν τῇ ἑαυτοῦ ψυχῇ, ταύτην ἰάσασθαι φροντίζων, αὐτὸς ἑαυτοῦ
                     κατηγορεῖ διὰ τῶν πρὸς τὸν θεὸν ἐξομολογήσεων. Διὸ φησίν· <quote type="lemma">Ἡ
                        ἀλγηδών μου ἐνώπιόν μου ἐστὶ διαπαντός, ὅτι τὴν ἀνομίαν μου ἐγὼ ἀναγγελῶ καὶ
                        μεριμνήσω ὑπὲρ τῆς ἁμαρτίας μου</quote>. Πιστῆς δὲ ψυχῆς καὶ ἀκριβῶς
                     πεπεισμένης περὶ τῆς κρίσεως τοῦ θεοῦ τυγχάνουσιν αἱ τοιαῦται φωναί.</p>
                  <quote type="lemma">
                     <l> Οἱ δὲ ἐχθροί μου ζῶσι καὶ κεκραταίωνται ὑπὲρ ἐμέ, </l>
                     <l> καὶ ἐπληθύνθησαν οἱ μισοῦντές με ἀδίκως· </l>
                     <l> οἱ ἀνταποδιδόντες μοι κακὰ ἀντὶ ἀγαθῶν </l>
                     <l> ἐνδιέβαλλόν με, ἐπεὶ κατεδίωκον ἀγαθωσύνην, </l>
                     <l> μὴ ἐγκαταλίπῃς με, κύριε· </l>
                     <l> ὁ θεός μου, μὴ ἀποστῇς ἀπ’ ἐμοῦ· </l>
                     <l> πρόσχες εἰς τὴν βοήθειάν μου, κύριε τῆς σωτηρίας μου. </l>
                     <ref decls="#biblical" cRef="LXX:Ps:37:20a-23a"/>
                  </quote>
                  <p>Πάντων τῶν ἐχθρῶν αὐτοῦ μέμνηται τῶν ἐπὶ τὴν ἁμαρτίαν αὐτὸν κατασυράντων,
                     ἱκετεύει τε καὶ παρακαλεῖ μὴ ἀποστῆναι αὐτοῦ τὸν κύριον. Ἑώρα γὰρ τοὺς ἐχθροὺς
                     ἔτι καὶ νῦν περὶ αὐτὸν ἑστῶτας <pb n="PG 30,104"/> καὶ ἐπικειμένους, μηδὲ τῇ
                     προτέρᾳ κατ’ αὐτοῦ τόλμῃ ἀρκουμένους. Διὸ ἀγωνιῶν, μὴ καὶ δεύτερον τοῖς αὐτοῖς
                     περιπέσῃ, σφόδρα ἐγρηγορότως φησίν· <quote type="lemma">Οἱ δὲ ἐχθροί μου
                        ζῶσιν</quote>. Οὐ γὰρ τεθνήκασιν, οὐδὲ ἅπαξ ἐνεργήσαντες παρῆλθον, διὸ
                     γέγραπται· <quote type="lemma">Μὴ μακαρίσῃς ἄνδρα πρὸ τελευτῆς αὐτοῦ</quote>. </p>
                  <p><quote type="lemma">Ζῶσιν</quote>, ἀλλὰ <quote type="lemma">καὶ
                        κεκραταίωνται</quote> πλείους ὄντες <quote type="lemma">ὑπὲρ ἐμέ,
                        ἐπληθύνθησαν</quote> γὰρ <quote type="lemma">οἱ μισοῦντές με</quote>, καὶ
                        <quote type="lemma">οἱ ἀνταποδιδόντες</quote> μοι <quote type="lemma">κακὰ
                        ἀντὶ ἀγαθῶν</quote>· οἵτινες οὔπω καὶ νῦν παύονται <quote type="lemma">ἐνδιαβάλλοντές με</quote>, ἐπεὶ τὴν ἀγαθὴν καὶ σωτήριον ὁδὸν μεταδιώκω,
                     διαφθονούμενοί μου τῇ σωτηρίᾳ. Τούτου χάριν ἱκετεύω καὶ δέομαι· <quote type="lemma">Μὴ ἐγκαταλίπῃς με, κύριε,</quote> μόνος γὰρ πρὸς τοσούτους οὐχ
                     οἷός τ’ ἂν εἴην ἀντέχειν. Σὺ οὖν, <quote type="lemma">ὁ θεός μου, μὴ ἀποστῇς
                        ἀπ’ ἐμοῦ</quote>, πάρεσο δέ μοι βοηθὸς καὶ φύλαξ τῆς ἐμῆς σωτηρίας. </p>
               </div>
            </div>
            <!-- Ps 45-50 -->
            <div type="textpart" subtype="commentary" n="Ps_45">
               <div type="textpart" subtype="fragment" n="1">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 407v-408r (Ps 45,1) - ευς </witDetail>
                        <witDetail wit="#sig2"> 119r (Ps 45,1) - ευς</witDetail>
                        <witStart/>
                     </rdg>
                     <note> Anal. s. III, p. 442</note>
                  </app>
                  <quote type="lemma">
                     <l> Εἰς τὸ τέλος· ὑπὲρ τῶν υἱῶν Κορε, ὑπὲρ τῶν κρυφίων ψαλμός. </l>
                     <ref decls="#biblical" cRef="LXX:Ps:45:1:"/>
                  </quote>
                  <p>
                     <quote/>Προφητικὸς ὢν ὁ ψαλμὸς εἰς μέλλοντάς τε χρόνους ἀναπεμπόμενος εἰς τὸ
                     τέλος ἐπιγέγραπται, ἢ διὰ τὰς ἐν αὐτῷ νίκας τὰς κατὰ τῶν πολεμίων ἐμφερομένας
                     ἐπινίκιος τυγχάνει, ἢ τῷ νικοποιῷ θεῷ ἀνάκειται. ἀντὶ δὲ τοῦ ὑπὲρ τῶν υἱῶν Κορὲ
                     παρέκειτο ἔξωθεν ‘τοῖς υἱοῖς Κορὲ’ (τούτοις γὰρ εἴρηται ὁ ψαλμός), ἢ τῶν υἱῶν
                     Κορὲ τυγχάνει κατὰ τὸν Ἀκύλαν καὶ τὸν Σύμμαχον. ἔστιν δὲ καὶ αὐτὸς ὅμοιος τῷ
                     πρὸ αὐτοῦ ᾠδὴ κατὰ τὸν Σύμμαχον, ἀλλ’ ἡ μὲν ὑπὲρ τοῦ ἀγαπητοῦ ἐλέγετο, ἡ δὲ
                     μετὰ χεῖρας ᾠδὴ ὑπὲρ τῶν κρυφίων τῶν ἐν αὐτῇ προφητευομένων. ἀπόκρυφα γὰρ καὶ
                     λανθάνοντα τὴν τῶν πολλῶν γνῶσιν θεσπίζει. ἀναφωνεῖται δὲ τὰ λεγόμενα ἐκ
                     προσώπου τῶν ἀποστόλων. </p>
               </div>
               <div type="textpart" subtype="fragment" n="2">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 408v-409v (Ps 45,3-4) - anonym </witDetail>
                        <witDetail wit="#sig2"> 119v (Ps 45,2-3) - ευς</witDetail>
                        <witStart/>
                     </rdg>
                     <note> PG 23, 405D 7-408C 15</note>
                  </app>
                  <quote type="lemma">
                     <l> διὰ τοῦτο οὐ φοβηθησόμεθα ἐν τῷ ταράττεσθαι τὴν γῆν </l>
                     <l> καὶ μετατίθεσθαι ὄρη ἐν καρδίαις θαλασσῶν. </l>
                     <l> ἤχησαν καὶ ἐταράχθησαν τὰ ὄρη ἐν τῇ κραταιότητι αὐτοῦ. </l>
                     <l> διάψαλμα. </l>
                     <ref decls="#biblical" cRef="LXX:Ps:45:3-4"/>
                  </quote>
                  <p>Νοήσεις δὲ καὶ ἄλλως τὴν σύγχυσιν τῆς γῆς καὶ τὴν ταραχὴν αὐτῆς ἀκούων τοῦ
                     σωτῆρος λέγοντος· <quote>πῦρ ἦλθον βαλεῖν ἐπὶ τὴν γῆν· καὶ τί θέλω εἰ ἤδη
                        ἀνήφθη</quote>; καὶ πάλιν· <quote>μὴ νομίσητε, ὅτι ἦλθον βαλεῖν εἰρήνην ἐπὶ
                        τὴν γῆν· οὐκ ἦλθον βαλεῖν εἰρήνην, ἀλλὰ μάχαιραν. ἦλθον γὰρ διχάσαι ἄνθρωπον
                        κατὰ τοῦ πατρὸς, καὶ θυγατέρα κατὰ τῆς μητρὸς, καὶ νύμφην κατὰ τῆς πενθερᾶς,
                        καὶ ἐχθροὶ τοῦ ἀνθρώπου οἱ οἰκιακοὶ αὐτοῦ, </quote> ὡσεὶ σαφέστερον ἔλεγε·
                     καὶ ἐχθροὺς ἑκάστου ποιῆσαι τοὺς οἰκιακοὺς αὐτοῦ. τί χρὴ λέγειν, ὡς καὶ πόλεις
                     ὅλαι καὶ δῆμοι ἔθνη τε παντοῖα ἐπὶ τῷ εὐαγγελικῷ λόγῳ συνεχύθησαν λυομένης
                     αὐτοῖς τῆς παλαιᾶς δεισιδαιμονίας; ἀλλὰ τούτων ταραττομένων καὶ συγχεομένων οἱ
                     τῆς ἐκκλησίας υἱοὶ καὶ προεστῶτες αὐτῆς φασιν· <quote>οὐ φοβηθησόμεθα</quote>.
                     ἰδιοποιοῦνται δὲ τὸν θεὸν λέγοντες· <quote>ὁ θεὸς ἡμῶν</quote>, πρὸς
                     ἀντιδιαστολὴν τῶν πεπλανημένων παρὰ τοῖς ἔθνεσιν ὀνομαζομένων θεῶν. καὶ εἰ μὲν
                     ἄνθρωποι μόνοι ἐταράσσοντο, ἀπήρκει εἰπεῖν· <quote>ἐν τῷ ταράσσεσθαι τὴν γῆν οὐ
                        φοβηθησόμεθα</quote>. ἐπεὶ δὲ καὶ ἀφανεῖς δυνάμεις καὶ δαίμονες πονηροὶ ἐπὶ
                     τῷ σωτηρίῳ λόγῳ κλόνον καὶ σάλον ἐπεπόνθεσαν, εἰκότως καὶ περὶ τούτων, ὥσπερ
                     κρυφίων καὶ λανθανόντων τοὺς τῶν ἄλλων ὀφθαλμοὺς, ᾐνίττετο φάσκων καὶ
                        <quote>μετατίθεσθαι ὄρη ἐν καρδίᾳ θαλασσῶν</quote>. <quote>ἤχησαν</quote>
                     <quote>καὶ ἐταράχθησαν τὰ ὄρη ἐν τῇ κραταιότητι αὐτοῦ</quote>. </p>
                  <p>νοήσεις δὲ ταῦτα τὰ ὄρη τὰ <quote>πνευματικὰ τῆς πονηρίας </quote>ἀπὸ τῆς
                     εὐαγγελικῆς διδασκαλίας. ὁπηνίκα γὰρ τὸν σεληνιαζόμενον ὁ σωτὴρ ἰάσατο,
                     ἐπιφέρει λέγων τοῖς μαθηταῖς· <quote>ἀμὴν λέγω ὑμῖν, ἐὰν ἔχητε πίστιν ὡς κόκκον
                        σινάπεως, ἐρεῖτε τῷ ὄρει τούτῳ· μετάβηθι ἐνθεν ἐκεῖ· καὶ μεταβήσεται, καὶ
                        οὐδὲν ἀδυνατήσει ὑμῖν, </quote> ὄρος ὀνομάζων τὸ προδηλωθὲν δαιμόνιον. πῶς
                     δ’ ἐν καρδίᾳ θαλασσῶν μετατίθεται τὰ ὄρη, μάθοις ἂν ἀπὸ τοῦ κατὰ Λουκᾶν
                     εὐαγγελίου, ἔνθα εἴρηται, ὅτι παρεκάλουν τὸν σωτῆρα οἱ δαίμονες, ἵνα μὴ ἐπιτάξῃ
                     αὐτοῖς εἰς τὴν ἄβυσσον ἀπελθεῖν. τὴν δὲ ἄβυσσον εἴωθεν ἡ γραφὴ καλεῖν θαλάσσας,
                     ὡς ἐν τῷ Ἰὼβ εἴρηται· <quote>ἦλθες δ’ ἐπὶ γῆς θαλάσσης</quote>· <quote>ἐν δὲ
                        ἴχνεσιν ἀβύσσου περιεπάτησας</quote>. περὶ ταύτης τῆς ἀβύσσου καὶ Μωϋσῆς ἐν
                     τῇ κοσμοποιίᾳ ἐδίδασκε λέγων· <quote>καὶ σκότος ἐπάνω τῆς ἀβύσσου</quote>. ἀλλὰ
                     τούτων γινομένων· ἡμεῖς, φησίν, <quote>οὐ φοβηθησόμεθα</quote> ἠχούντων καὶ
                     θολουμένων τῶν ὑδάτων αὐτῶν καὶ σειομένων ὀρέων ἐν τῷ παραδοξασμῷ αὐτοῦ κατὰ
                     τὸν Σύμμαχον. ἐνδοξασμὸς δὲ ἦν τοῦ σωτῆρος ἡ τῆς ἐκκλησίας αὔξησις καὶ
                     πληθυσμὸς τῶν εἰς αὐτὸν πιστευόντων, ἥ τε ἀνατροπὴ τῆς πολυθέου πλάνης. ταῦτα
                     γὰρ οὐ μόνον τὴν δόξαν τοῦ σωτῆρος παρίστησιν, ἀλλὰ καὶ τὴν κραταιότητα αὐτοῦ
                     καὶ τὴν ἔνθεον ἰσχῦν. </p>
               </div>
               <div type="textpart" subtype="fragment" n="3">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 410v (Ps 45,5a) - ευς </witDetail>
                        <witDetail wit="#sig2"> 120r (Ps 45,4-5) - ευς</witDetail>
                        <witStart/>
                     </rdg>
                     <note> PG 23, 408D 1-409A 5</note>
                  </app>
                  <quote type="lemma">
                     <l> τοῦ ποταμοῦ τὰ ὁρμήματα εὐφραίνουσιν τῆν πόλιν τοῦ θεοῦ· </l>
                     <ref decls="#biblical" cRef="LXX:Ps:45:5a"/>
                  </quote>
                  <p>Τὸ διάψαλμα διαστολὴν εἰργάσατο τῆς τῶν προλεχθέντων διανοίας πρὸς τὰ μέλλοντα
                     ῥηθήσεσθαι. διόπερ ὡς ἐπὶ ἕτερον τάγμα διαβὰς ὁ λόγος, πάλιν δι’ αἰνιγμῶν τῆς
                     ἐκκλησίας τοῦ θεοῦ τὴν εἰρηνικὴν κατάστασιν σημαίνει, ἣν <quote>πόλιν τοῦ
                        θεοῦ</quote> ὀνομάζει διὰ τὸ θεοσεβὲς πολίτευμα. <quote>θεοῦ δὲ
                        πόλις</quote> τὸ τῶν κατὰ θεὸν πολιτευομένων σύστημα. τοῦτο δὲ τὴν σύμπασαν
                     οἰκουμένην πληροῖ, ἐπειδήπερ ἀπὸ ἀνατολῶν ἡλίου μέχρι δυσμῶν ἔστιν εὑρεῖν διὰ
                     τῆς ἐκκλησίας συνισταμένην τὴν τοιαύτην τοῦ θεοῦ πόλιν, ἥτις, τὸν οὐράνιον
                     ἔχουσα λόγον πηγάζοντα ἐν αὐτῇ καὶ ἀνομβροῦντα, πάσης θεϊκῆς εὐφροσύνης
                     πληροῦται. Ἀκύλας δὲ καὶ Σύμμαχος· τοῦ ποταμοῦ, φασὶν, αἱ δ<quote>ιαιρέσεις
                        εὐφραίνουσι τὴν πόλιν τοῦ θεοῦ. </quote>νοήσεις δὲ τὰς διαιρέσεις ἀκούων
                     Παύλου λέγοντος· <quote>διαιρέσεις δὲ χαρισμάτων εἰσὶ, τὸ δ’ αὐτὸ πνεῦμα· καὶ
                        διαιρέσεις διακονιῶν εἰσιν, ὁ δὲ αὐτὸς κύριος· καὶ διαιρέσεις εἰσὶν
                        ἐνεργημάτων, ὁ δ’ αὐτὸς θεὸς, ὁ ἐνεργῶν τὰ πάντα ἐν πᾶσιν</quote>. </p>
               </div>
               <div type="textpart" subtype="fragment" n="4">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 411r-411v (Ps 45,5b) - ευς </witDetail>
                        <witDetail wit="#sig2"> 120r (Ps 45,4-5) - ευς</witDetail>
                        <witStart/>
                     </rdg>
                     <note> PG 23, 409A 6-B 3</note>
                  </app>
                  <quote type="lemma">
                     <l> ἡγίασε τὸ σκήνωμα αὐτοῦ ὁ ὕψιστος. </l>
                     <ref decls="#biblical" cRef="LXX:Ps:45:5b"/>
                  </quote>
                  <p>Κατὰ δὲ τὸν Σύμμαχον· τὸ ἅγιον τῆς σκηνώσεως τοῦ ὑψίστου. μεγάλης γὰρ οὔσης καὶ
                     πολλῆς τῆς πόλεως ἔστι τι αὐτῆς τὸ ἐξαίρετον. τῶν γὰρ ἐν τῇ ἐκκλησίᾳ πολὺ μὲν
                     τὸ ἄλλο πλῆθος, σπάνιοι δὲ οἱ τῇ ἁγιωσύνῃ προσανακείμενοι καὶ τὴν ἐντολὴν τὴν
                     λέγουσαν· <quote>ἅγιοι ἔσεσθε, ὅτι ἐγὼ κύριος ὁ θεὸς ὑμῶν ἅγιος </quote>
                     φυλάττοντες. καὶ ἐν τούτοις τε τοῖς ἁγίοις ἡ κατασκήνωσις λέλεκται εἶναι τοῦ
                     ὑψίστου. ἐν μόνοις γὰρ αὐτοῖς χώραν ἔχει ἡ φάσκουσα τοῦ θεοῦ φωνή·
                        <quote>ἐνοικήσω ἐν αὐτοῖς καὶ ἐμπεριπατήσω. καὶ ἔσομαι αὐτῶν θεὸς, καὶ αὐτοὶ
                        ἔσονταί μοι λαός</quote>. </p>
               </div>
               <div type="textpart" subtype="fragment" n="5">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 411v-412r (Ps 45,6) - ευς </witDetail>
                        <witDetail wit="#sig2"> 120v (Ps 45,6-7) - θεο</witDetail>
                        <witStart/>
                     </rdg>
                     <note> PG 23, 409B 5-13</note>
                  </app>
                  <quote type="lemma">
                     <l> ὁ θεὸς ἐν μέσῳ αὐτῆς, οὐ σαλευθήσεται· </l>
                     <l> βοηθήσει αὐτῇ τὸ πρὸς πρωὶ πρωί. </l>
                     <ref decls="#biblical" cRef="LXX:Ps:45:6"/>
                  </quote>
                  <p> Ἕτερος δὲ πάλιν φησίν· οἶμαι αὐτὸν αἰνίττεσθαι τὰς πρωϊνὰς συνόδους, ἐν αἷς
                     εἰώθαμεν κατὰ τὰς ἀπανταχοῦ γῆς ἐκκλησίας συγκροτεῖσθαι. καὶ ἄλλως δὲ διεγείρει
                     ἡμᾶς τὸ λόγιον καὶ παρορμᾷ ἐπὶ τὰς ἑωθινὰς προσευχάς, ἵν’ ὥσπερ τὰς ἀπαρχὰς τῆς
                     ἑαυτῶν ζωῆς ἀναφέροιμεν αὐτῷ. κατὰ γὰρ τούτους τοὺς καιροὺς ἀτάραχος οὖσα
                     μάλιστα ἡ κεκαθαρμένη διάνοια ἱερέως τρόπον λειτουργεῖν εἴωθεν τῷ θεῷ. </p>
               </div>
               <div type="textpart" subtype="fragment" n="6">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 412r-413r (Ps 45,7-8) - ευς </witDetail>
                        <witDetail wit="#sig2"> 120v (Ps 45,6-7) - ευς</witDetail>
                        <witStart/>
                     </rdg>
                     <note> PG 23, 409C 1-412A 10</note>
                  </app>
                  <quote type="lemma">
                     <l> ἐταράχθησαν ἔθνη, ἔκλιναν βασιλεῖαι· </l>
                     <l> ἔδωκεν φωνὴν αὐτοῦ, ἐσαλεύθη ἡ γῆ. </l>
                     <l> κύριος τῶν δυνάμεων μεθ’ ἡμῶν, </l>
                     <l> ἀντιλήπτωρ ἡμῶν ὁ θεὸς Ἰακώβ. </l>
                     <ref decls="#biblical" cRef="LXX:Ps:45:7-8"/>
                  </quote>
                  <p>Ἐνταῦθα τοὺς τὴν γῆν οἰκοῦντας ἀνθρώπους εἰσάγει ταραττομένους, τάς τε ἐπὶ γῆς
                     βασιλείας ὁπλιζομένας κατὰ τῆς ἐκκλησίας καὶ πόλεμον αἰρομένας κατὰ τοῦ
                     εὐαγγελικοῦ λόγου. εἶθ’ ὥσπερ ἐν ταῖς συμβολαῖς ἐπικρατοῦντος τοῦ τῶν νικώντων
                     μέρους τὸ ἐναντίον ταράττεται καὶ εἰς φυγὴν χωρεῖ, οὕτω καὶ νῦν νικῶντος τοῦ
                     εὐαγγελικοῦ λόγου <quote>ἐταράχθησαν ἔθνη καὶ ἔκλιναν βασιλεῖαι, ἢ,
                        περιετράπησαν βασιλεῖαι</quote> κατὰ τὸν Σύμμαχον. ἀλλὰ καὶ διδόντος φωνὴν
                     αὐτοῦ διελύθη ἡ γῆ. τοῦ γὰρ εὐαγγελικοῦ λόγου νεωστὶ περιόντος εἰς τὸν βίον
                     ξενιζόμενα τὰ ἔθνη καὶ τὴν προτέραν ἑαυτῶν δεισιδαιμονίαν διεκδικοῦντα
                     συνεκινήθη, οἵ τε τούτων βασιλεῖς ἐπανέστησαν τῇ ἐκκλησίᾳ. ἀλλ’ ἐπεὶ <quote>ὁ
                        θεὸς καταφυγὴ</quote> αὐτῆς ἦν, οἱ πάντες ἀνετράπησαν, πλέον οὐδὲν ἢ φωνὴν
                     μόνην τοῦ σωτῆρος ἡμῶν δεδωκότος. <quote>ἔδωκε </quote>γὰρ<quote> φωνὴν αὐτοῦ,
                     </quote>ἡ δ’<quote> ἐσαλεύετο</quote>. ποίαν δὲ φωνὴν ἢ τὴν διὰ τοῦ κηρύγματος
                     τῶν ἀποστόλων αὐτοῦ; εἰκότως οὖν πάλιν ἡμεῖς οἱ ἀνωτέρω εἰρηκότες· <quote>ὁ
                        θεὸς ἡμῶν καταφυγὴ καὶ δύναμις</quote> τὴν αὐτὴν ὁμολογίαν ἐπαναλαμβάνομεν
                     λέγοντες, ὅτι μὴ ἐξ ἡμετέρας δυνάμεως τὰ τοσαῦτα κατορθώματα, ἀλλ’ ἦν μεθ’ ἡμῶν
                     ὁ ταῦτα ἐνεργῶν <quote>κύριος τῶν δυνάμεων</quote>. αὐτός τε ἦν
                        <quote>ἀντιλήπτωρ ἡμῶν ὁ θεὸς Ἰακώβ</quote>. </p>
                  <p>εὐκαίρως δὲ καὶ ἐνταῦθα <quote>τοῦ θεοῦ Ἰακὼβ </quote>ἐμνημόνευσαν ἀναπέμποντες
                     ἡμᾶς ἐπὶ τὸν ὀφθέντα τῷ Ἰακὼβ ἐν σχήματι ἀνδρός. ἐπάλαισε γὰρ, φησὶν, ἄνθρωπος
                     μετ’ αὐτοῦ, ὃς καὶ εἶπεν αὐτῷ· <quote>οὐκ ἔτι κληθήσεται τὸ ὄνομά σου Ἰακὼβ,
                        ἀλλ’ Ἰσραὴλ ἔσται τὸ ὄνομά σου, ὅτι ἐνίσχυσας μετὰ θεοῦ. καὶ ἀναστὰς Ἰακὼβ
                        ἐκάλεσε τὸ ὄνομα τοῦ τόπου ἐκείνου εἶδος θεοῦ, εἰπών· εἶδον γὰρ θεὸν
                        πρόσωπον πρὸς πρόσωπον</quote>. οὗτος γὰρ αὐτὸς ἐκεῖνος, ὁ ἐν ἀνθρώπου
                     σχήματι τῷ Ἰακὼβ φανείς, αὐτὸς ἐστιν ὁ κύριος τῶν δυνάμεων ὁ μεθ’ ἡμῶν, καὶ
                     αὐτός ἐστιν ἀντιλήπτωρ ἡμῶν ὁ θεὸς Ἰακώβ. δι’ αὐτοῦ γὰρ τὰ προγεγραμμένα πάντα
                     κατορθώσαμεν. </p>
               </div>
               <div type="textpart" subtype="fragment" n="7">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 413v-414r (Ps 45,9-10) - ευς </witDetail>
                        <witDetail wit="#sig2"> 121r (Ps 45,8-10) - ευς</witDetail>
                        <witStart/>
                     </rdg>
                     <note> PG 23, 412A 14-C 11</note>
                  </app>
                  <quote type="lemma">
                     <l> δεῦτε καὶ ἴδετε τὰ ἔργα τοῦ θεοῦ, </l>
                     <l> ἃ ἔθετο τέρατα ἐπὶ τῆς γῆς, </l>
                     <l> ἀνταναιρῶν πολέμους μέχρι τῶν περάτων τῆς γῆς </l>
                     <l> τόξον συντρίψει καὶ συγκλάσει ὅπλον </l>
                     <l> καὶ θυραιοὺς κατακαύσει ἐν πυρί. </l>
                     <ref decls="#biblical" cRef="LXX:Ps:45:9-10"/>
                  </quote>
                  <p>Ἔστι γε ἐπιστήσαντα τοῖς χρόνοις καὶ πρὸς λέξιν αὐτὰ ταῦτα πεπληρωμένα
                     παραλαβεῖν· εἴ γε πρὸ μὲν τῆς τοῦ σωτῆρος ἡμῶν ἐπιφανείας τοποκρατεῖαι καὶ
                     τοπαρχίαι κατὰ χώρας ἦσαν καὶ κατὰ πόλεις, πόλεμοί τε συνίσταντο καθ’ ἑκάστην
                     γωνίαν τῆς γῆς, ὡς καὶ αὐτοὺς τοὺς γεοπόνους τὴν χώραν ἐργαζομένους δοράτων καὶ
                     ξιφῶν καὶ παντοίων πολεμικῶν ὅπλων ἐπιμελεῖσθαι, μετὰ δὲ τὴν σωτήριον
                     θεοφάνειαν μόναρχος μὲν ἡ Ῥωμαίων βασιλεία ἐπικρατεῖν πλείστων ἐθνῶν ἤρξατο,
                     διέτρεχε δὲ συναρξάμενον αὐτῇ τὸ σωτήριον εὐαγγέλιον εἰς πάντα τὰ ἔθνη,
                     ἐπληροῦτο δὲ καὶ ἄλλη προφητεία ὧδέ πη ἀναφωνοῦσα διὰ Ἡσαΐου· <quote>καὶ
                        συγκόψουσι τὰς μαχαίρας αὐτῶν εἰς ἄροτρα καὶ τὰς ζιβύνας αὐτῶν εἰς δρέπανα·
                        καὶ οὐ μὴ λήψεται ἔθνος ἐπὶ ἔθνος μάχαιραν, καὶ οὐ μὴ μάθωσιν ἔτι
                        πολεμεῖν</quote>. ταῦτα δὴ οὖν καὶ διὰ τῶν παρόντων δηλοῦται καὶ τέλους
                     ἐτύγχανε, ῥητῶς μὲν κατὰ τὴν ἀποδοθεῖσαν ἱστορίαν, πρὸς δὲ διάνοιαν κατὰ τὴν
                     τῶν νοητῶν καὶ ἀοράτων πολεμίων καθαίρεσιν. δόρατα δὲ καὶ ὅπλα καὶ θυραιοὺς τῶν
                     ἀντικειμένων δυνάμεων ἐποίησαν εἶναι τὰ ἄψυχα ξόανα καὶ τὰ ἀγάλματα τῆς
                     πολυθέου πλάνης, ἢ καὶ τοὺς ἀθέους ἄνδρας καὶ τοὺς δυσσεβεῖς λογισμοὺς τοὺς
                     ταῖς διανοίαις τῶν ἀνθρώπων ὑποβαλλομένους ὑπὸ τῶν ἀοράτων πνευμάτων, δι’ ὧν
                     κατατοξεύουσιν ἀκοντίζοντες τὰ <quote>πεπυρωμένα βέλη </quote> κατὰ τῶν
                     ἀφράκτων καὶ μὴ τῇ πίστει πεφραγμένων ψυχῶν. </p>
               </div>
               <div type="textpart" subtype="fragment" n="8">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 414v-415r (Ps 45,11) - ευς </witDetail>
                        <witDetail wit="#sig2"> 121v (Ps 45,11f) - ευς</witDetail>
                        <witStart/>
                     </rdg>
                     <note> PG 23, 412C 14-415A</note>
                  </app>
                  <quote type="lemma">
                     <l> σχολάσατε καὶ γνῶτε ὅτι ἐγώ εἰμι ὁ θεὸς· </l>
                     <l> ὑψωθήσομαι ἐν τοῖς ἔθνεσιν, ὑψωθήσομαι ἐν τῇ γῇ. </l>
                     <ref decls="#biblical" cRef="LXX:Ps:45:11"/>
                  </quote>
                  <p>Ἐπειδὴ λοιπὸν πέπαυτο τὰ τοῦ πολέμου καὶ λέλυτο τὰ τῆς ταραχῆς, εἰρήνη δὲ
                     βαθεία δέδοτο τοῖς ἐπὶ γῆς ἅπασιν, εἰκότως βούλεται εἰς ἀγαθὸν χρῆσθαι τῷ καιρῷ
                     καὶ σχολὴν ἀναλαβεῖν ψυχῆς σωτήριον. διό φησι· <quote>σχολάσατε καὶ </quote>
                     <quote>γνῶτε·</quote> οὐδὲ γὰρ ἑτέρως ἔστι γνώσεως μετασχεῖν θείας μὴ
                     σχολάσαντα τῶν ἀφελκόντων ἐπὶ τἀναντία. ἔνθεν εἰκότως ὁ τῆς Αἰγύπτου βασιλεὺς
                     πρὸς τὴν τοιαύτην διαβεβλημένος σχολὴν τοῖς φάσκουσιν· <quote>ὁδὸν τριῶν ἡμερῶν
                        πορευσόμεθα, καὶ λατρεύσομεν κυρίῳ τῷ θεῷ ἡμῶν</quote>, ἀποκρίνεται λέγων·
                        <quote>σχολάζετε, σχολασταί ἐστε</quote>. εἶτα μὴ βουλόμενος αὐτοὺς τῷ θεῷ
                     σχολάζειν καταπονεῖ τῷ πηλῷ καὶ τῇ πλινθείᾳ. ἀλλ’ ἡμῖν γε οἱ καταστάντες
                        <quote>ἄρχοντες ἐπὶ πᾶσαν τὴν γῆν </quote>ἐπιβοῶσι σχολάζειν, καρπὸν τῆς
                     σχολῆς ἐπαγγελλόμενοι τὴν ἔνθεον γνῶσιν. λαλεῖ δὲ ὁ θεὸς δι’ αὐτῶν λέγων·
                        <quote>γνῶτε, ὅτι ἐγώ εἰμι ὁ θεός,</quote> ἀλλὰ καὶ ὅτι <quote>ὑψωθήσομαι ἐν
                        τοῖς ἔθνεσιν, ὑψωθήσομαι ἐν τῇ γῇ</quote>. πάλαι μὲν γὰρ παρὰ Ἰουδαίοις
                     ἐγινωσκόμην μόνοις, ὅτε <quote>γνωστὸς ἐν τῇ Ἰουδαίᾳ ὁ θεὸς, ἐν τῷ Ἰσραὴλ μέγα
                        τὸ ὄνομα αὐτοῦ, </quote> νυνὶ δὲ ὑμῖν παρακελεύομαι σχολὴν ἄγειν, ὡς ἂν
                     μάθοιτε καὶ γνῶτε τίνα τρόπον καὶ παρὰ πᾶσι τοῖς ἔθνεσιν ὑψωθήσομαι,
                     δοξαζόμενος παρ’ αὐτοῖς μᾶλλον ἢ παρὰ τοῖς πάλαι με εἰδέναι νομιζομένοις.</p>
               </div>
            </div>
            <div type="textpart" subtype="commentary" n="Ps_46">
               <div type="textpart" subtype="fragment" n="1">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 415v-416r (Ps 46,1-3) - ευς </witDetail>
                        <witDetail wit="#sig2"> 122r (Ps 46,1-3) - ευς</witDetail>
                        <witStart/>
                     </rdg>
                     <note> PG 23, 413B-416A 2</note>
                  </app>
                  <quote type="lemma">
                     <l> Εἰς τὸ τέλος· ὑπὲρ τῶν υἱῶν Κορε, ψαλμός. </l>
                     <l> πάντα τὰ ἔθνη, κροτήσατε χεῖρας, </l>
                     <l> ἀλαλάξατε τῷ θεῷ ἐν φωνῇ ἀγαλλιάσεως, </l>
                     <l> ὅτι κύριος ὕψιστος φοβερὸς, </l>
                     <l> βασιλεὺς μέγας ἐπὶ πᾶσαν τὴν γῆν. </l>
                     <ref decls="#biblical" cRef="LXX:Ps:46:1-3"/>
                  </quote>
                  <p>Δοκεῖ μοι τὰ τῆς προγραφῆς ἐσφαλμένως ἔχειν. οὐ γὰρ <quote>ὑπὲρ τῶν υἱῶν
                        Κορὲ</quote>, ἀλλὰ <quote>τοῖς υἱοῖς Κορὲ</quote> ἢ <quote>τῶν υἱῶν
                        Κορὲ</quote> ἐχρῆν ἐπιγεγράφθαι κατὰ τὰς ἔμπροσθεν προγραφάς. οἱ γοῦν λοιποὶ
                     ἑρμηνευταὶ καὶ τὸ Ἑβραϊκὸν ὁμοίως ἔχουσι τοῖς ἔμπροσθεν. καὶ ἐπειδήπερ
                     σαφέστατα τοῖς ἔθνεσιν ὁ λόγος παρακελεύεται οὐδὲν ἔχων ἐπικεκαλυμμένον,
                     εἰκότως οὐδὲ τὰ τῆς προγραφῆς εἰς <quote>σύνεσιν </quote>ἡμᾶς παρορμᾷ οὐδὲ
                        <quote>ὑπὲρ τῶν κρυφίων,</quote> ψαλμὸς δὲ ἁπλῶς εἴρηται ἢ μελῴδημα ἢ ᾆσμα
                     κατὰ τοὺς λοιπούς. τὸ δὲ <quote>εἰς τὸ τέλος</quote> ἀναγκαίως πρόκειται διὰ τὸ
                     ἐν ὑστέροις χρόνοις μέλλειν ἀποπληροῦσθαι τὴν πρόρρησιν. προστάττει δὲ τὸ
                     πνεῦμα τὸ ἅγιον σφόδρα ἀκολούθως μετὰ τὰ προλεχθέντα περὶ τοῦ ἀγαπητοῦ καὶ περὶ
                     τῶν τούτου κηρύκων πᾶσι τοῖς ἔθνεσιν εὐφροσύνης σύμβολα πράττειν διὰ τοῦ
                     κροτεῖν μὲν τὰς χεῖρας, ὡς ἐπὶ γάμοις συντελουμένοις νυμφίου καὶ νύμφης,
                     ἀλαλάζειν δὲ θεῷ, ὡς ἐπὶ βασιλέως εὐφημουμένου ἐπὶ τῇ κατὰ τῶν πολεμίων νίκῃ.
                     καὶ εἰκότως μετὰ τὴν κατὰ τῶν πολεμίων νίκην τοῦ σωτῆρος τὴν νύμφην ἑαυτοῦ
                     δηλαδὴ τὴν ἐκκλησίαν ἀπειληφότος πάντας παρακαλεῖ τὸ πνεῦμα τὸ ἅγιον σπεύδειν
                     ἐπὶ τὴν ἑορτήν. διὸ βοᾷ πᾶσι τοῖς κατὰ τὴν οἰκουμένην ἔθνεσι λέγον·
                        <quote>πάντα τὰ ἔθνη, κροτήσατε χεῖρας, ἀλαλάξατε τῷ θεῷ ἐν φωνῇ
                        ἀγαλλιάσεως</quote>. τὸ δ’ αἴτιον τῆς παρακελεύσεως διδάσκει ἑξῆς φάσκον·
                        <quote>ὅτι κύριος ὕψιστος, φοβερὸς, βασιλεὺς μέγας ἐπὶ πᾶσαν τὴν
                     γῆν</quote>. πρότερον μὲν γὰρ κύριος αὐτὸς ὁ ὕψιστος μόνων τῶν κατ’ οὐρανὸν
                     ἐβασίλευεν, ἠγνοεῖτο δὲ τοῖς ἐπὶ τῆς γῆς, ὅτε δαίμονες ἐκράτουν τῶν ἐπὶ γῆς
                     ἀνθρώπων. νυνὶ δὲ διὰ τοῦ ἀγαπητοῦ ἐπέλαμψε τοῖς ἐπὶ γῆς τὴν αὐτοῦ χάριν, καὶ
                     αὐτὸς ὁ ὑψιστος φοβερὸς γέγονεν ἐκείνοις τοῖς πολεμίοις τοῖς τὴν πολύθεον
                     ἐνεργοῦσι πλάνην. πάντας γὰρ αὐτοὺς ἤλασε καὶ μακρὰν τῆς τῶν ἀνθρώπων ἐποίησεν
                     ἀγέλης. σχολῆς δὲ γενομένης <quote>βασιλεὺς μέγας τῶν ἐπὶ πᾶσαν </quote>τὴν γῆν
                     ἐθνῶν ἀνεκηρύττετο. διὸ τοῖς βασιλευομένοις κροτεῖν ταῖς χερσὶν ὁ λόγος
                     παρακελεύεται, τουτέστιν ἔργοις καὶ πράξεσι, ὥσπερ εἰ φωνὰς ἀφιέναι ἀξίας τῆς
                     τοῦ ὑψίστου βασιλείας καὶ ἀλαλάζειν δὲ αὐτῷ <quote>ἐν φωνῇ ἀγαλλιάσεως
                     </quote>προστάττει, ὡς ἂν μὴ μόνον ἔργοις καὶ βίῳ, ἀλλὰ καὶ δόγμασιν ὀρθοῖς καὶ
                     θεολογίαις ἀνυμνεῖν αὐτόν.</p>
               </div>
               <div type="textpart" subtype="fragment" n="2">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 416v-417v (Ps 46,4-5) - ευς </witDetail>
                        <witDetail wit="#sig2"> 122v (Ps 46,4-5) - ευς</witDetail>
                        <witStart/>
                     </rdg>
                     <note> PG 23, 416A 5-D 11</note>
                  </app>
                  <quote type="lemma">
                     <l> ὑπέταξεν λαοὺς ἡμῖν </l>
                     <l> καὶ ἔθνη ὑπὸ τοὺς πόδας ἡμῶν· </l>
                     <l> ἐξελέξατο ἡμῖν τὴν κληρονομίαν ἑαυτοῦ, </l>
                     <l> τὴν καλλονὴν Ἰακὼβ, ἣν ἠγάπησεν. </l>
                     <l> διάψαλμα. </l>
                     <ref decls="#biblical" cRef="LXX:Ps:46:4-5"/>
                  </quote>
                  <p>Ὅτι τοῖς υἱοῖς Κορὲ οὔτε λαοὶ ὑπετάγησαν, οὔτε ἔθνη ὑπὸ τοὺς πόδας αὐτῶν
                     γεγένηνται, παντί τῳ δῆλον. οὐκοῦν ὡς ἐκ προσώπου τῶν ἀποστόλων ταῦτα εἴρηται.
                     οὗτοι γὰρ προσταχθέντες ὑπ’ αὐτοῦ τοῦ σωτῆρος μαθητεῦσαι <quote>πάντα τὰ
                        ἔθνη</quote>, ὑπὸ τῆς αὐτοῦ δυνάμεως ἐμπνευσθέντες, τὴν εἰς πάντα τὰ ἔθνη
                     πορείαν στειλάμενοι διῆλθον καὶ τὰ βάρβαρα φῦλα καὶ τὴν οἰκουμένην διέδραμον
                     σύμπασαν. εἰκότως οὖν ἐξ αὐτῶν προσώπου τοῖς τὸ κήρυγμα παραδεξαμένοις λέγεται
                     ταῦτα, ὅτι εἰ καὶ μὴ σώματι καταλαμβάνεται καὶ σαρκὸς ὀφθαλμοῖς ὁ ὑφ’ ἡμῶν
                     κηρυττόμενος κύριος, ἀλλ’ αὐτῷ ἔργῳ μάθετε τίς ποτέ ἐστι καὶ πηλίκος οὗτος. οὐχ
                     ὁρᾶτε τοὺς κήρυκας ἡμᾶς τίνες ἐσμὲν καὶ ὁποῖοι ἄνδρες εὐτελεῖς καὶ ἰδιῶται;
                     ὅμως γοῦν τοσοῦτον ὁ δι’ ἡμῶν ἰσχύει λόγος, ὡς τὴν σύμπασαν οἰκουμένην
                     πληρῶσαι. πόθεν οὖν ἡ τοσαύτη δύναμις <quote>ἡ ὑποτάξασα ἡμῖν λαοὺς </quote>καὶ
                        <quote>ἔθνη ὑπὸ τοὺς πόδας ἡμῶν</quote>, τοὺς μὲν προτέρους λαοὺς τοὺς
                     πειθηνίους γενομένους τῇ ἡμετέρᾳ διδασκαλίᾳ, τὰ δὲ ἔθνη τοὺς ἔτι ἐν ἀπιστίᾳ
                     μείναντας, οὓς ἐπαναστάντας πολλάκις καὶ πολεμῆσαι βεβουλημένους ἡμᾶς τε καὶ
                     τὸν ὑφ’ ἡμῶν κηρυττόμενον λόγον ὁ μέγας βασιλεὺς ὑπέταξε τοῖς ἡμετέροις ποσίν,
                     ὡς ἐπελθεῖν ἡμᾶς καὶ ἐπιβῆναι αὐτοῖς; αὐτίκα δ’ οὖν καὶ μὴ βουλομένων αὐτῶν
                     ἡμεῖς ἐν μέσαις ταῖς αὐτῶν πόλεσί τε καὶ χώραις τῷ ἡμετέρῳ θεῷ συνεστησάμεθα
                     ἐκκλησίας. </p>
                  <p>
                     <quote>ἐξελέξατο δὲ ἡμῖν τὴν κληρονομίαν ἑαυτοῦ</quote>, ἣν ἐπηγγείλατο τῷ
                     ἑαυτοῦ ἀγαπητῷ εἰπών· <quote>αἴτησαι παρ’ ἐμοῦ, καὶ δώσω σοι ἔθνη τὴν
                        κληρονομίαν σου, καὶ τὴν κατάσχεσίν σου τὰ πέρατα τῆς γῆς</quote>. ταύτην
                     οὖν δηλαδὴ τὴν ἐξ ἐθνῶν ἐκκλησίαν ἡμῖν τοῖς ἀποστόλοις αὐτοῦ ἐκλεξάμενος
                     διένειμεν. ἐκλεκτὴ γάρ ἐστιν αὕτη κατ’ ἐκλογὴν ἐκ πάντων τῶν ἐθνῶν ὑποστᾶσα,
                     καὶ οὐ κατὰ διαδοχὴν γένους. ἀντὶ δὲ τοῦ <quote>τὴν κληρονομίαν ἑαυτοῦ </quote>
                     οἱ λοιποὶ<quote> τὴν κληρονομίαν ἡμῶν</quote> ἢ <quote>τὴν κληρουχίαν
                        ἡμῶν</quote> ἐκδεδώκασιν. ὥσπερ γὰρ ἐπὶ τοῦ προτέρου λαοῦ τὴν γῆν τῆς
                     ἐπαγγελίας κλήρῳ διενείμαντο οἱ μετὰ Ἰησοῦ τοῦ Ναυῆ τοὺς πρὶν οἰκήτορας
                     ἐκβαλόντες, τὸν αὐτὸν τρόπον καὶ οἱ τῆς τοῦ θεοῦ βασιλείας κήρυκες τὴν σύμπασαν
                     οἰκουμένην διελθόντες κατεκληρώσαντο τοὺς προλεχθέντας λαοὺς τοὺς ἀφανεῖς καὶ
                     ἀοράτους πολεμίους ἐλάσαντες. ταύτην τὴν κληρονομίαν <quote>τὴν καλλονὴν Ἰακὼβ
                     </quote>εἶναί φασιν ἢ κατὰ τὸν Ἀκύλαν <quote>τὸ ὑπερφερὲς Ἰακώβ</quote>, κατὰ
                     δὲ τὸν Σύμμαχον <quote>τὸν ἐνδοξασμὸν Ἰακώβ</quote>, κατὰ δὲ τὴν πέμπτην
                     ἔκδοσιν <quote>τὸ καύχημα Ἰακώβ</quote>. ἡ γὰρ ἐκκλησία Χριστοῦ καύχημα καὶ
                     δόξα τοῦ παλαιοῦ προφήτου Ἰακὼβ γέγονε διὰ τὰς αὐτοῦ τοῦ Ἰακὼβ περὶ τῶν ἐθνῶν
                     προαναφωνήσεις. ἀδοξία γὰρ ἦν αὐτῷ τὸ μὴ ἐπαληθεῦσαι αὐτοῦ τοὺς λόγους, τὸ δὲ
                     εἰς ἔργα κεχωρηκέναι δόξα καὶ καύχημα αὐτοῦ.</p>
               </div>
               <div type="textpart" subtype="fragment" n="3">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 421v (Ps 46,10) - ευς </witDetail>
                        <witDetail wit="#sig2"> 123v (Ps 46,10) - anonym</witDetail>
                        <witStart/>
                     </rdg>
                     <note> PG 23, 417AB</note>
                  </app>
                  <quote type="lemma">
                     <l> ἄρχοντες λαῶν συνήχθησαν μετὰ τοῦ θεοῦ Ἀβραὰμ, </l>
                     <l> ὅτι τοῦ θεοῦ οἱ κραταιοὶ τῆς γῆς, σφόδρα ἐπήρθησαν. </l>
                     <ref decls="#biblical" cRef="LXX:Ps:46:10"/>
                  </quote>
                  <p>Μετὰ τῶν ἄλλων τῶν προλεχθέντων καὶ <quote>ἄρχοντες λαῶν ὑπὸ μίαν συνήχθησαν
                        ἐκκλησίαν γενόμενοι λαὸς τοῦ θεοῦ Ἀβραάμ.</quote> οὕτως γὰρ ἡρμήνευσε
                     θαυμαστῶς ἀποδοὺς ὁ Σύμμαχος εἰπών· <quote>ἄρχοντες λαῶν ἠθροίσθησαν, λαὸς τοῦ
                        θεοῦ Ἀβραάμ</quote>. οἱ γὰρ πάλαι ἄρχοντες τῶν λαῶν οἱ εἰδωλολάτραι καὶ πάσῃ
                     δεισιδαιμονίᾳ πλάνης ἐκδεδομένοι, οὗτοι λαὸς γεγόνασι τοῦ θεοῦ Ἀβραὰμ, τὸν θεὸν
                     Ἀβραὰμ ἐπιγνόντες καὶ τοῦτον ἐν ταῖς εὐχαῖς ἀναβοώμενοι καὶ μετ’ αὐτοῦ
                     ποιούμενοι τὴν σύνοδον. καὶ ὁ Θεοδοτίων δὲ, εἷς καὶ [ὁ] αὐτὸς τῶν ἐπιμελῶς
                     ἑρμηνευσάντων τυγχάνων, ὁμοίως τῷ Συμμάχῳ ἑρμήνευσεν εἰπών· <quote>ἄρχοντες
                        λαῶν συνήχθησαν, λαὸς τοῦ θεοῦ Ἀβραάμ</quote>. διὰ τί δὲ οἱ Ἑβδομήκοντα
                        <quote>μετὰ τοῦ θεοῦ Ἀβραὰμ </quote> εἰρήκασι; ἐπειδὴ ἡ Ἑβραϊκὴ φωνὴ τοῖς
                     αὐτοῖς στοιχείοις γράφει τὸ <quote>μετὰ</quote> καὶ τὸ <quote>λαός</quote>.
                     εἴρηται γὰρ <quote>ἀμ Ἐλώμ, </quote> ὃ δύναται καὶ ‘μετὰ τοῦ θεοῦ’ λέγεσθαι καὶ
                     ‘λαὸς τοῦ θεοῦ’.</p>
               </div>
            </div>
            <div type="textpart" subtype="commentary" n="Ps_47">
               <div type="textpart" subtype="fragment" n="1">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 422r-422v (Ps 47,1) - ευς </witDetail>
                        <witDetail wit="#sig2"> 124r (Ps 47,1) - ευς</witDetail>
                        <witStart/>
                     </rdg>
                     <note> PG 23, 417-420A 5</note>
                  </app>
                  <quote type="lemma">
                     <l> ᾠδὴ ψαλμοῦ τοῖς υἱοῖς Κορε· </l>
                     <ref decls="#biblical" cRef="LXX:Ps:47:1"/>
                  </quote>
                  <p>Τρεῖς μὲν οἱ πρῶτοι ἐπιγεγραμμένοι <quote>τῶν υἱῶν Κορὲ</quote> συμφορᾶς καὶ
                     λύπης περιεῖχον λόγους, ὁ δὲ τέταρτος μεταβολὴν ἐπὶ τὸ φαιδρότερον ἐδήλου. διὸ
                        <quote>ᾠδὴ </quote>ἐτύγχανεν <quote>ὑπὲρ τοῦ ἀγαπητοῦ.</quote> ὡσαύτως καὶ ὁ
                     πέμπτος <quote>ὑπὲρ τῶν κρυφίων </quote>ἦν. ἀλλὰ καὶ ὁ ἕκτος ὁμοίως
                        <quote>ψαλμὸς </quote>ἦν. ὁ δὲ μετὰ χεῖρας μείζονα τῶν ἔμπροσθεν θεολογίαν
                     περιέχων εἰκότως <quote>ᾠδὴ ψαλμοῦ τοῖς υἱοῖς Κορὲ </quote>ἐπιγέγραπται. κατὰ
                     τὸ αὐτὸ γὰρ οἱ μὲν διὰ φωνῆς ἀναβοῶντες ὕμνουν τὸν θεὸν, οἱ δὲ δι’ ὀργάνων
                     μουσικῶν τὴν αὐτὴν ἀνεκρούοντο ᾠδὴν τῷ μέλει σύμφωνον ποιούμενοι τὴν ἁρμονίαν.
                     ὕμνον δὲ ὑπὲρ τῆς ἐκκλησίας ἀναπέμπουσι τῷ τὰς κατὰ τῶν πολεμίων νίκας ἀραμένῳ
                     καὶ τὴν ἐκκλησίαν αὐτοῦ τῆς πικρᾶς καὶ χαλεπῆς δουλείας λυτρωσαμένῳ. ὁ μὲν οὖν
                     πρὸ τούτου παρεκελεύετο τοῖς ἔθνεσι κροτεῖν καὶ ἀλαλάζειν τῷ θεῷ <quote>ἐν φωνῇ
                        ἀγαλλιάσεως</quote> καὶ ψάλλειν αὐτῷ, ὅτι <quote>βασιλεὺς πάσης τῆς γῆς ὁ
                        θεός,</quote> ψάλλειν τε <quote>συνετῶς</quote>, ἐπείπερ ἐβασίλευσεν ἐπὶ τὰ
                     ἔθνη. ἔδει δὲ τοὺς κεκελευσμένους ταῦτα πράττειν καὶ τὸν τρόπον τοῦ ἀλαλαγμοῦ
                     καὶ τὸν ψαλμὸν αὐτὸν ὡς παρὰ διδασκάλου μαθεῖν. διὸ ἀναγκαίως ὁ παρὼν λόγος
                     τοῦτο διδάσκει. παιδεύεται τοίνυν τὰ ἔθνη τὰ ἐξ ἀθεότητος ἐπὶ τὴν ἔνθεον
                     διδασκαλίαν μεταβεβλημένα τὸν ἑαυτῶν θεολογεῖν κύριον καὶ λέγειν· <quote>μέγας
                        κύριος καὶ αἰνετὸς σφόδρα </quote>ἢ<quote> καὶ ὑμνητὸς σφόδρα</quote> κατὰ
                     τοὺς λοιπούς. νοήσεις δὲ, ὅπως μέγας εἴρηται ἀναβλέψας εἰς τὸν οὐρανὸν καὶ τὸν
                     σύμπαντα περιαθρήσας κόσμον κατὰ τὸν Ἡσαΐαν φήσαντα· ἐπάρατε <quote>εἰς ὕψος
                        τοὺς ὀφθαλμοὺς ὑμῶν καὶ ἴδετε, τίς κατέδειξε ταῦτα πάντα. ἐκ μεγέθους
                        </quote>γὰρ<quote> καὶ καλλονῆς κτισμάτων ἀναλόγως ὁ γενεσιουργὸς θεωρεῖται,
                     </quote> οὐ σωματικῷ μεγέθει, δυνάμει δὲ ἀκαταλήπτῳ. ἀλλὰ καὶ σοφίᾳ μέγας ἐστὶ
                     καὶ ἀγαθότητι καὶ ἀνεξικακίᾳ καὶ φιλανθρωπίᾳ ταῖς τε λοιπαῖς ἐπινοουμέναις ἐν
                     αὐτῷ θεϊκαῖς δυνάμεσι. διὸ λέλεκται· <quote>καὶ τοῖς διαλογισμοῖς σου οὐκ ἔστι
                        τίς ὁμοιωθήσεται</quote>. </p>
               </div>
               <div type="textpart" subtype="fragment" n="2">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 422v-423v (Ps 47,2-3a) - ευς </witDetail>
                        <witDetail wit="#sig2"> 124r (Ps 45,2-3a) - ευς</witDetail>
                        <witStart/>
                     </rdg>
                     <note> PG 23, 420A 6-421A 2</note>
                  </app>
                  <quote type="lemma">
                     <l> Μέγας κύριος καὶ αἰνετὸς σφόδρα </l>
                     <l> ἐν πόλει τοῦ θεοῦ ἡμῶν, ἐν ὄρει ἁγίῳ αὐτοῦ, </l>
                     <l> εὖ ῥίζων ἐν ἀγαλλιάματι πάσης τῆς γῆς. </l>
                     <ref decls="#biblical" cRef="LXX:Ps:47:2-3a"/>
                  </quote>
                  <p>Μέγας οὖν κύριος ὁ τοὺς πολεμίους τῶν ἐθνῶν ἀθέους τινὰς ὄντας δαίμονας ἐκποδὼν
                     πεποιημένος, ὁ τὴν ἑαυτοῦ βασιλείαν ἐπὶ γῆς συστησάμενος καὶ τὰ καθ’ ἕκαστον
                     τῶν ἔμπροσθεν κατηριθμημένων ἐν ἀνθρώποις ἐπιτελέσας. οὐ μόνον δὲ μέγας ἐστίν,
                     ἀλλὰ <quote>καὶ ὑμνητὸς </quote>σφόδρα, οὐ μὴν παρὰ πᾶσιν, οὐδὲ ἐν παντὶ τόπῳ,
                     ἀλλ’ <quote>ἐν τῇ πόλει τοῦ θεοῦ ἡμῶν καὶ ἐν τῷ ὄρει τῷ ἁγίῳ αὐτοῦ,</quote>
                     ἐπείπερ οἱ ἐκτὸς τῆς αὐτοῦ πόλεως ἀμαθεῖς ὄντες τῆς ἐνθέου διδασκαλίας οὐκ
                     ἴσασιν αὐτὸν ὑμνεῖν οὐδ’ ἐπαξίως θεολογεῖν. διόπερ τὴν σεβάσμιον προσηγορίαν
                     ἐπὶ τὴν ἄψυχον ὕλην καταβεβλήκασιν, ἢ ζώων ἀλόγων γένη, ἢ ἐπὶ τὰ στοιχεῖα, γῆν,
                     ὕδωρ, ἀέρα, πῦρ, ἢ ἐπὶ τὰ μέρη τοῦ κόσμου. καὶ ἄλλοι ἄλλως πως περὶ θεοῦ
                     ἐδόξασαν ἀσεβῶς. καὶ διὰ τοῦτο τῆς πόλεως ὄντες ἀλλότριοι τοῦ θεοῦ ἀποπεπτώκασι
                     τοῦ ἀληθοῦς ὕμνου. πόλις δὲ τοῦ θεοῦ ἡμῶν ἡ ἐκκλησία, ἣν καὶ τὰ ἀνωτέρω ἐδήλου
                     λόγια, δι’ ὧν εἴρητο· <quote>τοῦ ποταμοῦ τὰ ὁρμήματα εὐφραίνουσι τὴν πόλιν τοῦ
                        θεοῦ· ἡγίασε τὸ σκήνωμα αὐτοῦ ὁ ὕψιστος</quote>. καὶ ταῦτα μὲν περὶ τῆς κατὰ
                     γῆν ἐκκλησίας, περὶ ἧς εἴρηται· <quote>ἐνοικήσω ἐν αὐτοῖς καὶ ἐμπεριπατήσω· καὶ
                        ἔσομαι αὐτῶν θεός, καὶ αὐτοὶ ἔσονταί μοι λαός</quote>. εἰ δ’ ἔστι τις ἄλλη
                     κρείττων ταύτης πόλις, ἧς <quote>τεχνίτης καὶ δημιουργὸς</quote> αὐτός, θέα
                     ὅπως καὶ ἐν ταύτῃ μέγας καὶ ὑμνητὸς καὶ αἰνετός ἐστι σφόδρα, κατ’ ἀξίαν
                     νοούμενος ἐν αὐτῇ καὶ θεολογούμενος. ποῖ δὲ γῆς ᾠκοδόμηται ἡ πόλις αὕτη, ὁ μὲν
                     ψαλμὸς διδάσκει λέγων· <quote>ἐν ὄρει ἁγίῳ αὐτοῦ εὐρίζῳ, τουτέστι τῷ εὖ
                        τεθεμελιωμένῳ καὶ ἐρριζωμένῳ, καὶ τῷ ἀγαλλιάματι πάσης τῆς γῆς</quote>.
                     ποῖον δ’ ἂν εἴη τοῦτο τὸ ὄρος, ὁ μέγας ἀπόστολος διδάξει λέγων·
                        <quote>προσεληλύθαμεν Σιὼν ὄρει καὶ πόλει θεοῦ ζῶντος Ἱερουσαλὴμ ἐπουρανίῳ,
                        καὶ μυριάσιν ἀγγέλων πανηγύρει καὶ ἐκκλησίᾳ πρωτοτόκων ἀπογεγραμμένων ἐν
                        οὐρανοῖς</quote>. ταύτην δὲ αὐτὴν εἶναι τὴν πόλιν τοῦ θεοῦ τὴν ἀληθινὴν ὁ
                     αὐτὸς παρίστη λέγων· <quote>ἡ δὲ ἄνω Ἱερουσαλὴμ ἐλευθέρα ἐστὶν, ἥτις ἐστὶ μήτηρ
                        ἡμῶν</quote>. ὄρος δὲ τοῦ θεοῦ ἐπάξιον αὐτὸς ὁ οὐρανός. ἐπειδὴ δὲ καὶ τοὺς
                     ἐπὶ γῆς ἀνθρώπους οὐκ ἀπηξίωσε τῆς οἰκείας βασιλείας (τοῦτο γὰρ ἐδήλου ὁ πρὸ
                     τούτου ψαλμὸς λέγων· <quote>βασιλεὺς πάσης τῆς γῆς ὁ θεὸς, ψάλατε συνετῶς·
                        ἐβασίλευσεν ὁ θεὸς ἐπὶ τὰ ἔθνη), </quote> εἰκότως καὶ ἐπὶ τῆς γῆς συνέστη
                     αὐτῷ πόλις, τὸ θεοσεβὲς δηλαδὴ πολίτευμα τὸ καθ’ ὅλης τῆς οἰκουμένης διὰ τοῦ
                     εὐαγγελικοῦ συστᾶν κηρύγματος. <quote>ὄρος δὲ τοῦ θεοῦ,</quote> ἐν ᾧ τὸ
                     πολίτευμα τοῦτο συνέστηκε, μὴ ὄκνει λέγειν τὸν λόγον τοῦ θεοῦ ἤτοι τὸν Χριστόν,
                     ἐπείπερ ἐπὶ τὴν πέτραν ᾠκοδόμηται αὐτοῦ ἡ ἐκκλησία, αὐτός τε ἦν ἡ πέτρα. οὗτος
                     οὖν καὶ ὄρος καὶ πέτρα καὶ θεμέλιος τῆς ἐκκλησίας αὐτὸς ἂν μόνος εἴη κατὰ τὸν
                     φάσκοντα· <quote>θεμέλιον γὰρ ἄλλον οὐδεὶς δύναται θεῖναι παρὰ τὸν κείμενον, ὅς
                        ἐστιν Ἰησοῦς Χριστός. </quote>
                  </p>
               </div>
               <div type="textpart" subtype="fragment" n="3">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 423v-424r (Ps 47,3bc) - ευς </witDetail>
                        <witDetail wit="#sig2"> 124v (Ps 47,3bc) - anonym</witDetail>
                        <witStart/>
                     </rdg>
                     <note> PG 23, 421A 4-B 10</note>
                  </app>
                  <quote type="lemma">
                     <l> ὄρη Σιὼν, τὰ πλευρὰ τοῦ Βορρᾶ, </l>
                     <l> ἡ πόλις τοῦ βασιλέως τοῦ μεγάλου, </l>
                     <ref decls="#biblical" cRef="LXX:Ps:47:3bc"/>
                  </quote>
                  <p>Διόπερ καὶ τὰ πλευρὰ τοῦ Βορρᾶ ἐπέχειν λέγεται. παρὰ μὲν οὖν τοῖς παλαιοῖς
                     ἐλέγετο· <quote>ἀπὸ Βορρᾶ ἐκκαυθήσεται τὰ κακὰ ἐπὶ πάντας τοὺς κατοικοῦντας τὴν
                        γῆν</quote>. ἐπεὶ δὲ ἡ βασιλεία τοῦ θεοῦ ἐπὶ τῆς γῆς συστᾶσα ἤλασε τοὺς τὰ
                     πλευρὰ τοῦ Βορρᾶ πάλαι κρατοῦντας καὶ τὸν ἐν αὐτοῖς λέβητα τὸν ὑποκαιόμενον
                     ἔσβεσε, κρείττων τε γεγένηται τῶν κακῶν τῶν πάλαι τὸν Βορρᾶν πληρούντων,
                     εἰκότως ἐνταῦθα τὸ προλεχθὲν ὄρος διήκειν λέγεται ἐπὶ τὰ πλευρὰ τοῦ Βορρᾶ. ἐπεὶ
                     δὲ καὶ μέχρι τῶν πάλαι εἰδωλολατρῶν ἐθνῶν ἡ τοῦ βασιλέως ἐξεχύθη χάρις, δύο δὲ
                     νοουμένων κατὰ τὰς γεωγραφίας τῆς ὅλης γῆς μερῶν, τοῦ μὲν κατὰ τὸ μεσημβρινὸν
                     καὶ νότιον κλίμα, ὃ δή φασιν εἶναι τῆς ἀντοικουμένης, τοῦ δ’ ἑτέρου κατὰ τὸ
                     βόρρειον, ἐν ᾧ οἰκοῦμεν ἡμεῖς, εἰκότως ὁ παρὼν λόγος τὴν καθ’ ἡμᾶς οἰκουμένην
                     σημαίνων τὰ πλευρὰ τοῦ Βορρᾶ ὠνόμασεν. ἄλλως δὲ οὐκ ἔστι ταῦτα δέξασθαι ἢ μόνως
                     οὕτως· ἐπειδήπερ ἡ ἐκκλησία τοῦ θεοῦ πεπληρωκυῖα <quote>τὰ πλευρὰ τοῦ Βορρᾶ
                     </quote>καὶ πᾶσαν τὴν βόρρειον οἰκουμένην ὀφθαλμοῖς ὁρᾶται, διὸ λέλεκται·
                        <quote>ὄρη Σιὼν, τὰ πλευρὰ τοῦ Βορρᾶ, ἡ πόλις τοῦ βασιλέως τοῦ
                        μεγάλου</quote>.</p>
               </div>
               <div type="textpart" subtype="fragment" n="4">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 424v-426r (Ps 47,4-8) - ευς </witDetail>
                        <witDetail wit="#sig2"> 125r (Ps 47,4-8) - anonym</witDetail>
                        <witStart/>
                     </rdg>
                     <note> PG 23, 421B 12-424D 3</note>
                  </app>
                  <quote type="lemma">
                     <l> Ὁ θεὸς ἐν ταῖς βάρεσιν αὐτῆς ἐπιγινώσκεται, </l>
                     <l> ὅταν ἀντιλαμβάνηται αὐτῆς. </l>
                     <l> ὅτι ἰδοὺ οἱ βασιλεῖς συνήχθησαν, </l>
                     <l> διήλθοσαν ἐπὶ τὸ αὐτό· </l>
                     <l> αὐτοὶ ἰδόντες οὕτως ἐθαύμασαν, </l>
                     <l> ἐταράχθησαν, ἐσαλεύθησαν, </l>
                     <l> τρόμος ἐπελάβετο αὐτῶν, </l>
                     <l> ἐκεῖ ὠδῖνες ὡς τικτούσης. </l>
                     <l> ἐν πνεύματι βιαίῳ συντρίψεις πλοῖα θαρσεῖς. </l>
                     <ref decls="#biblical" cRef="LXX:Ps:47:4-8"/>
                  </quote>
                  <p>Πάλιν κἀνταῦθα σημεῖα τῆς παρουσίας τοῦ θεοῦ τῆς ἐν τῇ πόλει αὐτοῦ τῇ
                     προλεχθείσῃ δίδωσιν. ὥσπερ γὰρ ἐν τοῖς ἀνωτέρω εἴρητο· <quote>ὁ θεὸς ἐν μέσῳ
                        αὐτῆς, καὶ οὐ σαλευθήσεται. βοηθήσει αὐτῇ ὁ θεὸς τὸ πρὸς πρωῒ πρωΐ.
                        ἐταράχθησαν ἔθνη, ἔκλιναν βασιλεῖαι, ἔδωκε φωνὴν αὐτοῦ, ἐσαλεύθη ἡ γῆ,
                     </quote> τὸν αὐτὸν τρόπον καὶ νῦν τὸ ἐναργὲς τῆς παρουσίας τοῦ θεοῦ τῆς ἐν τῇ
                     πόλει αὐτοῦ παρίστησι λέγων· <quote>ὁ θεὸς ἐν ταῖς βάρεσιν αὐτῆς γινώσκεται,
                        ὅταν ἀντιλαμβάνηται αὐτῆς. </quote>ἀντὶ δὲ τοῦ<quote> ἐν ταῖς βάρεσιν
                        αὐτῆς</quote> ὁ Σύμμαχος <quote>ἐν τοῖς βασιλείοις αὐτῆς γνωσθήσεται</quote>
                     εἴρηκεν. ἀφανοῦς γὰρ ὄντος τοῦ θεοῦ καὶ ἀοράτου τότε μάλιστα ἡ παρουσία αὐτοῦ
                     γινώσκεται, ὅταν πολεμίων ἐπιθεμένων τῇ αὐτοῦ πόλει τὴν ἀντίληψιν αὐτοῦ παρέχῃ.
                     βάρεις δὲ τῆς πόλεως τίνας ἂν εἴποις ἢ τὰς ἀφωρισμένας κατὰ χώρας καὶ κατὰ
                     τόπους ἐκκλησίας; τὸ μὲν γὰρ πᾶν θεοσεβὲς πολίτευμα τὸ καθ’ ὅλης τῆς οἰκουμένης
                     συνεστὼς ἡ μεγάλη νοεῖται πόλις τοῦ βασιλέως, αἱ δὲ κατὰ τόπον ἐκκλησίαι
                     τυγχάνουσιν αἱ βάρεις, ὧν μέσος ἀεὶ ὢν ὁ εἰρηκὼς θεός· <quote>ὅπου δύο καὶ
                        τρεῖς συνηγμένοι, ἐκεῖ εἰμι ἐν μέσῳ αὐτῶν, </quote>καὶ<quote> ἰδοὺ ἐγὼ μεθ’
                        ὑμῶν εἰμι πάσας τὰς ἡμέρας ἕως τῆς συντελείας τοῦ αἰῶνος. </quote> τότε
                     γινώσκεται, ἐπειδὰν πολεμίων ἐπιθεμένων ἀντιλαμβάνηται τῆς ἑαυτοῦ πόλεως καὶ
                     τῶν βάρεων αὐτῆς. </p>
                  <p>ἑξῆς τούτοις συνῆπται ἡ τῶν πολεμίων κατὰ τῆς ἐκκλησίας τοῦ θεοῦ ἔφοδος·
                        <quote>διὸ εἴρηται· ὅτι ἰδοὺ οἱ βασιλεῖς συνήχθησαν, διήλθοσαν ἐπὶ τὸ
                        αὐτό</quote>. κατὰ δὲ τὸν Σύμμαχον·<quote> ἰδοὺ</quote> γὰρ, φησὶν,
                        <quote>οἱ βασιλεῖς συνετάξαντο, ἦλθον ὁμοῦ</quote>. ποῖοι δὲ βασιλεῖς ἢ οἱ
                     ἐχθροὶ τοῦ θεοσεβοῦς πολιτεύματος συνετάξαντο ἀλλήλοις καὶ νόμους ἐγγράφους
                     ἔθεντο τοῦ πολεμεῖν τὴν ἐκκλησίαν τοῦ θεοῦ; πλὴν τὸ μέγα θαῦμα τοῦ ἐν ταῖς
                     βάρεσιν αὐτῆς γινωσκομένου θεοῦ τότε δείκνυται, ἐπειδὰν οἱ βασιλεῖς συναχθέντες
                     πόλεμον ἄρωνται κατὰ τῆς ἐκκλησίας αὐτοῦ, διωγμούς τε κινοῦντες καὶ μυρίας
                     ἐπιβουλὰς κατ’ αὐτῆς βουλευόμενοι μηδὲν ἰσχύωσι. διὸ ἐπιλέγει· <quote>αὐτοὶ
                        ἰδόντες οὕτως ἐθαύμασαν.</quote> ἔργῳ γὰρ τὴν δύναμιν αὐτοῦ παραλαβόντες
                        <quote>οὕτως ἐθαύμασαν</quote>, πρὸ τούτου μὴ θαυμάσαντες. εἶτα
                        <quote>ἐταράχθησαν</quote>, ὡς ἂν θεοῦ πολέμιοι καταστάντες·
                        <quote>ἐσαλεύθησάν τε καὶ τρόμος ἐπελάβετο αὐτῶν. ἐκεῖ ὠδῖνες ὡς
                        τικτούσης</quote>. λοιπὸν γὰρ ὑπέπιπτεν αὐτῶν τοῖς ὀφθαλμοῖς ὁ περὶ τῆς
                     κρίσεως τοῦ θεοῦ λόγος τοῦ ὑπ’ αὐτῶν πολεμουμένου. διὸ κατὰ τὸν Σύμμαχον
                     εἴρηται· <quote>αὐτοὶ ἰδόντες οὕτως ἐθαύμασαν, ἐταράχθησαν, ἐξεπλάγησαν, φρίκη
                        κατέσχεν αὐτοὺς, ὠδῖνες ὡς τικτούσης</quote>. Ὤδινον γὰρ κατὰ τὸ λελεγμένον·
                        <quote>ἰδοὺ ὠδίνησεν ἀδικίαν, συνέλαβε πόνον καὶ ἔτεκεν ἀνομίαν. λάκκον
                        ὤρυξε καὶ ἀνέσκαψεν αὐτὸν, καὶ ἐμπεσεῖται εἰς βόθρον ὃν εἰργάσατο.
                        ἐπιστρέψει ὁ πόνος αὐτοῦ εἰς κεφαλὴν αὐτοῦ, καὶ ἐπὶ κορυφὴν αὐτοῦ ἡ ἀδικία
                        αὐτοῦ καταβήσεται</quote>. </p>
                  <p>ταῦτα δι’ ἔργων πληρούμενα ὀφθαλμοῖς αὐτοῖς ἡμεῖς παρειλήφαμεν, ἃ καὶ εἰκὸς
                     τοῖς μεθ’ ἡμᾶς ἀπίστοις μηδὲ ἀκοῇ πιστεύεσθαι λεγόμενα. πάντες γοῦν οἱ καθ’
                     ἡμᾶς τῆς ἐκκλησίας τοῦ θεοῦ πολέμιοι καταστάντες ἄρχοντες τοῦ αἰῶνος τούτου καὶ
                     τύραννοι, θεηλάτοις μάστιξιν αἰκισθέντες οἱ μὲν σήψεις τοῦ σώματος ὑπέμειναν,
                     ὡς καὶ σκώληκας ἐξ αὐτῶν ἔτι ζώντων μετ’ ἀφορήτου δυσωδίας βρύειν, οἱ δὲ τὰς
                     ὄψεις ἔτι ζῶντες ἐπηρώθησαν, ὡς καὶ εἰς συναίσθησιν ἐλθεῖν τῆς καταλαβούσης
                     αὐτοὺς θεηλάτου μάστιγος, παλινῳδίαν τε ᾆσαι καὶ τὸν τῆς ἐκκλησίας θεὸν μέγαν
                     εἶναι καὶ ἀληθῆ καὶ μόνον κύριον ὁμολογῆσαι, προστάξαι τε σὺν πολλῇ σπουδῆ
                     ἀνανεοῦσθαι καὶ οἰκοδομεῖν τὴν πάλαι πρὸς αὐτὸν πολεμηθεῖσαν τοῦ θεοῦ πόλιν. </p>
                  <p>τὸ δ’ ἑξῆς εἰρημένον· <quote>ἐν πνεύματι βιαίῳ συντρίψεις πλοῖα
                     </quote>Θαρσεῖς, ἢ κατὰ τὸν Ἀκύλαν· <quote>ἐν πνεύματι καύσωνος συντρίβεις νῆας
                        Θαρσεῖς</quote>, ἢ κατὰ τὸν Σύμμαχον· <quote>δι’ ἀνέμου βιαίου κατεάξεις
                        ναῦς Θαρσεῖς</quote>, νοήσεις ἐπιστήσας ὡς νῆες Θαρσεῖς ἐλέγοντο πλοῦτον
                     μέγαν φέρειν τῷ Σολομῶντι ποτὲ κατὰ τὴν ἱστορίαν τὴν ἐν ταῖς βασιλείαις
                     κειμένην. οὕτως οὖν καὶ τῶν προλεχθέντων βασιλέων τὸν πλοῦτον καὶ τὴν
                     δυναστείαν συντριβήσεσθαι, ὁλόστολόν τε καὶ κατὰ βυθῶν χωρήσειν παντελῶς τε
                     ἀφανισθήσεσθαι, ὁ λόγος ᾐνίξατο διὰ τῶν νηῶν Θαρσεῖς τῶν συντριβομένων. </p>
               </div>
               <div type="textpart" subtype="fragment" n="5">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 427v (Ps 47,9) - ευς </witDetail>
                        <witDetail wit="#sig2"> 125v (Ps 47,9-11) - anonym</witDetail>
                        <witStart/>
                     </rdg>
                     <note> PG 23, 424D 7-425A 13</note>
                  </app>
                  <quote type="lemma">
                     <l> Καθάπερ ἠκούσαμεν, οὕτως καὶ ἴδομεν </l>
                     <l> ἐν πόλει κυρίου τῶν δυνάμεων, </l>
                     <l> ἐν πόλει τοῦ θεοῦ ἡμῶν· </l>
                     <l> ὁ θεὸς ἐθεμελίωσεν αὐτὴν εἰς τὸν αἰῶνα. </l>
                     <l> διάψαλμα. </l>
                     <ref decls="#biblical" cRef="LXX:Ps:47:9"/>
                  </quote>
                  <p>Λεχθείη ταῦτα καὶ ὡς ἐκ προσώπου τῶν ἱερῶν ἀποστόλων, οἳ πάλαι μὲν ἤκουον
                     [αὐτὸ] μόνον τῶν προφητικῶν φωνῶν ἐκ τῶν ἱερῶν ἀναγνωσμάτων, νυνὶ δὲ αὐτοῖς
                     πράγμασι τὰ ἀποτελέσματα τῶν προρρήσεων ὀφθαλμοῖς ὁρῶντες φασί· <quote>καθάπερ
                        ἠκούσαμεν, οὕτως καὶ ἴδομεν</quote>. διὸ τοῖς ταῦτα φάσκουσιν ἔλεγεν ὁ
                     σωτήρ· <quote>πολλοὶ προφῆται καὶ δίκαιοι ἐπεθύμησαν ἰδεῖν ἃ ὑμεῖς
                        βλέπετε</quote>· καὶ ὑμῶν δὲ <quote>μακάριοι οἱ ὀφθαλμοὶ, ὅτι
                        βλέπουσιν</quote>. ἁρμόζοι δ’ ἂν καὶ ἡμῖν ἡ τοιαύτη φωνὴ τὰ ὅμοια
                     τεθεαμένοις κατὰ τοὺς ἡμετέρους χρόνους, ἃ δὴ καὶ ἐπληροῦτο ἐν τῇ προλεχθείσῃ
                     πόλει, ἣν οὐκ ἄνθρωπος, ἀλλ’ αὐτὸς <quote>ὁ θεὸς ἐθεμελίωσεν εἰς τὸν
                        αἰῶνα</quote>. μάλιστα γὰρ τότε αὐτῆς φαίνεται ὁ θεμέλιος αἰώνιος ἥ τε
                     οἰκοδομὴ οὐκ ἐξ ἀνθρώπων ἱδρυμένη, ἀλλ’ ἐξ αὐτοῦ θεοῦ, ἐπειδὰν τοσούτων
                     πολεμίων πολιορκούντων ἀήττητος καὶ ἀκαθαίρετος διαμένῃ.</p>
               </div>
               <div type="textpart" subtype="fragment" n="6">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 429v-430r (Ps 47,11c-12) - ευς </witDetail>
                        <witDetail wit="#sig2"> 126r (Ps 47,12f) - ευς</witDetail>
                        <witStart/>
                     </rdg>
                     <note> PG 23, 425B 1-428D 1</note>
                  </app>
                  <quote type="lemma">
                     <l> δικαιοσύνης πλήρης ἡ δεξιά σου. </l>
                     <l> εὐφρανθήτω ὄρος Σιων, </l>
                     <l> καὶ αγγαλιάσθωσαν αἱ θυγατέρες τῆς Ιουδαίας </l>
                     <l> ἕνεκα τῶν κριμάτων σου, κύριε. </l>
                     <ref decls="#biblical" cRef="LXX:Ps:47:11c-12"/>
                  </quote>
                  <p>Ἐπειδήπερ ἡ δεξιὰ αὐτοῦ, ἡ εὐεργετικὴ καὶ πάντων τῶν ἀγαθῶν πάροχος, πεπλήρωται
                     ἰσότητος καὶ δικαιοσύνης, οὐκ ἔστι τε προσωποληψία παρ’ αὐτῷ, εἰκότως τὸ
                     εὐαγγέλιον πᾶσιν ἐκηρύττετο τοῖς ἔθνεσι. διό φησιν ὁ ἀπόστολος· <quote>οὐ γὰρ
                        ἐπαισχύνομαι τὸ εὐαγγέλιον. δύναμις γὰρ θεοῦ ἐστιν εἰς σωτηρίαν παντὶ τῷ
                        πιστεύοντι, Ἰουδαίῳ τε πρῶτον καὶ Ἕλληνι. δικαιοσύνη γὰρ θεοῦ ἐν αὐτῷ
                        ἀποκαλύπτεται</quote>. τούτοις ἀκολούθως ἐπιλέγεται ἑξῆς· <quote>εὐφρανθήτω
                        ὄρος Σιών</quote>. τοῦτο δὲ καὶ διὰ τῶν ἔμπροσθεν ἐδηλοῦτο, ἐφ’ ᾧ
                     τεθεμελίωτο ἡ ἐκκλησία. ἡ πέτρα οὖν καὶ τὸ ὄρος αὐτὸς ἦν ὁ Χριστός. χαίρει
                     τοίνυν καὶ πάσης εὐφροσύνης πληροῦται ἐπὶ τῇ μεγάλῃ ἐπ’ αὐτῷ οἰκοδομῇ καὶ τῇ
                     ἀκαταμαχήτῳ πόλει, καὶ συγχαίρει τοῖς σωζομένοις ὁ σώζων αὐτοὺς κύριος, ἀλλὰ
                     καὶ αἱ θυγατέρες τῆς Ἰουδαίας ἀγαλλιῶνται ἕνεκεν τῶν κριμάτων τοῦ θεοῦ. τίνες
                     δ’ ἂν εἶεν αὗται, ἀλλ’ αἱ ἀποστολικαὶ ψυχαὶ καὶ πᾶς ὁ τῶν μαθητῶν καὶ
                     εὐαγγελιστῶν τοῦ κυρίου καὶ σωτῆρος ἡμῶν Ἰησοῦ Χριστοῦ χορὸς ἐξ Ἰουδαίων
                     γεγενημένος; ἔχαιρόν γε μὴν καὶ πάσης ἀγαλλιάσεως καὶ θυμηδίας ἐπληροῦντο διὰ
                     τὰ δίκαια κρίματα τοῦ θεοῦ, ἐπείπερ δι’ αὐτῶν πᾶσιν ὁμοῦ τοῖς ἔθνεσι καὶ πᾶσιν
                     ἀνθρώποις ἐκηρύττετο τὸ σωτήριον εὐαγγέλιον.</p>
               </div>
               <div type="textpart" subtype="fragment" n="7">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 430r-431r (Ps 47,13-15) - anonym (cont.) </witDetail>
                        <witDetail wit="#sig2"> 126r (Ps 47,12f) - anonym</witDetail>
                        <witStart/>
                     </rdg>
                  </app>
                  <quote type="lemma">
                     <l> κυκλώσατε Σιὼν καὶ περιλάβετε αὐτὴν, </l>
                     <l> διηγήσασθε ἐν τοῖς πύργοις αὐτῆς. </l>
                     <l> θέσθε τὰς καρδίας ὑμῶν εἰς τὴν δύναμιν αὐτῆς, </l>
                     <l> καὶ καταδιέλεσθε τὰς βάρεις αὐτῆς, </l>
                     <l> ὅπως ἂν διηγήσησθε εἰς γενεὰν ἑτέραν. </l>
                     <l> ὅτι οὗτός ἐστιν ὁ θεὸς ὁ θεὸς ἡμῶν, </l>
                     <l> αὐτὸς ποιμανεῖ ἡμᾶς εἰς τοὺς αἰῶνας. </l>
                     <ref decls="#biblical" cRef="LXX:Ps:47:13-15"/>
                  </quote>
                  <p>τὰ μὲν προλεχθέντα πάντα θεολογίαν περιέχει τοῦ τὰ τοσαῦτα ἐν ἀνθρώποις
                     κατορθωκότος, τὰ δὲ προκείμενα προσφωνεῖται εἰς πρόσωπόν τινων, ὡς ἂν τὴν
                     προλεχθεῖσαν πόλιν τοῦ θεοῦ διαλάβοιεν κυκλώσαντες αὐτὴν καὶ ταῖς χερσὶ
                     περιλαβόντες, ὡς ἂν πανταχόθεν αὐτὴν περιστοιχισάμενοι φυλάττοιεν. τίσι δὲ ἄρα
                     προστάττεται ταῦτα ποιεῖν; οἶμαι, ὅτι ταῖς τὴν ἐκκλησίαν τοῦ θεοῦ καὶ τὸ ἐν
                     αὐτῇ θεοσεβὲς πολίτευμα φρουρούσαις θείαις δυνάμεσιν, ἀγγέλοις τε ἁγίοις.
                     τούτοις οὖν αὐτοῖς τὸ πνεῦμα τὸ ἅγιον προσφωνεῖ λέγον· <quote>κυκλώσατε
                        Σιὼν</quote>
                     <quote>καὶ περιλάβετε αὐτήν</quote> ἤγουν <quote>περιτειχίσατε</quote> κατὰ τὸν
                     Σύμμαχον. ἀντὶ δὲ τοῦ· <quote>διηγήσασθε ἐν τοῖς πύργοις αὐτῆς</quote> ὁ μὲν
                     Ἀκύλας <quote>ψηφίσατε</quote>, φησὶ, <quote>πύργους αὐτῆς</quote>, ὁ δὲ
                     Σύμμαχος· <quote>ἀριθμήσατε</quote>. μάλιστα γὰρ τὰ ἐξοχώτατα τῶν οἰκοδομημάτων
                     καὶ τὰ ὀχυρότατα τῆς πόλεως, ὡς ἂν κρείττονα καὶ τῶν λοιπῶν ἀναγκαιότερα,
                     παραδέδοται σὺν ἀριθμῷ τοῖς εἰρημένοις φρουροῖς φυλάττειν ἐπιμελῶς, ὡς ἂν
                     παραδῶσιν ἔμπαλιν σῶον καὶ πλήρη ὃν παρειλήφασι ἀριθμόν. </p>
                  <p>νοήσεις δὲ τὸ λεγόμενον ἀπὸ τῆς σωτηρίου φωνῆς, δι’ ἧς τοῖς αὐτοῦ μαθηταῖς καὶ
                     ἀποστόλοις, τοῖς ὡσπερεὶ πύργοις ἐξέχουσι καὶ διαφέρουσι τῆς λοιπῆς οἰκοδομῆς,
                     ἔλεγεν <quote>ὑμῶν δὲ καὶ αἱ τρίχες τῆς κεφαλῆς πᾶσαι ἠριθμημέναι
                     εἰσίν</quote>. ὁ γὰρ εἰς τοσοῦτον ὕψος αὐτοὺς ἐπάρας καὶ πύργους τῆς ἐκκλησίας
                     αὐτοῦ καταστήσας, ὡς ἂν μή τινα πάθοιεν ὑπὸ τῶν ἐχθρῶν, μείζοσιν αὐτοὺς
                     φύλαξιν, ἁγίοις ἀγγέλοις, παραδίδωσιν. ἔνθεν ἐν ταῖς Πράξεσι τῶν ἀποστόλων
                     εἰδότες, ὡς ἕκαστος τῶν μαθητῶν τοῦ σωτῆρος ἀγγέλοις τισὶ παραδέδοται, τῆς
                     παιδίσκης ἀπαγγειλάσης, ὡς ἄρα Πέτρος εἴη ὁ τὴν θύραν παίσας, οἱ λοιποὶ μαθηταὶ
                     ἔφασαν· <quote>μήποτε ἄγγελος αὐτοῦ ἐστι</quote>; διδάσκει δ’ οὖν καὶ περὶ τῶν
                     μικρῶν τῶν ἐν τῇ ἐκκλησίᾳ ὁ σωτὴρ λέγων· <quote>οἱ γὰρ ἄγγελοι αὐτῶν διὰ παντὸς
                        βλέπουσι τὸ πρόσωπον τοῦ πατρός μου τοῦ ἐν τοῖς οὐρανοῖς</quote>. εἰκότως
                     οὖν προστάττει ὁ παρὼν λόγος τούτοις αὐτοῖς λέγων· <quote>ἀριθμήσατε τοὺς
                        πύργους αὐτῆς.</quote>
                  </p>
                  <p>εἶθ’ ἑξῆς τό· <quote>τάξατε τὰς καρδίας ὑμῶν εἰς τὴν δύναμιν αὐτῆς καὶ
                        καταδιέλεσθε τὰς βάρεις αὐτῆς,</quote> κατὰ δὲ τὸν Σύμμαχον· <quote>τάξατε
                        τὰς καρδίας ὑμῶν εἰς τὸν περίβολον αὐτῆς, διαμετρήσατε τὰ βασίλεια
                        αὐτῆς</quote>. πάντα ταῦτα προστάττονται ποιεῖν οἱ φρουροὶ τῆς ἐκκλησίας.
                     παρεμβαλεῖ γὰρ <quote>ἄγγελος κυρίου κύκλῳ τῶν φοβουμένων αὐτὸν καὶ ῥύσεται
                        αὐτούς</quote>. ποίας δὲ βάρεις φησὶν ἢ περὶ ὧν καὶ ἀνωτέρω ἐλέγετο·
                        <quote>ὁ θεὸς ἐν ταῖς βάρεσιν αὐτῆς γινώσκεται, ὅταν ἀντιλαμβάνηται
                        αὐτῆς</quote>; ἐλέγομεν δὲ πόλιν μὲν νοεῖσθαι πᾶν τὸ θεοσεβὲς πολίτευμα τὸ
                     καθ’ ὅλης τῆς οἰκουμένης, βάρεις δὲ αὐτῆς τὰς κατὰ μέρος καὶ κατὰ τόπον
                     ἐκκλησίας. αὐτὰς οὖν ταύτας τὰς κατὰ μέρος ὁ παρὼν προστάττει λόγος
                     καταδιελέσθαι. βούλεται γὰρ ἕκαστον τῶν ἀγγέλων ἀφωρισμένως ἐκκλησιῶν τινων
                     φρουρὸν ἐπιστῆσαι. εἶτ’ ἐπιλέγει τούτοις· <quote>ὅπως ἂν διηγήσησθε εἰς γενεὰν
                        ἑτέραν</quote>. ἀγγέλων γὰρ ἦν τὸ εἰς γενεὰς διαφόρους δύνασθαι τὰς ἀρετὰς
                     τοῦ θεοῦ διηγήσασθαι. <quote>καὶ ὅτι οὗτός ἐστιν ὁ θεὸς ὁ θεὸς ἡμῶν εἰς τὸν
                        αἰῶνα καὶ εἰς τὸν αἰῶνα τοῦ αἰῶνος</quote>· <quote> αὐτὸς ποιμανεῖ ἡμᾶς εἰς
                        τοὺς αἰῶνας</quote>. ὑμεῖς μὲν γὰρ φρουροὶ ἂν εἴητε καὶ ὥσπερ ποίμνης
                     φύλακες, ὁ δὲ τῶν θρεμμάτων ποιμὴν ἄλλος ἂν εἴη. τίς δὲ οὗτος ἢ ὁ εἰπών·
                        <quote>ἐγώ εἰμι ὁ ποιμὴν ὁ καλός, </quote> ὑφ’ ὃν ποιμαινόμενοι εἴποιμεν ἂν
                     ἐγκαίρως· <quote>κύριος ποιμαίνει με καὶ οὐδέν με ὑστερήσει</quote>; </p>
               </div>
            </div>
            <div type="textpart" subtype="commentary" n="Ps_48">
               <div type="textpart" subtype="fragment" n="1">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 433v-434r (Ps 48,1) - ευς </witDetail>
                        <witDetail wit="#sig2"> 127r (Ps 48,1-2) - ευς</witDetail>
                        <witStart/>
                     </rdg>
                     <note> PG 23, 428D-429A 7</note>
                  </app>
                  <quote type="lemma">
                     <l> Εἰς τὸ τέλος· τοῖς υἱοῖς Κορε ψαλμός. </l>
                     <ref decls="#biblical" cRef="LXX:Ps:48:1"/>
                  </quote>
                  <p>Ἔδει δὲ τοὺς υἱοὺς Κορὲ τὰ πρῶτα κατὰ καιρὸν ἐκθεμένους καὶ τὰ δεύτερα
                     εὐαγγελισαμένους, ἐπὶ τούτοις τε τὴν τῶν ἐθνῶν κλῆσιν κηρύξαντας τά τε περὶ τῆς
                     ἐκκλησίας τοῦ θεοῦ παραδόντας, μετὰ πάντα διαμαρτύρασθαι τὰ περὶ τῆς συντελείας
                     τοῦ παρόντος βίου καὶ τοῦ θείου δικαιωτηρίου· <quote>ἐν ᾧ πᾶν τὸ ποίημα ἄξει ὁ
                        θεὸς εἰς κρίσιν</quote>, <quote>καὶ πάντες παραστησόμεθα τῷ βήματι τοῦ Θεοῦ,
                        ἵνα κομίσηται ἕκαστος τὰ διὰ τοῦ σώματος, πρὸς ἃ ἔπραξεν, εἴτ’ ἀγαθὸν εἴτε
                        φαῦλον</quote>. ἀναγκαίως τοίνυν πάντα καλεῖ τὰ ἔθνη ἐπὶ τὴν τῶν
                     λεχθησομένων ἀκρόασιν. ὡς γὰρ ἐπὶ τὴν σωτηρίαν πᾶν γένος ἀνθρώπων παρεκάλει,
                     τὸν αὐτὸν τρόπον καὶ ἐπὶ τὴν διδασκαλίαν τῆς θείας κρίσεως ὁμοῦ πάντας
                     ἀνακαλεῖται φάσκων· </p>
               </div>
               <div type="textpart" subtype="fragment" n="2">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 435r (Ps 48,2-3) - ευς </witDetail>
                        <witDetail wit="#sig2"> 127r (Ps 48,1-2) - anonym</witDetail>
                        <witStart/>
                     </rdg>
                     <note> PG 23, 429A 11-C 2</note>
                  </app>
                  <quote type="lemma">
                     <l> Ἀκούσατε ταῦτα, πάντα τὰ ἔθνη, </l>
                     <l> ἐνωτίσασθε, πάντες οἱ κατοικοῦντες τὴν οἰκουμένην, </l>
                     <l> οἵ τε γηγενεῖς καὶ οἱ υἱοὶ τῶν ἀνθρώπων, </l>
                     <l> ἐπὶ τὸ αὐτὸ πλούσιος καὶ πένης. </l>
                     <ref decls="#biblical" cRef="LXX:Ps:48:2-3"/>
                  </quote>
                  <p> Νοήσεις καὶ οὕτως. Ἐπειδὴ τῶν ἐθνῶν τὰ μὲν ἀγριώτερα τυγχάνει ἐν ἐρήμοις
                     σκηνοποιούμενα, τὰ δὲ τὸν πολιτικὸν μετέρχεται βίον καὶ τὰς γεωργουμένας χώρας
                     οἰκεῖ, ἀναγκαίως διαστολῇ κέχρηται καὶ μετὰ τὴν κοινὴν κλῆσιν τῶν ἐθνῶν ἴδιον
                     εἰσάγει τάγμα τὸ τῶν οἰκούντων τὴν οἰκουμένην. διό φησιν· <quote>ἐνωτίσασθε,
                        πάντες οἱ κατοικοῦντες τὴν οἰκουμένην,</quote> ἢ κατὰ τὸν Ἀκύλαν καὶ τὸν
                     Σύμμαχον <quote>οἱ κατοικοῦντες τὴν κατάδυσιν</quote>. οὕτω δὲ καλεῖ τὰς πόλεις
                     καὶ τὰς κώμας καὶ τοὺς οἴκους, ἐν οἷς καταδύνουσιν οἱ ἐν αὐτοῖς κατοικοῦντες.
                     εἶτα πάλιν διαιρεῖ τοὺς οἰκήτορας τῆς γῆς φάσκων· <quote>οἵ τε γηγενεῖς καὶ οἱ
                        υἱοὶ τῶν ἀνθρώπων,</quote> ἐπεὶ μὴ μόνον ἐλευθέρους, ἀλλὰ καὶ τὸ οἰκετικὸν
                     γένος προσίεται ἐπὶ τὴν ἀκρόασιν, ἢ τοὺς ἀγροικώτερον μετερχομένους βίον καὶ
                     τοὺς ἄλλως εὖ γεγονότας καὶ τροφῆς ἠξιωμένους ἐλευθερίου – ἢ γηγενεῖς μὲν τοὺς
                     τὴν ἔρημον οἰκεῖν ᾑρημένους, υἱοὺς δὲ ἀνθρώπων τοὺς ἡμερωτέρους. ὁ δὲ Σύμμαχος
                     τοῦτον ἡρμήνευσε τὸν τρόπον· <quote>ἥ τε ἀνθρωπότης καὶ προσέτι</quote> καὶ
                        <quote>υἱοὶ ἑκάστου ἀνδρός,</quote> ἵν’ ᾖ διὰ μὲν τοῦ προτέρου καθολικῶς πᾶν
                     γένος ἀνθρώπων δηλούμενον, διὰ δὲ τοῦ δευτέρου ὁ κατὰ μέρος ἕκαστος. </p>
               </div>
               <div type="textpart" subtype="fragment" n="3">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 436 (Ps 48,4-5) - ωργ - θεο - ευς </witDetail>
                        <witDetail wit="#sig2"> 127v (Ps 48,3-5) - ωργ - θεο - ευς</witDetail>
                        <witStart/>
                     </rdg>
                     <note> PG 23, 429C 6-D 8</note>
                  </app>
                  <quote type="lemma">
                     <l> τὸ στόμα μου λαλήσει σοφίαν </l>
                     <l> καὶ ἡ μελέτη τῆς καρδίας μου σύνεσιν· </l>
                     <l> κλινῶ εἰς παραβολὴν τὸ οὖς μου, </l>
                     <l> ἀνοίξω ἐν ψαλτηρίῳ τὸ πρόβλημά μου. </l>
                     <l>ταῦτα δὲ καὶ ἀπὸ τῶν ἁγίων ἀποστόλων δύναται λέγεσθαι. [παραβολὰς δὲ καλεῖ
                        τοὺς αἰνιγματώδεις λόγους. καὶ γὰρ ὁ κύριος παραβολικῶς τοῖς ὄχλοις
                        διαλεγόμενος τοῖς ἀποστόλοις κατ’ οἶκον τούτων τὰς ἑρμηνείας προέφερεν.] διὸ
                        ἐξ αὐτῶν προσώπου καὶ οἱ ἔμπροσθεν ἀνεφωνοῦντο ψαλμοί. ὁ τοίνυν χορὸς ὁ
                        ἀποστολικός τὴν σοφίαν τοῦ θεοῦ (δηλαδὴ τὸν Χριστόν· Χριστὸς γὰρ θεοῦ
                        δύναμις καὶ θεοῦ σοφία) διὰ στόματος φέρων ἔλεγεν τὸ στόμα μου λαλήσει
                        σοφίαν, ἐπειδὴ τὸν Χριστὸν θεολογοῦντες εἰς πᾶν γένος ἀνθρώπων ἐκήρυττον τῷ
                        ἑαυτῶν στόματι, τὰ δὲ τῆς διανοίας αὐτῶν οὐδὲν ἕτερον ἢ συνέσεις ἐμελέτα.
                        οὕτω δὲ αὐτῶν ἠκονῆτο πρὸς σύνεσιν ὁ νοῦς, ὡς τὰς παραβολὰς τοῦ σωτῆρος ἡμῶν
                        τὰς ἐν τοῖς εὐαγγελίοις φερομένας συνεῖναι πάσας καὶ πρὸ τῆς αὐτοῦ
                        ἑρμηνείας. αὐτίκα γοῦν μετὰ τὴν ἔκθεσιν τῶν παραβολῶν ὁ μὲν σωτὴρ ἠρῶτα
                        αὐτοὺς λέγων· συνήκατε ταῦτα πάντα, οἱ δὲ λέγουσιν αὐτῷ, ναί. ἡ καρδία
                        τοίνυν αὐτῶν ἐμελέτα συνέσεις. εἰτ’ ἐπὶ τούτοις ἀνοίξω ἐν ψαλτηρίῳ τὸ
                        πρόβλημά μου· ἐγὼ μὲν γάρ φησιν ἀκονήσας τὸ διανοητικόν μου εἰς σύνεσιν τῶν
                        σωτηρίων παραβολῶν δεδύνημαι ἐπακολουθῆσαι τῇ ἐμφερομένῃ ἐν αὐταῖς διανοίᾳ,
                        τοῖς δὲ μὴ τοῦτο πράττειν δυναμένοις διὰ νηπιότητα ἀνοίξω τὰ κεκλιμένα καὶ
                        διασαφήσω τὰ προβλήματα καὶ τὰς παραβολάς. καὶ ταῦτα πράξω διὰ τοῦ ἐμοῦ
                        ψαλτηρίου τοῦ σωματικοῦ δηλαδὴ ὀργάνου, ὅπερ ὄργανον τῆς ἐνοικούσης ἐμαυτῷ
                        ψυχῆς τυγχάνον ἀντὶ ψαλτηρίου αὐτῇ παραδέδοται πρὸς τὸ ἀνακρούεσθαι ἐν αὐτῷ
                        τῷ θεῷ τοὺς ὕμνους καὶ ἀναπέμπειν ἕκαστον αἰσθητήριον καὶ μέλος καὶ μέρος
                        τοῦ σώματος ἐπιστημόνως κινοῦσαν.</l>
                     <ref decls="#biblical" cRef="LXX:Ps:48:4-5"/>
                  </quote>
               </div>
               <div type="textpart" subtype="fragment" n="4">
                  <quote>
                     <app type="witnesses">
                        <rdg wit="#sig1 #sig2">
                           <witDetail wit="#sig1"> 437r (Ps 48,6) - ευς - θεο </witDetail>
                           <witDetail wit="#sig2"> 128r (Ps 48,6) - ευς - θεο</witDetail>
                           <witStart/>
                        </rdg>
                        <note> Anal. s. III, p. 444, ll. 22-27</note>
                     </app>
                  </quote>
                  <quote type="lemma">
                     <l> ἵνα τί φοβοῦμαι ἐν ἡμέρᾳ πονηρᾷ; </l>
                     <l> ἡ ἀνομία τῆς πτέρνης μου κυκλώσει με. </l>
                     <ref decls="#biblical" cRef="LXX:Ps:48:6"/>
                  </quote>
                  <p> Τὰ πρῶτα ὡς ἐν προοιμίῳ διαλάλησας ἐντεῦθεν ἄρχεται τοῦ διδασκαλικοῦ λόγου καὶ
                     δὴ πεῦσιν τίθησι καὶ τὴν πρὸς ταύτην ἀπόκρισιν συνάπτει· [ δέδια, φησίν, καὶ
                     τρέμω τὴν ἡμέραν τῆς ἀντιδόσεως, ἐν ᾗ ὁ δίκαιος κριτὴς ἀποδώσει ἑκάστῳ κατὰ τὰ
                     ἔργα αὐτοῦ.] τοῦτο δὲ γνόντες καὶ αὐτοὶ τὸν τοιοῦτον πρὸ ὀφθαλμῶν ἀναλάβετε
                     φόβον. Εἰ γὰρ ἐγὼ ὁ δεδυνημένος εἰπεῖν τὸ στόμα μου λαλήσει σοφίαν καὶ ἡ μελετὴ
                     τῆς καρδίας μου συνέσεις, κλινῶ εἰς παραβολὴν τὸ οὖς μου, μετὰ τοσαῦτα ἔμφοβός
                     εἰμι καὶ ἔτρομος, διατί οὐχὶ καὶ ὑμεῖς; εἰ δέ τις πυνθάνοιτο, ἵνα τὶ φοβοῦμαι,
                     ἀκουέτω μετὰ παρρησίας· ἔστι τις ἡμέρα πονηρὰ περὶ ἧς μυρία ἐν ταῖς προφητικαῖς
                     ἀναφωνεῖται γραφαῖς. [ πονηρὰν δὲ τὴν τῆς κρίσεως ἡμέραν προσηγόρευσε κατὰ τὸ
                     παρ᾿ ἡμῖν πολιτευόμενον ἔθος. εἴωθασι γὰρ πολλοὶ κακὴν ὀνομάζειν ἡμέραν, ἐν ᾗ
                     λυπηροῖς τισιν αὐτοὺς συμβαίνει περιπεσεῖν.] εἰκότως τοίνυν οὕτως
                     προσαγορεύεται ὡς ἂν τῆς ἑκάστου πονηρίας οὖσα ἐλεγκτικὴ καὶ ὡς τὰς κολάσεις
                     τοῖς ἀσεβέσι διὰ τῆς περιμενούσης αὐτοῖς ὀργῆς ἐπάγουσα. Διὰ τοῦτο κἀγὼ φρίττω
                     ὁ ταῦτα φθεγγόμενος. ἡ γὰρ ἀνομία τῆς πτέρνης μου κατ᾿ αὐτὴν ἐκείνην τὴν
                     πονηρὰν κυκλώσει με. Ἀνομία δὲ πτέρνης λέλεκται ἡ τῆς ὁδοῦ, καθ’ ἣν τὸν παρόντα
                     βίον διανύομεν, παρεκτροπὴ ἤγουν ἀπάτη. </p>
               </div>
               <div type="textpart" subtype="fragment" n="Testimonium_Nicetae">
                  <app type="witnesses">
                     <rdg wit="#sig3">
                        <witDetail wit="#sig3"> 360v (Ps 48,6) - βα</witDetail>
                        <witStart/>
                     </rdg>
                  </app>
                  <p> Τὰ πρῶτα ὡς ἐν προοιμίῳ διαλάλησας ἐντεῦθεν ἄρχεται τῆς διδασκαλίας κατ᾿
                     ἐρώτησιν καὶ ἀπόκρισιν. Εἰ γὰρ τις ἐρωτᾷ, φησίν, ἵνα τὶ φοβοῦμαι, τὴν αἰτίαν
                     θέλων γνῶναι παρ` ἐμοῦ τῆς συνεχούσης με ἀγωνίας, ἀκουέτω μετὰ παρρησίας, ὡς
                     ἔστι τις ἡμέρα πονηρὰ ἡ τῆς κρίσεως ἢ τῆς ἀντιδόσεως, ἐν ᾗ φησιν ὁ προφήτης ὅτι
                     κυκλώσει ἕκαστον τὰ διαβούλια αὐτοῦ, ἐν ᾗ κυκλώσει κἀμὲ ἡ παρεκτροπὴ τῆς θείας
                     ὁδοῦ, ἣν πεποίημαι κατὰ τὸν βίον περισπασμοῖς καὶ ἀπάτῃ τὸν θεῖον παραβὰς
                     νόμον. </p>
               </div>
               <div type="textpart" subtype="fragment" n="5">
                  <app type="witnesses">
                     <rdg wit="#sig1">
                        <witDetail wit="#sig1"> 438r (Ps 48,6) - ευς</witDetail>
                        <witStart/>
                     </rdg>
                  </app>
                  <p>Τῆς οὖν πτέρνης μου ἡ ἀνομία καὶ τῶν ἐμῶν ποδῶν ἡ παρεκτροπὴ εἰς πρόσωπόν μου,
                     φησὶ, στήσεται ἐν τῇ προλεχθείσῃ ἡμέρᾳ, καὶ κυκλώσει με πανταχόθεν, καθ’ ἃ
                     εἶρηται, τὰ διαβούλιά μου. </p>
               </div>
               <div type="textpart" subtype="fragment" n="6">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 440r (Ps 48,7-10) - ευς - θεο - κυ </witDetail>
                        <witDetail wit="#sig2"> 128v (Ps 48,7-8a) - ευς - θεο - κυ</witDetail>
                        <witStart/>
                     </rdg>
                  </app>
                  <p/>
                  <quote type="lemma">
                     <l> οἱ πεποιθότες ἐπὶ τῇ δυνάμει αὐτῶν </l>
                     <l> καὶ ἐπὶ τῷ πλήθει τοῦ πλούτου αὐτῶν καυχώμενοι, </l>
                     <l> ἀδελφὸς οὐ λυτροῦται· λυτρώσεται ἄνθρωπος; </l>
                     <l> οὐ δώσει τῷ θεῷ ἐξίλασμα αὐτοῦ </l>
                     <l> καὶ τὴν τιμὴν τῆς λυτρώσεως τῆς ψυχῆς αὐτοῦ. </l>
                     <l> καὶ ἐκόπασεν εἰς τὸν αἰῶνα καὶ ζήσεται εἰς τέλος, </l>
                     <l> ὅτι οὐκ ὄψεται καταφθοράν, ὅταν ἴδῃ σοφοὺς ἀποθνῄσκοντας. </l>
                     <ref decls="#biblical" cRef="LXX:"/>
                  </quote>
                  <p> Νοήσεις δὲ καὶ οὕτως· ἐγὼ μὲν ὁ θεσπίζειν ἁγίῳ πνεύματι τὰ θεῖα λόγια
                     κατηξιώμενος περίφοβός εἰμι τὴν κρίσιν τοῦ θεοῦ πεφρικώς. ὑμεῖς δὲ ἀκούσατε οἱ
                     ἄφοβοι, οἱ διὰ τὴν παροῦσαν τρυφὴν καθηδυπαθοῦντες τοῦ βίου, οἱ μὴ ἐπὶ τῷ θεῷ,
                     ἀλλ᾿ ἐπὶ τῇ δυνάμει ἑαυτῶν πεποιθότες καὶ ἐπὶ τῷ πλήθει τοῦ πλούτου ὑμῶν
                     καυχώμενοι, γινώσκετε, ὅτι ταῦτα ὑμῖν οὐ παραστήσεται ἐν τῇ προλεχθείσῃ ἡμέρᾳ.
                     οὔτε δὲ ἀδελφὸς ἀδελφὸν λυτρώσεται, οὔτε φίλος φίλον. <quote>ἕκαστος</quote>
                     γὰρ <quote>τὸν ἴδιον μισθὸν λήψεται</quote>, καὶ <quote>ἑκάστου τὸ ἔργον,
                        ὁποῖον ἐστι, τὸ πῦρ δοκιμάσει</quote>. τίς οὖν ἄλλος ἀνθρώπων λυτρώσεται τὸν
                     τοιοῦτον; διὸ λέλεκται· <quote>ἀδελφὸς οὐ λυτροῦται</quote>. λ<quote>υτρώσεται
                        ἄνθρωπος;</quote> ἀλλ᾿ οὐδὲ <quote>δώσει</quote> τις <quote>τῷ θεῷ
                        ἐξίλασμα</quote> ὑπὲρ ἑαυτοῦ κατ᾿ ἐκείνην τὴν ἡμέραν, οὐδ᾿ ὥσπερ ἐξωνούμενος
                     ἑαυτὸν τιμὴν ἀντὶ τῆς ἑαυτοῦ ψυχῆς καταθήσεται, ὥστε μάταιος ὁ πλοῦτος τῷ
                     κεκτημένῳ, καὶ ματαία ἡ θνητὴ δύναμις τῶν ἐπ᾿ αὐτῇ πεποιθότων. εἰ μὲν γὰρ κατὰ
                     τὸν παρόντα βίον καὶ τὴν ἐνεστῶσαν ζωὴν χρήσαιτό τις πλούτῳ καλῶς ἐπιστημόνως
                     χρώμενος αὐτοῦ τῇ κτήσει κατὰ τὴν σωτήριον παραγγελίαν, ἥ φησιν· <quote>τίς ἄρα
                        ὁ πιστὸς καὶ φρόνιμος οἰκόνομος, ὃς ἐν καιρῷ δώσει τὸ σιτομέτριον τοῖς
                        συνδούλοις;,</quote> ἐλπίδας ἕξει ἀγαθάς. ἐντεῦθεν ἤδη σπείρας ἑαυτῷ
                        <quote>εἰς δικαιοσύνην</quote> τρυγήσει δὲ τότε<quote> καρποὺς ζωῆς</quote>.
                        <quote>λύτρον γὰρ ἀνδρὸς</quote>, ᾗ φησὶν ὁ σοφὸς, <quote>ὁ ἴδιος
                        πλοῦτος</quote>. εἰ δὲ μηδὲν τούτων πράξειεν ναυάγιον πεπονθὼς σὺν αὐτῷ τῷ
                     φόρτῳ τοῦ πλούτου, τὴν ἑαυτοῦ ψυχὴν ζημιωθήσεται οὐκέτι χρῆσθαι δυνάμενος τῷ
                     πλούτῳ μετὰ τὴν ἔνθενδε ἀπαλλαγήν. διὸ ἐν τῇ προλεχθείσῃ ἡμέρᾳ οὔτε αὐτὸς ὑπὲρ
                     ἑαυτοῦ ἐξίλασμα δώσει οὐδὲ τιμὴν λυτρώσεως καὶ ἐλευθερίας τῆς ἑαυτοῦ ψυχῆς,
                     οὔτε ὑπ᾿ ἀδελφοῦ καὶ συγγένεως ὠφεληθήσεται. οἱ δὲ μητ᾿ ἐπὶ πλούτῳ πεποιθότες
                     μητ᾿ ἐπὶ δυνάμει ἀλαζονευόμενοι ἔγκοπον δὲ καὶ ἐπίπονον τὸν παρόντα κτησάμενοι
                     βίον τῆς ὑπὸ τοῦ λόγου ἐπηγγελμένης ζωῆς καταξιωθήσονται. </p>
                  <p>ἀντὶ τοῦ <quote>καὶ ἐκοπίασεν εἰς τὸν αἰῶνα</quote> ὁ Σύμμαχος· <quote>ἀλλὰ
                        παυσάμενος</quote>, φησί, <quote>τῷ αἰῶνι τούτῳ ζῶν εἰς αἰῶνα
                        διατελέσει</quote>, κατὰ δὲ τὸν Ἀκύλαν· <quote>καὶ ἐπαύσατο εἰς αἰῶνα καὶ
                        ζήσεται εἰς νῖκος</quote>. Ἡ δὲ πεμπτὴ ἔκδοσις· <quote>καὶ ἐκοπίασε</quote>,
                     φησίν, <quote>εἰς τὸν αἰῶνα καὶ ζήσεται εἰς νῖκος</quote>. Ὁ γὰρ ἐν τῷ παρόντι
                     αἰῶνι κοπίασας ὑπὲρ εὐσεβείας καὶ δικαιοσύνης τῆς πολλῆς τύρβης καὶ ταραχῆς
                     παυσάμενος ἤρεμον καὶ ἡσύχιον βίον διάξει τευξόμενος ἐπὶ τέλει τῆς αἰωνίου
                     ζωῆς. ὁ τοιοῦτος <quote>οὐκ ὄψεται καταφθοράν, ὅταν ἴδῃ σοφοὺς
                        ἀποθνήσκοντας</quote>, ἢ κατὰ τὸν Σύμμαχον· <quote>οὐκ ὄψεται τὴν διαφθοράν,
                        ὅταν βλέπῃ σοφοὺς ἀποθνήσκοντας</quote>. Εἰς τοσοῦτον γὰρ μακρὰν ἔσται τῶν
                     ἀσεβῶν, ὡς μηδὲ πλησιάζειν αὐτῶν τῇ ἀπωλείᾳ, πόρρωθεν δὲ καὶ ἄνωθέν ποθεν ὡς
                     ἀφ᾿ ὑψηλοῦ σκοποῦ τὴν διαφθορὰν τῶν σοφῶν πεύσεται. Ποίων δὲ σοφῶν; ἢ ὧν
                        <quote>ὁ θεὸς ἐμώρανεν τὴν σοφίαν</quote>. </p>
               </div>
               <div type="textpart" subtype="fragment" n="7">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 443v-444r (Ps 48,11b-12) - ευς </witDetail>
                        <witDetail wit="#sig2"> 129v (Ps 48,12) - ευς</witDetail>
                        <witStart/>
                     </rdg>
                     <note> Anal. s. III, p. 446-448, l. 15</note>
                  </app>
                  <quote type="lemma">
                     <l> καὶ καταλείψουσι ἀλλοτρίοις τὸν πλοῦτον αὐτῶν, </l>
                     <l> καὶ οἱ τάφοι αὐτῶν οἰκίαι αὐτῶν, </l>
                     <l> σκηνώματα αὐτῶν εἰς γενεὰν καὶ γενεάν. </l>
                     <l> ἐπεκαλέσαντο τὰ ὀνόματα αὐτῶν ἐπὶ τῶν γαιῶν. </l>
                     <ref decls="#biblical" cRef="LXX:Ps:48:11b-12"/>
                  </quote>
                  <p> Νοήσεις δὲ καὶ οὕτως· οὐδὲν πλέον ἕξουσιν οἱ σοφοὶ τοῦ αἰῶνος τούτου τῶν
                     ἀφρόνων καὶ ἀνοήτων, ἐπεὶ σοφίαν ἐπαγγελλόμενοι πλήρεις ἐτυγχανον ἀφροσύνης καὶ
                     τῶν ἀνοήτων οὐδὲν διέφερον ὁμοίως εἰδωλολατροῦντες καὶ ἀδιαφοροῦντες περὶ τὰς
                     αἰσχρουργίας. ὁμοίως δὲ ἄθεα καὶ δύσφημα καὶ ἀσεβῆ φρονοῦντες καταλείψουσίν τε
                     ἀλλοτρίοις τὸν πλοῦτον αὐτῶν, καὶ τὸν αἰσθητὸν καὶ ὃν διὰ μαθημάτων συνήγαγον
                     ἐν συγγράμμασιν. οὐδὲν γὰρ ἐξ αὐτῶν εὑρήσουσι κέρδος κατὰ τὴν ἡμέραν τῆς
                     κρίσεως, ἓν δὲ μόνον αὐτοῖς ὑπάρξει. τί τοῦτο; γενήσονται αὐτῶν <quote>οἱ τάφοι
                        οἰκίαι</quote>, ἐπεὶ μὴ ἐθησαύρισαν ἐν οὐρανῷ μηδ‘ ἐφόδια ἑαυτοῖς ζωῆς
                     αἰωνίου ἐπορίσαντο. ὅσα γὰρ ἐάν τις κατὰ τὸν παρόντα βίον κτήσοιτο ἐν ὑπάρξει
                     βίου καὶ πολλῷ πλούτῳ ἢ ἐν λόγοις καὶ συγγράμμασιν, ταῦτα πάντα παρὰ τὸν καιρὸν
                     τοῦ θανάτου ἀλλότρια αὐτοῦ ἔσται. κενὴ γὰρ καὶ γυμνὴ τῶν ἀσεβῶν ἡ ψυχὴ
                     ἀπαχθήσεται, οὐδὲν πλέον ἢ τὸν ἑαυτῆς τάφον ἐπαγομένη, δηλαδὴ τὸ σῶμα καὶ τὴν
                     φθορὰν, ἐν ᾗ ὥσπερ ἐν τάφῳ κατώρυκτο. καὶ ἄλλως δὲ πλέον οὐδὲν ἕξει πᾶς
                     ἄνθρωπος ἐκ τῆς πολλῆς αὐτοῦ περιουσίας, ἢ τὸν τοῦ τάφου τόπον, ἐν ᾧ τελευτήσας
                     κείσεται νεκρὸς ἐφθαρμένος. τὰ δὲ <quote>σκηνώματα αὐτῶν</quote>, ἐν οἷς ἔτι
                     ζῶντες κατεσκήνουν, εἰς ἑτέρους ἥξει ἀλλοτρίους, καὶ διαδοθήσεται <quote>εἰς
                        γενεὰν καὶ γενεάν</quote>.</p>
               </div>
               <div type="textpart" subtype="fragment" n="8">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 444r-444v (Ps 48,13-14) - anonym (cont.) </witDetail>
                        <witDetail wit="#sig2"> 130r (Ps 48,13-14) - anonym</witDetail>
                        <witStart/>
                     </rdg>
                  </app>
                  <quote type="lemma">
                     <l> καἱ ἄνθρωπος ἐν τιμῇ ὢν οὐ συνῆκεν, </l>
                     <l> παρασυνεβλήθη τοῖς κτήνεσιν τοῖς ἀνοήτοις καὶ ὡμοιώθη αὐτοῖς. </l>
                     <l> αὕτη ἡ ὁδὸς αὐτῶν σκάνδαλον αὐτοῖς, </l>
                     <l> καὶ μετὰ ταῦτα ἐν τῷ στόματι αὐτῶν εὐδοκήσουσιν. διάψαλμα </l>
                     <ref decls="#biblical" cRef="LXX:Ps:48:13-14"/>
                  </quote>
                  <p>Εὐκαιρότατα ἐπήγαγε ταῦτα τοῖς προλεχθεῖσιν. εἰ γὰρ ἔτυχεν συνεὶς τὴν ἑαυτοῦ
                     τιμὴν, ἔμεινεν ἂν ἐν παραδείσῳ θεοῦ, καὶ οὐκ ἂν οἶκον ἐκτήσατο τὸν ἑαυτοῦ τάφον
                     οὔτ` ἂν ἤκουσε· <quote>γῆ εἶ καὶ εἰς γῆν ἀπελεύσῃ</quote>. καὶ εἰ συνεὶς ἔτυχε
                     τὴν ἑαυτοῦ τιμὴν, ὡς <quote>κατ` εἰκόνα θεοῦ καὶ καθ` ὁμοίωσιν </quote>
                     πεποίητο, οὐκ ἂν παρασυνεβλήθη τοῖς κτήνεσιν τοῖς ἀνοήτοις. καὶ εἰ συνῆκεν τὴν
                     αὐτοῦ τιμὴν, ὡς <quote>εὐλογίας</quote> ἠξιώθη <quote>πνευματικῆς</quote>
                     <quote>ἐν τοῖς ἐπουρανίους ἐν Χριστῷ, καθὼς ἐξελέξατο ἡμᾶς ἐν αὐτῷ πρὸ
                        καταβολῆς κόσμου εἶναι ἡμᾶς ἁγίους καὶ ἀμώμους κατενώπιον αὐτοῦ, ἐν ἀγάπῃ
                        προορίσας ἡμᾶς εἰς υἱοθεσίαν ἐν αὐτῷ</quote>, οὐκ ἂν ἐπεκαλέσατο <quote>ἐπὶ
                        τῶν γαιῶν </quote> τὸ ὄνομα αὐτοῦ. πῶς δὲ παρασυνεβλήθη τοῖς κτήνεσι καὶ πῶς
                     ὡμοίωθη αὐτοῖς, ἑξῆς διασαφεῖ λέγων· <quote>αὕτη ἡ ὁδὸς αὐτῶν σκάνδαλον
                        αὐτοῖς</quote>. ὁδὸν εἴωθεν ὁ λόγος καλεῖν τὸν ἑκάστου βίον καὶ τὸν τῆς
                     ἑκάστου ζωῆς χρόνον, καθ` ἣν ὁδεύει, ἤτοι τὴν στενὴν καὶ <quote>τεθλιμμένην τὴν
                        ἀπάγουσαν εἰς τὴν ζωὴν</quote>, ἢ τὴν <quote>πλατεῖαν καὶ εὐρύχωρον τὴν
                        ἀπάγουσαν εἰς τὴν ἀπώλειαν</quote>. ἀλλὰ γὰρ τούτοις τοῖς μὴ τὴν ἑαυτῶν
                     τιμὴν συνεῖσιν, παρασυμβληθεῖσιν δὲ τοῖς κτήνεσιν, αὐτὸς ὁ βίος καὶ ὁ τῆς ζωῆς
                     χρόνος σκάνδαλον γέγονεν καὶ ἐμπόδιον τῆς σωτηρίας, ἐπείπερ αὐτοὶ ἑαυτοῖς
                     κατεσκεύασαν τὴν ἑαυτῶν ὁδὸν τραχεῖαν καὶ κωλυτικὴν τῆς σωτηρίας. καὶ νῦν μὲν
                     ὅτε φέρονται ἐν αὐτῇ, οὐκ αἴσθονται τῶν σκανδάλων ἐν οἷς προσκόπτουσιν.
                        <quote>μετὰ</quote> δὲ <quote>ταῦτα ἐν τῷ στόματι αὐτῶν
                     εὐδοκήσουσιν</quote>, τουτέστιν ὁμολογήσουσιν μετανοήσαντες ἐφ` οἷς τοιαύτην
                        ὥδευσαν<quote> ἵπποι θηλυμανεῖς </quote> γεγονότες καὶ τῶν ἀλόγων ζώων
                     μιμησάμενοι τὰς ὁρμὰς, ὅτε καιρὸν οὐκέθ’ ἕξουσιν μετανοίας. κατὰ δὲ τὸν
                     Σύμμαχον <quote>αὕτη</quote>, φησὶν, <quote>ἡ ὁδὸς αὐτῶν ἀνοίας αὐτοῖς</quote>.
                        <quote>οἱ δὲ μετ` αὐτοὺς λόγον αὐτῶν εὐδοκήσουσιν</quote>. οὐ γὰρ ἀπήρκει
                     τοῖς πρώτοις ὁδὸν ἀνοίας βαστάσαι, ἀλλ` ἤδη καὶ τοῖς μετ` αὐτοὺς ὑπόδειγμα
                     πονηρὸν γενόμενοι ὅμοιον ἑαυτοῖς ζῆλον καταλελοίπασιν, ὡς κἀκείνους τοὺς μετ`
                     αὐτοὺς γενομένους εὐδοκῆσαι τῷ βίῳ τῶν πρὸ αὐτῶν καὶ ἐπακολουθῆσαι αὐτοῖς.</p>
               </div>
               <div type="textpart" subtype="fragment" n="9">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 445r-445v (Ps 48,15-16) - ευς </witDetail>
                        <witDetail wit="#sig2"> 130v (Ps 48,15) - ευς</witDetail>
                        <witStart/>
                     </rdg>
                     <note> PG 23, 432D 1-433B 4</note>
                  </app>
                  <quote type="lemma">
                     <l> ὡς πρόβατα ἐν ᾅδῃ ἔθεντο, θάνατος ποιμανεῖ αὐτούς· </l>
                     <l> καὶ κατακυριεύουσιν αὐτῶν οἱ εὐθεῖς εἰς τὸ πρωί, </l>
                     <l> καὶ ἡ βοήθεια αὐτῶν παλαιωθήσεται ἐν τῷ ᾅδῃ ἐκ τῆς δόξης αὐτῶν. </l>
                     <l> πλὴν ὁ θεὸς λυτρώσεται τὴν ψυχὴν μου </l>
                     <l> ἐκ χειρὸς ᾅδου, ὅταν λαμβάνῃ με. </l>
                     <l> διάψαλμα. </l>
                     <ref decls="#biblical" cRef="LXX:Ps:48:15-16"/>
                  </quote>
                  <p> Τὰ μὲν πρῶτα περὶ τῶν πρὸ τοῦ θανάτου τῶν ἀσεβῶν ἐλέγετο, τὰ δὲ παρόντα
                     διδάσκει, ὁποῖα ἐν αὐτῷ τῷ ᾅδῃ γενόμενοι μετὰ τὴν φθορὰν τοῦ σώματος πείσονται.
                     θρέμματα γὰρ ἔσονται θανάτου, ἐπείπερ αὐτοὶ ἑαυτοὺς εἰς τοῦτο ἔταξαν. διὸ
                        <quote>θάνατος ποιμανεῖ αὐτούς</quote>, κατὰ δὲ τὸν Σύμμαχον <quote>ὡς
                        βοσκήματα ᾅδου ἔταξαν ἑαυτούς</quote>. <quote>θάνατος νεμήσεται αὐτούς.
                     </quote> οὐ γὰρ ἠθέλησαν ὑπὸ τῷ καλῷ ποιμένι ποιμανθῆναι καὶ διὰ τοῦτο γεγόνασι
                     θρέμματα θανάτου, καὶ τοὺς μὲν ἀπάξει εἰς <quote>τὸ πῦρ τὸ αἰώνιον</quote>,
                     τοὺς δὲ ὅπου <quote>ὁ κλαυθμὸς καὶ ὁ βρυγμὸς τῶν ὀδόντων</quote>, καὶ ἄλλους
                        <quote>εἰς τὸ σκότος τὸ ἐξώτερον</quote>. εἰς τοσοῦτόν τε αὐτοὺς νεμήσει
                     ποιμαίνων ὁ θάνατος, ὡς τὴν <quote>βοήθειαν αὐτῶν</quote> παλαιωθῆναι <quote>ἐν
                        τῷ ᾅδῃ ἐκ τῆς δόξης αὐτῶν</quote>, ἀνθ’ οὗ ὁ μὲν Ἀκύλας τοῦτον ἡρμήνευσεν
                     τὸν τρόπον· <quote>καὶ χαρακτὴρ αὐτῶν κατατρίψαι ᾅδην ἐκ κατοικητηρίου
                        αὐτῶν</quote>. Ὁ γὰρ χαρακτὴρ αὐτῶν, ὃν ἑαυτοῖς ἐξετύπωσαν τὸ μὲν κατ’
                     εἰκόνα καὶ ὁμοίωσιν τοῦ θεοῦ ἐξ αὐτῶν ἀφανίσαντες, εἴδη δὲ καὶ μορφὰς ἀλόγων
                     ζώων καὶ ἑρπετῶν διὰ τρόπων μοχθηρίας τῇ ψυχῇ περιθέμενοι, κατατριβήσεται ἐν τῷ
                     κατοικητηρίῳ τοῦ ᾅδου. κατὰ δὲ τὸν Σύμμαχον εἴρηται <quote>τὸ δὲ κρατερὸν αὐτῶν
                        πάλαι, ὡσεὶ ᾅδης ἀπὸ τῆς οἰκήσεως τῆς ἐντίμου αὐτοῦ</quote>. ὃ γὰρ ἔδοξαν
                     ἑαυτοῖς περιποιεῖν κραταιὸν διὰ τῆς ἐμφυείσης αὐτοῖς κακίας, τοῦτο παλαιώσει ὁ
                     ᾅδης ἐν ταῖς οἰκήσεσι ταῖς παρ’ αὐτῷ. καὶ τοιοῦτον μὲν τοὺς ἀσεβεῖς περιμένει
                     τέλος. </p>
                  <p>οἱ δὲ εὐσεβεῖς κατ’ ἐκεῖνο καιροῦ πρωΐας ἀξιωθέντες καὶ νέου φωτὸς ἀνατολῆς τῶν
                     προλεχθέντων ἀσεβῶν κατακυριεύσουσι, ἢ κατὰ τὸν Ἀκύλαν <quote>ἐπικρατήσουσιν,
                     </quote> ἢ κατὰ τὸν Σύμμαχον <quote>ὑποτάξουσιν αὐτούς</quote>. νῦν μὲν γὰρ
                     κατὰ τὸν παρόντα καιρὸν κατεπαίρονται οἱ ἀσεβεῖς τῶν τὴν εὐθείαν ὁδευόντων,
                     τότε δὲ οἱ μὲν ταπεινωθήσονται οἱ δὲ εὐθεῖς κατακρατήσουσιν αὐτῶν. τότε δὲ
                     κἀμοῦ τοῦ ταῦτα λέγοντος <quote>τὴν ψυχὴν ὁ θεὸς λυτρώσεται</quote> ῥυόμενός με
                        <quote>ἐκ χειρὸς ᾅδου</quote> καὶ ἀφαρπάξων με πρὸς τὸ μὴ καὶ τὴν ἐμὴν ψυχὴν
                     συναπαχθῆναι τοῖς ἀσεβέσιν, ἀλλ’ ἐν ἑτέροις ποιμνίοις κατατάξει μετὰ τὴν
                     ἐντεῦθεν ἀπαλλαγήν. </p>
               </div>
               <div type="textpart" subtype="fragment" n="10">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 446v-447v (Ps 48,17-20) - ευς </witDetail>
                        <witDetail wit="#sig2"> 131r (Ps 48,15-19a) - anonym</witDetail>
                        <witStart/>
                     </rdg>
                     <note> Anal. s. III, p. 448-450</note>
                  </app>
                  <p>
                     <quote>μὴ φοβοῦ, ὅταν πλουτήσῃ ἄνθρωπος, </quote>
                  </p>
                  <p>
                     <quote> ἢ ὅταν πληθυνθῇ ἡ δόξα τοῦ οἴκου αὐτοῦ </quote>
                  </p>
                  <p>
                     <quote>ὅτι οὐκ ἐν τῷ ἀποθνῄσκειν αὐτὸν λήμψεται τὰ πάντα, </quote>
                  </p>
                  <p>
                     <quote>οὐδὲ συγκαταβήσεται αὐτῷ ἡ δόξα τοῦ οἴκου αὐτοῦ. </quote>
                  </p>
                  <p>
                     <quote>ὅτι ἡ ψυχὴ αὐτοῦ ἐν τῇ ζωῇ αὐτοῦ εὐλογηθήσεται· </quote>
                  </p>
                  <p>
                     <quote>ἐξομολογήσεταί σοι, ὅταν ἀγαθύνῃς αὐτῷ. </quote>
                  </p>
                  <p>
                     <quote> εἰσελεύσῃ ἕως γενεᾶς πατέρων αὐτου, </quote>
                  </p>
                  <p>
                     <quote>ἕως τοῦ αἰῶνος οὐκ ὄψεται φῶς.</quote>
                  </p>
                  <p>Ταῦτά φησι παιδευθεὶς δηλαδὴ τὰ προλεχθέντα· μηκέτι μακάριζε τοὺς ἐν τῇ θνητῇ
                     ζωῇ νομιζομένους πλουσίους, μηδὲ φοβηθῇς, ὡς αὐτὸς πάσης ἀποκεκλεισμένος
                     ἐλπίδος, μηδὲ ἀθύμει ὡς μεγάλων ἀγαθῶν τῶν παρόντων ἐστερημένος. εὖ δὲ ἴσθι ὡς
                     σὲ μὲν περιμένει ἡ ἐκ τοῦ θανάτου λύτρωσις καὶ ἡ αἰώνιος ζωή. ὁ δὲ παρὰ τοῖς
                     πολλοῖς μακαριζόμενος διὰ πλοῦτον καὶ δόξαν, ἢ καὶ διὰ τὴν ψευδώνυμον σοφίαν,
                     οὐδὲν πλέον ἕξει. οὐ γὰρ ἐν τῷ ἀποθνήσκειν αὐτὸν λήψεται τὰ πάντα, γυμνὸς δὲ
                     ἀπαγόμενος τοῦ βίου ἑτέροις καταλείψει τὸν πλοῦτον αὐτοῦ, καὶ πάντων ἔρημος
                     γενόμενος ὑπὸ τὸν πικρὸν ἔσται ποιμένα, οὐδὲν αὐτῷ συμβαλλομένης τῆς προσκαίρου
                     ἀξίας ἐν τοῖς τοῦ θανάτου καταγωγίοις. διὸ λέλεκταί που· <quote>εἰσελεύσονται
                        εἰς τὰ κατώτατα τῆς γῆς· παραδοθήσονται εἰς χεῖρας ῥομφαίας, μερίδες
                        ἀλωπέκων ἔσονται</quote>. ἐν γὰρ τοῖς κατωτάτοις τῆς γῆς ἐστί τις ῥομφαία
                     θανάτου, καὶ μερίδες εἰσὶν ἀλωπέκων, αἵτινες ἦσαν αἱ αὐταὶ ταῖς τοῦ θανάτου
                     νομαῖς. ὡς γὰρ <quote>μοναὶ πολλαὶ </quote>παρὰ τῷ πατρὶ αἱ τοῖς μακαρίοις καὶ
                     θεοφιλέσιν ἡτοιμασμέναι, οὕτω πολλαὶ μερίδες τῶν ἀσεβῶν ἐν τοῖς καταχθονίοις
                     τυγχάνουσιν. τοῦτο δὲ μόνον κερδαίνειν ἔδοξεν ὁ ἄθλιος ἀπὸ τοῦ πλούτου αὐτοῦ,
                     τὸ ἀπατηθῆναι τὴν ψυχὴν ἐν τῇ θνητῇ ταύτῃ καὶ προσκαίρῳ ζωῇ, δόξασαν εὐλογίας
                     τινὸς μετειληφέναι παρὰ τοῖς ἀνοήτοις. ἡ γὰρ ἀληθὴς εὐλογία ἡ πνευματική ἐστιν
                     ἐν τοῖς ἐπουρανίοις. ἔδοξεν γοῦν ὁ ἄθλιος ἐν τούτοις εὖ πράττειν καὶ τοῦ
                     παρόντος ἀπολαύειν βίου καὶ μακαρίζεσθαι ὑπὸ τῶν πολλῶν. </p>
                  <p>εἶθ` ἑξῆς τούτοις ἐπιλέγεται· <quote>ἐξομολογήσεταί σοι, ὅταν ἀγαθύνῃς αὐτῷ.
                     </quote>Ὡς γὰρ τὴν παροῦσαν ζωὴν μόνην ἐπιστάμενος καὶ τὴν ἐν αἰσθητοῖς καὶ
                     σωματικοῖς εὐλογίαν ὁ προλεχθεὶς πλούσιος, ἐπειδὰν χαρίζῃ τι αὐτῷ καὶ παρέχῃς,
                     τότε σοι τῷ θεῷ ἤγουν καὶ ἀνθρώπῳ παρέχοντι αὐτῷ τὰ πρὸς ἡδονὴν χάριτας
                     ὁμολογήσει. κατὰ δὲ τὸν Σύμμαχον ἑτέρα παρίσταται διάνοια εἰρηκότα·
                        <quote>ἐπαινέσουσίν σε, ἐὰν καλῶς ποιήσῃς σεαυτῷ</quote>. ἐὰν γὰρ, φησὶ,
                     σεαυτῷ χαρίζῃ καὶ ἀπολαύῃς τῆς παρούσης ἡδονῆς καὶ τῆς τοῦ πλούτου περιουσίας,
                     πάντες σε μακαριοῦσιν καὶ ἀποδέξονται ὡς εὐφρονοῦντα καὶ καλῶς διατιθέμενον τὴν
                     σεαυτοῦ ζωὴν, μηδ` ἑτέροις τὰ σαυτοῦ ἀγαθὰ καταλιμπάνοντα.</p>
                  <p>Ἑξῆς δὲ ὁ λόγος φησίν· <quote>εἰσελεύσῃ ἕως γενεᾶς πατέρων αὐτοῦ, ἕως τοῦ
                        αἰῶνος οὐκ ὄψεται φῶς</quote>. κατὰ δὲ τὸν Σύμμαχον· <quote>ἐλεύσῃ ἕως
                        γενεᾶς πατέρων αὐτοῦ· διατελέσουσιν οὐ βλέποντες φῶς</quote>. ὁ γὰρ ταῦτα
                     ἐνθυμούμενος καὶ τοιαῦτα παρ` ἑαυτῷ λογιζόμενος παντὸς ἐστέρηται φωτὸς, οὐ
                     μόνος αὐτὸς, ἀλλὰ καὶ πάντες οἱ διὰ τὴν ὁμοιοτροπίαν αὐτοῦ πατέρες αὐτοῦ
                     χρηματίζοντες. ἀνέκαθεν γὰρ καὶ ἐξ ἀρχῆς οἱ τὰ τοιαῦτα φρονήσαντες πάντες
                     τυφλοὶ τὰς ψυχὰς γεγόνασιν, μήτε ἐν τῷ θνητῷ βίῳ τῷ φωτὶ τῆς γνώσεως
                     φωτισθέντες, μήτε ἐν τῷ μέλλοντι τοῦ αἰωνίου φωτὸς καταξιωθησόμενοι. διὸ
                     χωρήσουσιν εἰς <quote>τὸ σκότος τὸ ἐξώτερον</quote>, ὡς ἂν τὰ τοῦ σκότους ἔργα
                     καταπραξάμενοι. </p>
               </div>
               <div type="textpart" subtype="fragment" n="11">
                  <app type="witnesses">
                     <rdg wit="#sig1">
                        <witDetail wit="#sig1"> 447v (Ps 48,21) - ευς</witDetail>
                        <witStart/>
                     </rdg>
                     <note> Anal. s. III, p. 450</note>
                  </app>
                  <p>
                     <quote>ἄνθρωπος ἐν τιμῇ ὢν οὐ συνῆκεν, </quote>
                  </p>
                  <p>
                     <quote>παρασυνεβλήθη τοῖς κτήνεσιν τοῖς ἀνοήτοις καὶ ὡμοιώθη αὐτοῖς.</quote>
                  </p>
                  <p>Ἐνταῦθα οἱ παρόντες ὀκτὼ ψαλμοὶ τῶν υἱῶν Κορὲ περιγράφονται, πᾶσιν ἀνθρώποις τὰ
                     περὶ τῆς καθολικῆς τῆς τοῦ θεοῦ κρίσεως ἐπὶ τέλει μαρτυράμενοι.</p>
               </div>
            </div>
            <div type="textpart" subtype="commentary" n="Ps_49">
               <head>
                  <title> &lt;Ἀνατροπὴ τοῦ περὶ θυσιῶν Μωϋσέως νόμου καὶ εἰσαγωγὴ τοῦ τῆς Καινῆς
                     διαθήκης τρόπου&gt; </title>
               </head>
               <head>
                  <title> μθ ʹ </title>
               </head>
               <div type="textpart" subtype="fragment" n="1">
                  <quote type="lemma">
                     <l> Ψαλμὸς τῷ Ἀσάφ. </l>
                     <l> Θεὸς θεῶν κύριος ἐλάλησεν καὶ ἐκάλεσεν τὴν γῆν , </l>
                     <l> ἀπὸ ἀνατολῶν ἡλίου μέχρι δυσμῶν. </l>
                     <l> ἐκ Σιὼν ἡ εὐπρέπεια τῆς ὡραιότητος αὐτοῦ· </l>
                     <l> ὁ θεὸς ἐμφανῶς ἥξει , </l>
                     <l> ὁ θεὸς ἡμῶν καὶ οὐ παρασιωπήσεται· </l>
                     <l> πῦρ ἐνώπιον αὐτοῦ καυθήσεται , </l>
                     <l> καὶ κύκλῳ αὐτοῦ καταιγὶς σφόδρα . </l>
                     <ref decls="#biblical" cRef="LXX:Ps:49:1–3"/>
                  </quote>
                  <p> Οἱ ἐπιγεγραμμένοι <quote>τοῦ Ἀσάφ </quote> εἰσιν μὲν οἱ πάντες τὸν ἀριθμὸν
                     δώδεκα· ἐφ’ ἑξῆς δὲ φέρονται ἕνδεκα ἀρχόμενοι ἀπὸ τοῦ δευτέρου καὶ
                     ἑβδομηκοστοῦ, ἐξ ὧν ὥσπερ ἀπόσπασμα ὁ μετὰ χεῖρας τυγχάνει ἐνταῦθα, ὡς ἂν
                     δόξειέν τισιν ἀκαίρως παρεμβεβλημένος· ζήτησιν ἡμῖν οὐ τὴν τυχοῦσαν παρέχει·
                     δι’ ἣν αἰτίαν τῆς οἰκείας ἀκολουθίας ἀφορισθεὶς ἐνταῦθα κατετάγη; ἡγοῦμαι
                     τοίνυν χρησίμως αὐτὸν ἐνταῦθα κεῖσθαι τῆς ἀκολουθίας τῶν προκειμένων ἕνεκα·
                     ἐπειδὴ γὰρ μετὰ τὴν προφητείαν <quote>τῶν υἱῶν Κορὲ</quote> τὴν <quote>περὶ τοῦ
                        ἀγαπητοῦ </quote> λελεγμένην τὸ κήρυγμα τὸ ἀποστολικὸν ἐθεσπίζετο ἀκολούθως
                     τε αὐτῷ ἡ κλῆσις τῶν ἐθνῶν, εἶτα μετὰ ταῦτα τοῖς ἔθνεσι πᾶσιν περὶ τῆς κρίσεως
                     τοῦ θεοῦ διεστέλλετο, ἀκολούθως τούτοις ἡγοῦμαι τὸν προκείμενον <quote type="lemma">τοῦ Ἀσὰφ</quote> συνῆφθαι ψαλμόν, ὁμοίως τοῖς ἔμπροσθεν πᾶσιν
                     ἀνθρώποις τὰ περὶ τῆς κρίσεως τοῦ θεοῦ διαστελλόμενον καὶ ἀνατροπὴν μὲν τῶν
                     παρὰ Μωϋσεῖ νενομοθετημένων, τῆς δὲ Καινῆς διαθήκης τὸν τοῖς ἔθνεσι παραδοθέντα
                     τρόπον περιέχοντα. ὡς ἀδελφὰ τοιγαροῦν ταῦτα τοῖς προλελεγμένοις τῶν υἱῶν Κορὲ
                     ψαλμοῖς συμπαρελήφθη, ὡς αὖ πάλιν καὶ ἐπὶ τῶν ἐπιγεγραμμένων <quote>υἱῶν Κορὲ
                     </quote> πεποιήκασιν οἱ συνθέντες τὴν τῶν Ψαλμῶν βίβλον. δώδεκα γὰρ ὄντων καὶ
                     αὐτῶν ὀκτῶ μὲν ἐφεξῆς κατετάγησαν οἱ προλεχθέντες, τοὺς δὲ λείποντας τέσσαρες
                     ἀφελόντες τῆς ἐνταῦθα συναφείας κατέταξαν μετὰ τοὺς ἐπιγεγραμμένους <quote>τοῦ
                        Ἀσὰφ </quote> ψαλμούς· τὴν δὲ αἰτίαν ταύτην εἶναι ὑπολαμβάνω· οἱ ψαλμοὶ τοῦ
                     Ἀσὰφ τὴν ἀποβολὴν τοῦ Ἰσραὴλ ἐθέσπιζον σχεδὸν οἱ πάντες καὶ τῆς Ἱερουσαλὴμ τὴν
                     ἐσχάτην πολιορκίαν τοῦ τε ἔθνους αὐτῶν τὴν εἰς πάντα τὰ ἔθνη διασποράν· ἐπεὶ
                     οὖν μετὰ τὴν ἐκείνων ἀπόπτωσιν ἡ χάρις τοῦ θεοῦ τὰ ἔθνη πάντα μετῆλθεν, εἰκότως
                     οἱ λείποντες <quote>τῶν υἱῶν Κορὲ </quote> ψαλμοὶ τὰ περὶ τῆς ἐκκλησίας τοῦ
                     Χριστοῦ καὶ τῆς τῶν ἐθνῶν κλήσεως περιέχοντες ἐφ’ ἑξῆς κατετάγησαν τοῖς
                     προλεχθεῖσιν <quote>τοῦ Ἀσάφ</quote> . </p>
                  <p> Αὐτὸς ὢν ὁ <quote type="lemma">κύριος</quote> δῆλον ὅτι ὁ τοῦ θεοῦ λόγος
                     ἐνανθρωπήσας <quote type="lemma">ἐλάλησεν</quote> · ὅπερ δῆλόν ἐστιν ἀπὸ τοῦ
                     σωτηρίου εὐαγγελίου. ποίαν δὲ <quote type="lemma">γῆν</quote> διασαφεῖ λέγων
                     ἑξῆς· </p>
                  <quote type="lemma">
                     <l> ἀπὸ ἀνατολῶν ἡλίου μέχρι δυσμῶν. </l>
                     <ref decls="#biblical" cRef="LXX:Ps:49:1c"/>
                  </quote>
                  <p> Καὶ πάντας μὲν <quote type="lemma">καλεῖ</quote> , οὐ πάντες δὲ ὑπήκουσαν τῷ
                     εὐαγγελίῳ. καὶ οἱ μὲν ὑπακούσαντες τυγχάνουσιν τῶν ἐπηγγελμένων, τοῖς δὲ τὴν
                     χάριν ἀθετοῦσιν τὸ πῦρ ἀπειλεῖ λέγων ἑξῆς· </p>
                  <quote type="lemma">
                     <l> πῦρ ἐνώπιον αὐτοῦ καυθήσεται, </l>
                     <l> καὶ κύκλῳ αὐτοῦ καταιγὶς σφόδρα. </l>
                     <ref decls="#biblical" cRef="LXX:Ps:49:3bc"/>
                  </quote>
                  <p> Τότε δὲ καὶ τὴν ἔνδοξον αὐτοῦ παρουσίαν ποιήσεται ἥξων ἐκ τῆς ἐπουρανίου Σιών,
                     ἣν εἰδέναι ὁ ἀπόστολος ἐδίδασκε λέγων· <quote>ἡ δὲ ἄνω Ἱερουσαλὴμ ἐλευθέρα
                        ἐστίν, ἥτις ἐστὶν μήτηρ πάντων ἡμῶν, </quote> καί· <quote>προσεληλύθατε Σιὼν
                        ὄρει καὶ πόλει θεοῦ ζῶντος Ἱερουσαλὴμ ἐπουρανίῳ, καὶ μυριάσιν ἀγγέλων
                        πανηγύρει, καὶ ἐκκλησίᾳ πρωτοτόκων ἀπογεγραμμένων ἐν οὐρανοῖς. </quote> διὸ
                     καὶ νῦν εἴρηται· </p>
                  <quote type="lemma">
                     <l> ἐκ Σιὼν ἡ εὐπρέπεια τῆς ὡραιότητος αὐτοῦ. </l>
                     <ref decls="#biblical" cRef="LXX:Ps:49:2a"/>
                  </quote>
                  <p>
                     <quote type="lemma">Εὐπρέπεια </quote>δὲ <quote type="lemma">ὡραιότητος
                        αὐτοῦ</quote> εἴη ἂν ἡ ἔνδοξος αὐτοῦ θεοφάνεια, ἣν ὁ λόγος παρίστησιν
                     συνάπτων ἑξῆς· </p>
                  <quote type="lemma">
                     <l> ὁ θεὸς ἐμφανῶς ἥξει. </l>
                     <ref decls="#biblical" cRef="LXX:Ps:49:2b"/>
                  </quote>
                  <p> Καὶ τί ποιήσει ἐπιλέγει· <quote type="lemma">οὐ παρασιωπήσεται. </quote> κατὰ
                     μὲν γὰρ τὴν πρώτην αὐτοῦ παρουσίαν ὑπ’ ἀνθρώπων κρινόμενος ἐσιώπα, καὶ
                     συκοφαντούμενος οὐδὲν ἀπεκρίνατο· ῥαπιζόμενός τε καὶ μαστιζόμενος οὐκ ἠμύνατο,
                     ὅτε οὐδ’ ἐμφανῆ πᾶσιν τὴν ἑαυτοῦ θεότητα ἐδείκνυ· ἐπειδὰν δὲ τὸ δεύτερον
                     ἀφίκηται, </p>
                  <quote type="lemma">
                     <l> ἥξει, φησίν, ἐμφανῶς καὶ οὐ παρασιωπήσεται. </l>
                     <ref decls="#biblical" cRef="LXX:Ps:49:2b–3a"/>
                  </quote>
                  <p> Ἀλλὰ καὶ </p>
                  <quote type="lemma">
                     <l> πῦρ ἐνώπιον αὐτοῦ καυθήσεται, </l>
                     <l> καὶ κύκλῳ αὐτοῦ καταιγὶς σφόδρα. </l>
                     <ref decls="#biblical" cRef="LXX:Ps:49:3bc"/>
                  </quote>
                  <p> Προλαμβάνον γὰρ τὸ πῦρ τὴν αὐτοῦ βασιλείαν καθαίρει, πᾶσαν ὕλην καυστικὴν
                     ἀναλίσκον, πρὸς τὸ μὴ <quote> ξύλα</quote> ἢ <quote>χόρτον</quote> ἢ
                        <quote>καλάμην </quote> πρὸ προσώπου αὐτοῦ φαίνεσθαι. ἐλέγξει δὲ κρίνων τοὺς
                     ἐλέγχων δεομένους, καὶ ἀποδέξεται τοὺς ἀποδοχῆς ἀξίους, τοῖς μὲν φάσκων·
                        <quote>δεῦτε οἱ εὐλογημένοι τοῦ πατρός μου, κληρονομήσατετὴν ἡτοιμασμένην
                        ὑμῖν βασιλείαν </quote> καὶ τὰ ἑξῆς, τοῖς δέ· <quote>πορεύεσθε εἰς τὸ πῦρ τὸ
                        αἰώνιον τὸ ἡτοιμασμένον τῷ διαβόλῳ καὶ τοῖς ἀγγέλοις αὐτοῦ. </quote>
                  </p>
               </div>
               <div type="textpart" subtype="fragment" n="2">
                  <quote type="lemma">
                     <l> Προσκαλέσεται τὸν οὐρανὸν ἄνω </l>
                     <l> καὶ τὴν γῆν τοῦ διακρίναι τὸν λαὸν αὐτοῦ. </l>
                     <l> συναγάγετε αὐτῷ τοὺς ὁσίους αὐτοῦ </l>
                     <l> τοὺς διατιθεμένους τὴν διαθήκην αὐτοῦ ἐπὶ θυσίαις, </l>
                     <l> καὶ ἀναγγελοῦσιν οἱ οὐρανοὶ τὴν δικαιοσύνην αὐτοῦ, </l>
                     <l> ὅτι ὁ θεὸς κριτής ἐστιν. </l>
                     <l> Διάψαλμα. </l>
                     <ref decls="#biblical" cRef="LXX:Ps:49:4a–6c"/>
                  </quote>
                  <p> Ὅτι μὲν <quote>οὐκ ἀναστήσονται ἀσεβεῖς ἐν κρίσει οὐδὲ ἁμαρτωλοὶ ἐν βουλῇ
                        δικαίων, </quote> ἐδίδαξεν ὁ πρῶτος ψαλμός, καὶ ὁ ἀπόστολος δὲ τοῦτο
                     παρίστησι λέγων· <quote>ἵνα μὴ σὺν τῷ κόσμῳ κατακριθῶμεν. </quote> ὅτι δὲ
                     ἰδιάζουσά τις ἔσται καὶ ἀφωρισμένη κρίσις τοῦ χρηματίσαντος <quote type="lemma">λαοῦ αὐτοῦ</quote> , παρίστησιν ὁ παρὼν λόγος φάσκων· </p>
                  <quote type="lemma">
                     <l> προσκαλέσεται τὸν οὐρανὸν </l>
                     <ref decls="#biblical" cRef="LXX:Ps:49:4ab"/>
                  </quote>
                  <p>
                     <quote type="lemma">καὶ τὴν γῆν τοῦ διακρίναι τὸν λαὸν αὐτοῦ. </quote>
                  </p>
                  <p>Διὰ τί; ἐπειδήπερ τὸν διὰ Μωϋσέως νόμον ἐπὶ μαρτύρων τούτων αὐτοῖς παρεδίδου
                     λέγων· <quote>διαμαρτύρομαι ὑμῖν σήμερον, τόν τε οὐρανὸν καὶ τὴν γῆν, </quote>
                     καὶ πάλιν ἐν μεγάλῃ ᾠδῇ· <quote>πρόσεχε, οὐρανέ, καὶ λαλήσω καὶ ἀκουέτω γῆ
                        ῥήματα ἐκ στόματός μου</quote> . καὶ διὰ τὴν αὐτὴν δὲ αἰτίαν καὶ Ἡσαΐας ἐβόα
                     λέγων· <quote>ἄκουε, οὐρανέ, καὶ ἐνωτίζου, γῆ, ὅτι κύριος ἐλάλησεν· υἱοὺς
                        ἐγέννησα καὶ ὕψωσα, αὐτοὶ δέ με ἠθέτησαν. </quote> οὕτως οὖν καὶ ἐνταῦθα
                     τοὺς αὐτοὺς μάρτυρας κληθήσεσθαι, φησίν, ἐν τῇ κρίσει τῶν τοὺς νόμους
                     παρειληφότων· διὸ εἴρηται· </p>
                  <quote type="lemma">
                     <l> προσκαλέσεται τὸν οὐρανὸν ἄνω, </l>
                     <ref decls="#biblical" cRef="LXX:Ps:49:4a"/>
                  </quote>
                  <p> τουτέστιν τὸν ἄνω τυγχάνοντα οὐρανόν. Καὶ ὥσπερ ἐν εὐαγγελίοις ὁ σωτὴρ τὸ
                     ποίμνιον αὐτοῦ, δηλαδὴ τοὺς ἐν τῇ ἐκκλησίᾳ συνηγμένους, ἀφορίζει καὶ <quote>τὰ
                        μὲν πρόβατα</quote> ἵστησιν <quote>ἐκ δεξιῶν, τὰ δ’ ἐρίφια ἐξ
                        εὐωνύμων</quote> , τὸν αὐτὸν τρόπον αὐτὸς ὁ κύριος καὶ ἐνταῦθα <quote type="lemma">διακρίνει πάντα τὸν</quote> ἑαυτοῦ <quote type="lemma">λαόν</quote> . </p>
                  <p> Εἴθ’ ὡς ἐν εὐαγγελίοις εἴρηται· <quote>καὶ ἀποστελεῖ τοὺς ἀγγέλους αὐτοῦ καὶ
                        συνάξουσιν πάντα τὰ ἔθνη ἀπ’ ἄκρου τοῦ οὐρανοῦ ἔως ἄκρου αὐτοῦ, </quote>
                     οὕτως καὶ ἐνταῦθα προστάττει τοῖς αὐτοῖς ὑπηρέταις τῆς ἑαυτοῦ βασιλείας λέγων· </p>
                  <quote type="lemma">
                     <l> συναγάγετε αὐτῷ τοὺς ὁσίους αὐτοῦ, </l>
                     <ref decls="#biblical" cRef="LXX:Ps:49:5a"/>
                  </quote>
                  <p> ἀνθ’ οὗ τὸ Ἑβραϊκὸν καὶ οἱ λοιποὶ ἑρμηνευταὶ συμφώνως· </p>
                  <quote type="hexaplaric">
                     <l> συναγάγετέ μοι τοὺς ὁσίους μου </l>
                     <ref decls="#biblical" cRef="Hexapla:Ps:49:5 Θ?"/>
                  </quote>
                  <p> εἰρήκασιν. πρώτους γὰρ βούλεται ἀφορισθῆναι πρὸ τῶν ἀσεβῶν <quote type="lemma">τοὺς ὁσίους αὐτοῦ,</quote> ἵν’ αὐτοῖς τὰς ὀφειλομένας καὶ καταλλήλους
                     ἐπαγγελίας ἀποδῷ </p>
                  <quote type="lemma">
                     <l> τοὺς διατιθεμένους τὴν διαθήκην αὐτοῦ ἐπὶ θυσίαις, </l>
                     <ref decls="#biblical" cRef="LXX:Ps:49:5b"/>
                  </quote>
                  <p> ἢ κατὰ τοὺς λοιποὺς ἑρμηνευτὰς <quote type="hexaplaric">τὴν διαθήκην
                        μου</quote> . τὰ μὲν οὖν ἄλλα πάντα <quote type="lemma">τῶν ὁσίων
                        αὐτοῦ</quote> ἀποδέχεται. ἐπειδὴ δὲ κατὰ τὸν πρότερον λαὸν θεοφιλεῖς ἄνδρες
                     οὐκ ὤκνουν καὶ θυσίας προσάγειν διὰ ζῴων ἀλόγων σφαγῆς, εἰκότως, οἷα δὴ ὁσίους
                     ἑαυτοῦ, ἐντεῦθεν ἤδη καὶ πρὸ τῆς μελλούσης κρίσεως ἐφίστησιν μὴ περὶ τὰς
                     τοιαύτας θυσίας σπουδάζειν, γνῶσιν δὲ καὶ ἐπιστήμην ἀναλαβεῖν τῆς τῷ θεῷ
                     προσφιλοῦς <quote type="lemma">θυσίας</quote> . καὶ τοῦτο παρακελευσαμένου τοῦ
                     κριτοῦ θαυμάσαντες αὐτοῦ καὶ ἀποδεξάμενοι τὸ δίκαιον <quote type="lemma">οἱ
                        οὐρανοί</quote> , δηλαδὴ αἱ οὐράνιοι δυνάμεις, καὶ ὡς ἀπὸ πρώτων τῶν ὁσίων
                     αὐτοῦ κατήρξατο, εὐθὺς ἀναπέμπουσιν εὐφημίας καὶ ὕμνους. διὸ ἐπιλέγεται· </p>
                  <quote type="lemma">
                     <l> καὶ ἀναγγελοῦσιν οἱ οὐρανοὶ τὴν δικαιοσύνην αὐτοῦ, </l>
                     <l> ὅτι ὁ θεὸς κριτής ἐστιν. </l>
                     <ref decls="#biblical" cRef="LXX:Ps:49:6ab"/>
                  </quote>
                  <p>Εὐφημήσουσιν γὰρ ὡς δίκαιον κριτὴν τὸν εἰρηκότα· </p>
                  <quote type="hexaplaric">
                     <l> συναγάγετέ μοι τοὺς ὁσίους μου. </l>
                     <ref decls="#biblical" cRef="Hexapla:Ps:49:5 Θ?"/>
                  </quote>
                  <p> Οὐ μὴν καὶ ἡ γῆ τοῖς οὐρανοῖς τὰ αὐτὰ πράξει· ἀλλ’ ὅτε μὲν κρίνει τὸν λαὸν
                     αὐτοῦ, <quote type="lemma">προσκαλεῖται τὸν οὐρανὸν καὶ τὴν γῆν·</quote> ὅτε δὲ
                        <quote type="lemma">συνάγει τοὺς ὁσίους αὐτοῦ</quote> , μόνοι <quote type="lemma">οἱ οὐρανοὶ ἀναγγελοῦσιν τὴν δικαιοσύνην αὐτοῦ </quote> ὡς ἂν
                     αὐτοὶ ὑποδεδεγμένοι τοὺς συναχθέντας, συγχαίροντες αὐτῶν τῇ σωτηρίᾳ· τὸ δὲ
                        <quote type="lemma">τῆς γῆς </quote> οἰκητήριον τῷ ἑτέρῳ τάγματι, δηλαδὴ τῷ
                     μὴ τῆς οὐρανίου κλήσεως ἠξιωμένῳ, καταλειφθήσεται. </p>
               </div>
               <div type="textpart" subtype="fragment" n="3">
                  <quote type="lemma">
                     <l> Ἄκουσον λαός μου καὶ λαλήσω σοι </l>
                     <l> Ἰσραήλ, καὶ διαμαρτύρομαί σοι· </l>
                     <l> ὁ θεός, ὁ θεός σού εἰμι ἐγώ· </l>
                     <l> οὐκ ἐπὶ ταῖς θυσίαις σου ἐλέγξω σε, </l>
                     <l> τὰ δὲ ὁλοκαυτώματά σου ἐνώπιόν μού ἐστιν διὰ παντός· </l>
                     <l> οὐ δέξομαι ἐκ τοῦ οἴκου σου μόσχους, </l>
                     <l> οὐδ’ ἐκ τῶν ποιμνίων σου χιμάρους· </l>
                     <l> ἐμὰ γάρ ἐστιν πάντα τὰ θηρία τοῦ δρυμοῦ, </l>
                     <l> κτήνη ἐν τοῖς ὄρεσι καὶ βόες· </l>
                     <l> ἔγνωκα πάντα τὰ πετεινὰ τοῦ οὐρανοῦ </l>
                     <l> καὶ ὡραιότης ἀγροῦ μετ’ ἐμοῦ ἐστιν. </l>
                     <l> ἐὰν πεινάσω οὐ μή σοι εἴπω· </l>
                     <l> ἐμὴ γάρ ἐστιν ἡ οἰκουμένη καὶ τὸ πλήρωμα αὐτῆς. </l>
                     <l> μὴ φάγομαι κρέα ταύρων </l>
                     <l> ἢ αἷμα τράγων πίομαι; </l>
                     <l> θῦσον τῷ θεῷ θυσίαν αἰνέσεως </l>
                     <l> καὶ ἀπόδος τῷ ὑψίστῳ τὰς εὐχάς σου· </l>
                     <l> καὶ ἐπικάλεσαί με ἐν ἡμέρᾳ θλίψεως σου, </l>
                     <l> καὶ ἐξελοῦμαί σε καὶ δοξάσεις με. </l>
                     <l> Διάψαλμα. </l>
                     <ref decls="#biblical" cRef="LXX:Ps:49:7a–15c"/>
                  </quote>
                  <p> Εἰ χρεία μοι, φησίν, γένοιτό ποτε τροφῆς ὁποίας ἐγὼ πέφυκα μεταλαμβάνειν, οὐχ
                     οὕτως ἐνδεὴς ἐγὼ ὡς παρὰ σοῦ τὰ τοιαῦτα αἰτεῖν· </p>
                  <quote type="lemma">
                     <l> ἐμὴ γάρ ἐστιν ἡ οἰκουμένη καὶ τὸ πλήρωμα αὐτῆς. </l>
                     <ref decls="#biblical" cRef="LXX:Ps:49:12b"/>
                  </quote>
                  <p> Πέφυκα δὲ χρῆσθαι τροφῇ τὸν ἐξ ἀνθρώπων ἀπολαμβάνων καρπὸν ὡς καὶ φῆσαι τοῖς
                     ἐμὲ θρέψουσιν· <quote>δεῦτε οἱ εὐλογημένοι τοῦ πατρὸς μοῦ· κληρονομήσατε τὴν
                        ἡτοιμασμένην ὑμῖν βασιλείαν· ἐπείνασα γὰρ καὶ ἐδώκατέ μοι φαγεῖν, ἐδίψησα
                        καὶ ἐποτίσατέ με </quote> καὶ τὰ τούτοις ἑξῆς. τραφήσομαι οὖν ὑπ’ ἐκείνων
                     οὕτως λέξων αὐτοῖς· <quote>ἐφ’ ὅσον ἐποιήσατε ἑνὶ τούτων τῶν ἐλαχίστων, ἐμοὶ
                        ἐποιήσατε. </quote> ἔστιν δὲ θυσία λογικὴ καὶ ἡ δι’ αἰνέσεως καὶ θεολογίας
                     καὶ εὐχαριστίας· ἔστιν δὲ καὶ ἄλλη θυσία τῷ θεῷ προσφιλὴς ἡ κατ’ εὐχὰς
                     ἐπαγγελλομένη, ἐπειδάν τις καταθύμιόν τι τῷ θεῷ πράξαι ὑποσχόμενος, ἔργοις
                     ἐπιτελέσῃ τὴν ἐπαγγελίαν. <quote>εὐχὰς </quote> γὰρ εἴωθεν ὁ λόγος ἁπανταχοῦ
                     τῶν γραφῶν τὰς ἐπαγγελίας ὀνομάζειν ὥσπερ ἐν τῷ λέγεσθαι· <quote>ἐὰν εὔξῃ εὐχὴν
                        μὴ χρονίσῃς ἀποδοῦναι· </quote>
                     <quote>ἀγαθὸν τὸ μὴ εὔξασθαι ἢ τὸ εὔξασθαι καὶ μὴ ἀποδοῦναι. </quote> ἐπειδὰν
                     οὖν ταῦτα ποιήσῃς εὐκαίρως, </p>
                  <quote type="lemma">
                     <l> ἐπικαλέσῃ με ἐν ἡμέρᾳ θλίψεως, </l>
                     <l> καὶ ἐξελοῦμαί σε καὶ δοξάσεις με. </l>
                     <ref decls="#biblical" cRef="LXX:Ps:49:15ab"/>
                  </quote>
                  <p> Θαρσῶν γάρ, ἅτε σπείρας ἑαυτῷ εἰς δικαιοσύνην, ἔλπιζε τρυγήσειν καρπὸν ζωῆς·
                     ἐπίστησον δέ, τίνα τρόπον ἐν τούτοις καὶ ὁ λέγων κύριός ἐστιν καὶ θεός, καὶ
                     περὶ οὗ λέγει· </p>
                  <quote type="lemma">
                     <l> θύσον τῷ θεῷ θυσίαν αἰνέσεως </l>
                     <l> καὶ ἀπόδος τῷ ὑψίστῳ τὰς εὐχάς σου. </l>
                     <ref decls="#biblical" cRef="LXX:Ps:49:14ab"/>
                  </quote>
               </div>
               <div type="textpart" subtype="fragment" n="4">
                  <quote type="lemma">
                     <l> Τῷ δὲ ἁμαρτωλῷ εἶπεν ὁ θεός· </l>
                     <l> ἵνα τί σὺ διηγῆ τὰ δικαιώματά μου, </l>
                     <l> καὶ ἀναλαμβάνεις τὴν διαθήκην μου διὰ στόματός σου; </l>
                     <l> σὺ δὲ ἐμίσησας παιδείαν </l>
                     <l> καὶ ἐξέβαλες τοὺς λόγους μου εἰς τὰ ὀπίσω. </l>
                     <l> εἰ ἐθεώρεις κλέπτην, συνέτρεχες αὐτῷ, </l>
                     <l> καὶ μετὰ μοιχῶν τὴν μερίδα σου ἐτίθεις· </l>
                     <l> τὸ στόμα σου ἐπλεόνασεν κακίαν, </l>
                     <l> καὶ ἡ γλῶσσά σου περιέπλεκεν δολιότητα· </l>
                     <l> καθήμενος κατὰ τοῦ ἀδελφοῦ σου κατελάλεις, </l>
                     <l> καὶ κατὰ τοῦ υἱοῦ τῆς μητρὸς σου ἐτίθης σκάνδαλον. </l>
                     <l> ταῦτα ἐποίησας, καὶ ἐσίγησα· </l>
                     <l> ὑπέλαβες ἄνομε ὅτι ἔσομαί σοι ὅμοιος· </l>
                     <l> ἐλέγξω σε καὶ παραστήσω κατὰ πρόσωπόν σου. </l>
                     <ref decls="#biblical" cRef="LXX:Ps:49:16a–21c"/>
                  </quote>
                  <p>Φάσκων ὁ λόγος· </p>
                  <quote type="lemma">
                     <l> τῷ δὲ ἁμαρτωλῷ εἶπεν ὁ θεός, </l>
                     <ref decls="#biblical" cRef="LXX:Ps.:49:16a"/>
                  </quote>
                  <p> διδάσκει ἄντικρυς τὰ προλεχθέντα μὴ <quote type="lemma">τῷ ἁμαρτωλῷ</quote>
                     ἀλλὰ τῷ τῶν δικαίων τάγματι λελέχθαι, ἵν’ ἔχῃ τι πλέον παρὰ τοὺς ἁμαρτωλούς· τὸ
                     δὲ πλέον ἦν ἡ γνῶσις καὶ ἡ ἐπιστήμη τῶν τῆς Καινῆς διαθήκης λόγων. ἁμαρτωλὸν δ’
                     ἐνταῦθα οὐ τὸν ἀλλότριον τῶν γραφῶν οὐδὲ τὸν ξένον καὶ εἰδωλολάτρην εἰσάγει,
                     ἀλλὰ τὸν ἐπιστήμονα μέν, παραβάτην δὲ τῶν θείων μαθημάτων· ὃν καὶ ἀπελέγχει,
                     οὐχ ὅτι ἀμελὴς γέγονεν σαββάτου φυλακῆς, οὐδ’ ὅτι τὰς τοιασδὶ τοῦ Μωϋσέως νόμου
                     παραβέβηκεν ἐντολάς, οἷον τὰς περὶ τροφῶν τοιῶνδε ἢ τὰς περὶ καθαρῶν καὶ
                     ἀκαθάρτων ἢ τὰς περὶ θυσιῶν· ἐλέγχει δὲ <quote type="lemma">τὸν
                        ἁμαρτωλὸν</quote> ἐπὶ παραβάσει τῶν φυσικῶν νόμων. τί γάρ σοι, φησίν, καὶ
                     τοῖς ἐμοῖς ἀναγνώσμασιν; τί δὲ καὶ διὰ στόματος ἀπαγγέλλεις τοὺς ἐμοὺς λόγους,
                     ἔργοις παραβαίνων αὐτούς, ἐχθρὸν καὶ μισητὴν σαυτὸν τῆς ἐμῆς παιδείας δεικνύς,
                     καὶ τὰς μὲν σαυτοῦ προτιμῶν παρανόμους πράξεις, ῥίπτων δὲ καὶ καταπατῶν τοὺς
                     ἐμοὺς νόμους διὰ τῆς καταφρονήσεως αὐτῶν; νόμος γοῦν φύσεως κλέπτειν ἀπαγορεύει
                     καὶ πάλιν ἕτερος μοιχεύειν ἀποτρέπει, καὶ ὅσα ἄλλα μὴ βουλόμεθα πάσχειν, ταῦτα
                     μηδὲ αὐτοὺς καθ’ ἑτέρων δρᾶν ὁ κατὰ φύσιν λόγος παραινεῖ. σὺ δὲ τἀναντία τούτων
                     ἔπραττες. <quote type="lemma">μοιχοὶ</quote> δὲ εἶεν ἂν πρὸς τοῖς προχείρως
                     νοουμένοις καὶ οἱ ἄθεοι καὶ οἱ εἰδωλολάτραι· <quote type="lemma">κλέπται</quote> δὲ πάλιν οἱ κλέπτοντες τὴν ἀλήθειαν. ἥδη δὲ καὶ </p>
                  <quote type="lemma">
                     <l> τὸ στόμα σου ἐπλεόνασεν κακίαν, </l>
                     <l> καὶ ἡ γλῶσσά σου περιέπλεκεν δολιότητα. </l>
                     <ref decls="#biblical" cRef="LXX:Ps.:49:19ab"/>
                  </quote>
                  <p> Ποτὲ μὲν γὰρ ἀναιδῶς καὶ ἀνεπικαλύπτως ἐχρῶ τῇ κακίᾳ σὺν πολλῇ παρρησίᾳ, ποτὲ
                     δὲ λόγοις χρώμενος δολίοις εἰς ἐπιβουλὴν ἀνθρώπων, καὶ ἄλλοτε προσποιούμενος ὡς
                     γνησίοις ἀδελφοῖς ὁμιλεῖν, λεληθότως τὰ τῆς κατ’ αὐτῶν ἐπιβουλῆς ἐνήργεις
                     διαβάλλων αὐτοὺς καὶ καταλαλῶν. πρὸς δὲ τούτοις καὶ προσκόμματα καὶ σκάνδαλα
                     τοῖς ποσὶν ὑπέβαλλες τῶν ἐκ τῆς αὐτῆς μητρός, ἤτοι συναγωγῆς ἢ καὶ ἐκκλησίας,
                     γεγενημένων. σὺ μὲν οὖν τοσούτοις συνεφύρης κακοῖς προσποιούμενος τὸν ἐμὸν
                     μετέρχεσθαι νόμον· ἐγὼ δὲ πάλαι μὲν ταῦτα θεωρῶν, ὅτε τὴν πρώτην ἐποιούμην εἰς
                     ἀνθρώπους πάροδον, ἢ καὶ ὅτε ἄνωθεν ἐπεσκόπουν τὰ πάντα τῇ ἐμῇ προνοίᾳ, τῷ
                     πλούτῳ τῆς ἐμῆς χρηστότητος καὶ τῆς ἀνοχῆς καὶ τῆς μακροθυμίας ἐχρώμην, σιωπὴν
                     ἦγον· νῦν δὲ οὐκέτι σιωπήσομαι· τὴν γὰρ ἑμὴν σιωπὴν ἀντὶ κακοῦ ἐλάμβανες· </p>
                  <quote type="lemma">
                     <l> ὑπέλαβες γὰρ ἀνομίαν ὅτι ἔσομαί σοι ὅμοιος </l>
                     <ref decls="#biblical" cRef="LXX:Ps:49:21b"/>
                  </quote>
                  <p> καὶ ἀποδέχομαι τὰς σὰς πράξεις. ἐγὼ δὲ καιρῷ τῷ δέοντι μακροθυμήσας, οὐκέτι
                     σιωπήσομαι, ἀλλ’ </p>
                  <quote type="lemma">
                     <l> ἐλέγξω σε καὶ παραστήσω κατὰ πρόσωπόν σου. </l>
                     <ref decls="#biblical" cRef="LXX:Ps.:49:21c"/>
                  </quote>
                  <p> Παραστήσω δὲ εἰς τὸν κατὰ σοῦ ἔλεγχον τὰ σὰ ἁμαρτήματα, ἃ πάλαι διεπράξω· ἃ συ
                     μὲν ὑπέλαβες μηκέτι ὑφεστάναι μηδὲ εἰς μνήμην ἥξειν τινός, ἐγὼ δὲ ὡς θεὸς εἰς
                     φῶς προάξω καὶ προθήσω ἐνώπιόν σου. καὶ ὁρῶν αὐτὰ καὶ γνωρίζων αἰσχύνην
                     καταχέῃ. </p>
               </div>
            </div>
            <div type="textpart" subtype="commentary" n="Ps_50">
               <div type="textpart" subtype="fragment" n="1">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 459r-462v (Ps 50,1-2) - ευς </witDetail>
                        <witDetail wit="#sig2"> 137r (Ps 50,1-2) - anonym</witDetail>
                        <witStart/>
                     </rdg>
                     <note> Anal. s. III, p. 455-459</note>
                  </app>
                  <quote type="lemma">
                     <l> Εἰς τὸ τέλος· ψαλμὸς τῷ Δαυιδ </l>
                     <l> ἐν τῷ ἐλθεῖν πρὸς αὐτὸν Ναθαν τὸν προφήτην, </l>
                     <l> ἡνίκα εἰσῆλθεν πρὸς Βηθσαβεέ. </l>
                     <ref decls="#biblical" cRef="LXX:Ps:50:1-2"/>
                  </quote>
                  <p>Ἐπακούσας ὁ Δαυὶδ τοῦ προφητικοῦ πνεύματος, θεσπίσας διὰ τοῦ προλεχθέντος
                     ψαλμοῦ τὰ περὶ τῆς κρίσεως τοῦ θεοῦ καὶ τὸν ἔλεγχον μαθὼν, ὃν ἐπήγαγεν τῷ
                     ἁμαρτωλῷ εἰπών· <quote>εἰ ἐθεώρεις κλέπτην, συνέτρεχες αὐτῷ, καὶ μετὰ μοιχῶν
                        τὴν μερίδα σου ἐτίθεις</quote>, ἔπειτα τὴν ψυχὴν πληγεὶς ἐπὶ τῇ μνήμῃ τῆς
                     κλεψιγάμου ἁμαρτίας, ᾗ περιπέπτωκεν, ὁπότε εἰσῆλθεν πρὸς τὴν τοῦ Οὐρίου γυναῖκα
                     τὴν Βηθσαβεέ, φθάσαι τὴν κρίσιν τοῦ θεοῦ καὶ τὴν ὀργὴν προλαβεῖν δι`
                     ἐξομολογήσεως σπουδὴν ἐποιήσατο. διὸ παράχρημα ὥσπερεὶ στήλην κατηγορίας αὐτὸς
                     καθ` ἑαυτοῦ τὸν προκείμενον συντάττει ψαλμὸν, ἔλεγχον ἀνεξάλειπτον καθ` ἑαυτοῦ
                     στηλιτεύσας διὰ τῆς προγραφῆς. ἀκαλύπτως γοῦν τῆς παρανόμου ἑαυτοῦ πράξεως
                     μνημονεύει λέγων· <quote>εἰς τὸ τέλος ψαλμὸς τῷ Δαυὶδ ἐν τῷ ἐλθεῖν πρὸς αὐτὸν
                        Νάθαν τὸν προφήτην, ἡνίκα εἰσῆλθε πρὸς Βηθσαβεέ</quote>. </p>
                  <p>εἶτα δὲ φόβου καὶ ἀγωνίας γεγονὼς ἔμπλεως, ἐφ` οἷς ὁ προφήτης Ἀσὰφ διὰ τοῦ
                     πρώτου ψαλμοῦ ἐθέσπισεν εἰπών· <quote>ὁ</quote>
                     <quote>θεὸς ἐμφανῶς ἥξει, ὁ θεὸς ἡμῶν, καὶ οὐ παρασιωπήσεται· πῦρ ἐνώπιον αὐτοῦ
                        καυθήσεται, καὶ κύκλῳ αὐτοῦ καταιγὶς σφόδρα</quote>, ἱκετηρίους φωνὰς καὶ
                     παρακλητικὰς τῷ θεῷ δεήσεις ἀναπέμπει λέγων· <quote>ἐλέησόν με, ὁ θεὸς, κατὰ τὸ
                        μέγα ἔλεός σου</quote> καὶ τὰ ἑξῆς. Πάλιν τε αὖ πληγεὶς ὑπὸ τοῦ φήσαντος
                     λόγου διὰ τοῦ Ἀσάφ· <quote>τὸ στόμα σου ἐπλεόνασεν κακίαν, καὶ ἡ γλῶσσά σου
                        περιέπλεκε δολιότητα· καθήμενος κατὰ τοῦ ἀδελφοῦ σου κατελάλεις, καὶ κατὰ
                        τοῦ υἱοῦ τῆς μητρός σου ἐτίθεις σκάνδαλον</quote>, εἰς ἔννοιαν ἐλθὼν τῆς
                     κατὰ τοῦ Οὐρίου ἐπιβολῆς, ὡς σκάνδαλον διὰ τῆς κατ` αὐτοῦ γραφῆς ὑπέβαλεν, ἵν`
                     ἐν τῇ τοῦ πολέμου συμβολῇ πεσὼν ἀπόλοιτο, προστίθησιν τῇ ἱκετηρίᾳ λέγων·
                        <quote>ὅτι</quote>
                     <quote>τὴν ἀνομίαν μου ἐγὼ γινώσκω, καὶ ἡ ἁμαρτία μου ἐνώπιόν μου ἔστι διὰ
                        παντός</quote>. καὶ ἑξῆς ἐπιλέγει· <quote>ῥῦσαι με ἐξ αἱμάτων, ὁ θεὸς, ὁ
                        θεὸς τῆς σωτηρίας μου</quote>, μονονουχὶ τῆς ἀναιρέσεως τοῦ Οὐρίου
                     μνημονεύσας. καὶ αὖθις ἐπακούσας τοῦ θεοῦ διὰ τοῦ Ἀσὰφ εἰρηκότος· <quote>ἐλέγξω
                        σε καὶ παραστήσω κατὰ πρόσωπον σου</quote>, ἀναγκαίως ἱκετεύει λέγων·<quote>
                        ἀπόστρεψον τὸ πρόσωπόν σου ἀπὸ τῶν ἁμαρτιῶν μου, καὶ πάσας μου
                        ἐξάλειψον</quote>. καὶ τελευτῶν ἐπιφέρει, <quote>ὅτι εἰ ἠθέλησας θυσίαν,
                        ἔδωκα ἂν, ὁλοκαυτώματα οὐκ εὐδοκήσεις· θυσία τῷ θεῷ πνεῦμα
                        συντετριμμένον</quote>, σφόδρα ἀκολούθως τῇ διδασκαλίᾳ τοῦ Ἀσὰφ, καθ` ἣν
                     ἐλέγετο· <quote>οὐκ ἐπὶ ταῖς θυσίαις σου ἐλέγξω σε, τὰ δὲ ὁλοκαυτώματά σου
                        ἐνώπιόν μού ἐστι διὰ παντός. οὐ δέξομαι ἐκ τοῦ οἶκου σου μόσχους, οὐδὲ ἐκ
                        τῶν ποιμνίων σου χειμάρρους</quote>. Ταῦτα μὲν οὖν ἡμῖν πρὸ τῆς κατὰ μέρος
                     διηγήσεως ἐπιτετηρήσθω εἰς παράστασιν τῆς ἀκολουθίας. </p>
                  <p>ἴδωμεν δὲ λοιπὸν καὶ τὴν προγραφήν· ἀναγκαίως ἀναπέμπει ἡμᾶς ἐπὶ τὴν τοῦ
                     προφήτου Ναθὰν πρὸς τὸν Δαυὶδ παρουσίαν, ὡς ἂν μάθοιμεν ἀπὸ τῆς ἱστορίας,
                     ὁποίοις ἐλέγχοις κατ` αὐτοῦ ἐχρήσατο ὁ προφήτης. γέγραπται τοίνυν ἐν τῆ δευτέρᾳ
                     τῶν βασιλειῶν ταῦτα· <quote>Καὶ ἐφάνη πονηρὸν τὸ ῥῆμα, ὃ ἐποίησεν Δαυιδ, ἐν
                        ὀφθαλμοῖς κυρίου. καὶ ἀπέστειλεν κύριος Ναθαν τὸν προφήτην πρὸς Δαυιδ, καὶ
                        εἰσῆλθεν πρὸς αὐτὸν καὶ εἶπεν αὐτῷ· δύο ἄνδρες ἦσαν ἐν πόλει μιᾷ, εἷς
                        πλούσιος καὶ εἷς πένης. καὶ τῷ πλουσίῳ ἦν ποίμνια καὶ βουκόλια πολλὰ, τῷ δὲ
                        πένητι οὐδὲν ἀλλ' ἢ ἀμνὰς μία μικρά, ἣν ἐκτήσατο καὶ περιεποιήσατο καὶ
                        ἐξέθρεψεν αὐτήν, καὶ ἡδρύνθη μετ' αὐτοῦ καὶ μετὰ τῶν υἱῶν αὐτοῦ ἐπὶ τὸ αὐτό,
                        ἐκ τοῦ ἄρτου αὐτοῦ ἤσθιεν καὶ ἐκ τοῦ ποτηρίου αὐτοῦ ἔπινεν καὶ ἐν τῷ κόλπῳ
                        αὐτοῦ ἐκάθευδεν καὶ ἦν αὐτῷ ὡς θυγάτηρ. καὶ ἦλθεν πάροδος τῷ ἀνδρὶ τῷ
                        πλουσίῳ, καὶ ἐφείσατο λαβεῖν ἐκ τῶν ποιμνίων αὐτοῦ καὶ ἐκ τῶν βουκολίων
                        αὐτοῦ τοῦ ποιῆσαι τῷ ξένῳ τῷ ἐλθόντι πρὸς αὐτὸν καὶ ἔλαβεν τὴν ἀμνάδα τοῦ
                        πένητος καὶ ἐποίησεν αὐτὴν τῷ ἀνδρὶ τῷ ἐλθόντι πρὸς αὐτόν. καὶ ἐθυμώθη ὀργῇ
                        Δαυὶδ τῷ ἀνδρὶ σφόδρα, καὶ εἶπεν Δαυὶδ πρὸς Ναθᾶν· ζῇ κύριος, ὅτι υἱὸς
                        θανάτου ὁ ἀνὴρ ὁ ποιήσας τοῦτο. καὶ τὴν ἀμνάδα ἀποτείσει ἑπταπλασίονα, ἀνθ'
                        ὧν ἐποίησεν τὸ ῥῆμα τοῦτο καὶ περὶ οὗ οὐκ ἐφείσατο. καὶ εἶπεν Ναθᾶν πρὸς
                        Δαυίδ· σὺ εἶ ὁ ἀνὴρ ὁ ποιήσας τοῦτο. τάδε λέγει κύριος ὁ θεὸς Ισραηλ· ᾿Εγώ
                        εἰμι ὁ χρίσας σε εἰς βασιλέα ἐπὶ Ισραηλ, καὶ ἐγώ εἰμι, ὃς ἐρρυσάμην σε ἐκ
                        χειρὸς Σαουλ καὶ ἔδωκά σοι τὸν οἶκον τοῦ κυρίου σου καὶ τὰς γυναῖκας τοῦ
                        κυρίου σου ἐν τῷ κόλπῳ σου καὶ ἔδωκά τὸν οἶκον Ισραηλ καὶ Ιουδα. καὶ εἰ
                        μικρόν, προσθήσω σοι κατὰ τὰ αὐτά. διὰ τί ἐφαύλισας τὸν λόγον κυρίου τοῦ
                        ποιῆσαι τὸ πονηρὸν ἐν ὀφθαλμοῖς αὐτοῦ; τὸν Οὐρίαν τὸν Χετταῖον ἐπάταξας ἐν
                        ῥομφαίᾳ καὶ τὴν γυναῖκα αὐτοῦ ἔλαβες σεαυτῷ εἰς γυναῖκα καὶ αὐτὸν ἀπέκτεινας
                        ἐν ῥομφαίᾳ υἱῶν Ἀμμών. καὶ νῦν οὐκ ἀποστήσεται ῥομφαία ἐκ τοῦ οἴκου σου ἕως
                        αἰῶνος, ἀνθ' ὧν ὅτι ἐξουδένωσάς με καὶ ἔλαβες τὴν γυναῖκα Οὐρίου τοῦ
                        Χετταίου τοῦ εἶναί σοι εἰς γυναῖκα. τάδε λέγει κύριος· ἰδοὺ ἐγὼ ἐξεγείρω ἐπὶ
                        σὲ κακὰ ἐκ τοῦ οἴκου σου καὶ λήμψομαι τὰς γυναῖκάς σου κατ' ὀφθαλμούς σου
                        καὶ δώσω τῷ πλησίον σου, καὶ κοιμηθήσεται μετὰ τῶν γυναικῶν σου ἐναντίον τοῦ
                        ἡλίου τούτου. ὅτι σὺ ἐποίησας κρυβδῇ, κἀγὼ ποιήσω τὸ ῥῆμα τοῦτο ἐναντίον
                        παντὸς Ισραηλ καὶ ἀπέναντι τοῦ ἡλίου τούτου</quote>. </p>
                  <p>Τούτων ἀκούσας ὁ Δαυὶδ καὶ τὴν ψυχὴν πληγεὶς τὴν προκειμένην ἱκετηρίαν
                     ἀναπέμπει τῷ θεῷ ἐξομολογούμενος καὶ αὐτὸς ἑαυτὸν στηλιτεύων. οὐδὲ γὰρ πρὸ τῶν
                     λόγων τοῦ προφήτου τὸν ψαλμὸν συνέταξεν, οὐδ` ἐξωμολόγει τὸ πρότερον τῷ θεῷ.
                     ὥσπερ δὲ ὑπὸ κάρου καὶ μέθης τὴν διάνοιαν κεκρατημένος ἔκρυπτεν τὸ ἁμάρτημα,
                     λανθάνειν καὶ τὸν θεὸν οἰόμενος, ὡς καὶ ἀνθρώπους. πάντα γὰρ αὐτῷ λαθραίως
                     ἐπράττετο, ἡ πρὸς τὴν γυναῖκα παράνομος ὁμιλία, ὁ θάνατος τοῦ ἀνδρός. διὸ
                     λέλεκτο αὐτῷ· <quote>ὅτι σὺ ἐποίησας κρύβδην</quote>. ἐπεὶ δὲ κατάφωρος γέγονεν
                     ὡς ἂν ἐληλεγμένος πρὸς τοῦ θεοῦ, διανήφει μὲν τοῦ κάρου, στήλην δὲ καθ` ἑαυτοῦ
                     μεστὴν κατηγορίας ἐγείρει ἐλέγχους καὶ ἐξομολογήσεις ἱκετηρίας τε περιέχουσαν.
                     αὐτὸ δὴ οὖν τοῦτο σημαίνων ἐδήλου διὰ τῆς ἐπιγραφῆς εἰπών· <quote>ἐν τῷ ἐλθεῖν
                        πρὸς αὐτὸν Ναθὰν τὸν προφήτην, ἡνίκα εἰσῆλθε πρὸς Βηθσαβεέ</quote>. </p>
                  <p> Ἀφίκετο δὲ πρὸς αὐτὸν ὁ προφήτης οὐ κατὰ τὴν ἀρχὴν τῆς ἁμαρτίας. τὸ γάρ·
                        <quote>οὔπω ἀναπεπλήρωνται αἱ ἁμαρτίαι τῶν Ἀμορραίων </quote> καὶ ἐπὶ τοῦ
                     Δαυὶδ ἦν εἰπεῖν. διόπερ, ἵνα μὴ τὸ ἐφ` ἡμῖν αὐτοῦ τῆς αὐτεξουσίου προαιρέσεως
                     ἀποκλεισθείη &lt;καὶ&gt; χεῖρόν τι γίγνοιτο [τὸ] κακὸν ἐν βάθει κρυπτομένης τῆς
                     μοχθηρᾶς προαιρέσεως, ὁ μὲν διὰ τοῦ προφήτου ἔλεγχος ἐπείχετο κατὰ τὴν ἀρχὴν.
                     ὅτε δὲ τὸ κακὸν ἐξωμόρξατο καὶ πᾶσαν τὴν ἐγκεκρυμμένην αὐτῷ σαπρίαν ἀπήλεγξεν,
                     χρόνος τε μέσος διελήλυθεν, καθ` ὃν ὥσπερ πυρετοῦ λωφήσας ἐν παρακμῇ γεγόνει
                     τῆς νόσου, κατάστασίν τε ἀνελάμβανεν εὐσταθῆ, τότε δὴ τότε, ὥσπερ τις ἐπιστήμων
                     ἰατρὸς, κατὰ καιρὸν τὸ βοήθημα τὸ διὰ τῶν ἐλέγχων ὁ προφήτης αὐτῷ προσῆγεν.
                     οὕτω γὰρ καὶ παῖδες ἰατρῶν οὐκ ὠμοῖς τοῖς τραύμασιν οὐδ’ ἔτι φλεγμαίνουσιν, ἐν
                     παρακμῇ δὲ γεγομένοις προσφέρουσιν τὰ βοηθήματα. εἰκότως οὖν καὶ τὸν χρόνον
                     ἐπισημαίνεται ἡ θεία γραφὴ ὧδε λέγουσα· <quote>καὶ συνήγαγεν αὐτὴν</quote>,
                     δηλαδὴ τὴν Βηθσαβεὲ, μετὰ τὸν θάνατον τοῦ αὐτῆς ἀνδρός<quote>, εἰς τὸν οἶκον
                        αὐτοῦ ὁ Δαυίδ, καὶ ἐγενήθη αὐτῷ εἰς γυναῖκα καὶ ἔτεκεν αὐτῷ υἱὸν, καὶ ἐφάνη
                        πονηρὸν τὸ ῥῆμα ὃ ἐποίησε Δαυὶδ ἐν ὀφθαλμοῖς κυρίου. καὶ ἀπέστειλε κύριος
                        τὸν Νάθαν πρὸς Δαυὶδ, καὶ εἰσῆλθε πρὸς αὐτὸν, καὶ εἶπεν </quote>πρὸς αὐτὸν
                     τὰ ἀναγεγραμμένα. θέα δὲ ὅπως μετὰ τὸν θάνατον τοῦ Οὐρίου καὶ μετὰ τὸ
                     συνοικῆσαι τῇ γυναικὶ, συλλαβεῖν τε αὐτὴν καὶ τεκεῖν υἱὸν, μεθ` ὅλον ἐνιαύσιον
                     χρόνον, ἀποστέλλεται πρὸς αὐτὸν ὁ προφήτης. διὸ μετὰ τοὺς ἐλέγχους ἐπιλέγει
                     αὐτῷ· <quote>καί γε ὁ υἱός σου, ὃ τεχθείς σοι, θανάτῳ ἀποθανεῖται</quote>. καὶ
                     τοῦτο εἰπὼν ὁ Νάθαν ἀπῆλθεν εἰς τὸν οἶκον αὐτοῦ. ταῦτα δὲ εἰ πρὸ τοῦ χρόνου τοῦ
                     λεχθέντος εἴρητο ἔτι τῆς ψυχῆς τοῦ Δαυὶδ τεθολωμένης, εἰκὸς ἦν μηδὲ ἀνασχέσθαι
                     αὐτὸν τῶν ἐλέγχων. τάχα δὲ καὶ μεῖζόν τι κατὰ τοῦ προφήτου δεδράκει κατὰ τοὺς
                     ἐν ταῖς νόσοις παρακόπτοντας, οἳ καὶ γονεῦσιν καὶ φιλτάτοις καὶ αὐτοῖς ἰατροῖς
                     ἐπανίστανται πολλάκις. </p>
                  <p>Ἀλλὰ γὰρ ἢδη καιρὸς καὶ τὴν αἰτίαν συνιδεῖν, δι` ἣν ὁ τοσοῦτος ἀνὴρ τοιαύταις
                     ὑποπέπτωκεν ἀθεμιτουργίαις. διδάσκει δὴ τὴν αἰτίαν αὐτὸς ὁ προφήτης διὰ τοῦ
                     παραδείγματος δύο φήσας γεγονέναι ἄνδρας, τὸν μὲν πλούσιον, τὸν δὲ πένητα,
                     ἐδήλου δὲ πλούσιον τὸν Δαυὶδ, πένητα τὸν Οὐρίαν. εἶτα παροδίτην εἰσάγει ξένον
                     ἐπιδημήσαντα τῷ πλουσίῳ, ἔνθα τὸν νοῦν ἐπιστῆσαι προσήκει, ὡς ξένον τινὰ τῇ
                     ψυχῇ τοῦ Δαυὶδ ἐπιδεδημηκέναι διδάσκει, μονονουχὶ σαφῶς παριστὰς ξένον τι
                     πνεῦμα καὶ διαβολικὴν δύναμιν συνηρπακέναι αὐτὸν. οὐ γὰρ ἄν ποτε ὁ τοσοῦτος εἰς
                     τοσοῦτον ἤλαυνεν ἀφροσύνης, οὐδ` οὕτω χείρων ἐγίνετο γυναικὸς ἐπιθυμίας ἀνὴρ ἐν
                     ἀκμῇ τῆς ἡλικίας ἐν αὐτῷ τε τῷ τῆς νεότητος ἄνθει πολλῆς ἐγκρατείας δεδωκὼς
                     δοκιμὴν. εἶχε μὲν γὰρ ἐπὶ τῆς ἐρήμου τὸν Σαοὺλ φεύγων τὴν Ἀχινάαν, εἶχε καὶ τὴν
                     Ἀβιγαίαν μετὰ τὸν θάνατον τοῦ ταύτης ἀνδρός, ἀλλ` οὐδαμῶς φαίνεται πλησιάσας
                     αὐταῖς πάντα τὸν χρόνον τῆς αὐτοῦ φυγῆς. οὐκοῦν οὐδὲ παῖδας ἀναγέγραπται
                     ἐσχηκὼς, εἰ μὴ μετὰ τὴν τελευτὴν Σαοὺλ. ἐν φυγῇ γὰρ ἐξεταζόμενος ἱκετηρίαις καὶ
                     προσευχαῖς προσανεῖχεν, ὡς δ` ἐκράτησεν τῆς βασιλείας. τηνικαῦτα ἡ γραφὴ
                     μαρτυρεῖ ὅτι ἐγένοντο αὐτῷ παῖδες ἐν Χεβρών. ὁ δὴ οὖν ἐν νεότητι καὶ ἐν ἀκμῇ
                     τῆς ἡλικίας ἐγκρατέστατος οὐκ ἂν προβεβηκὼς καὶ κατὰ θεὸν προκοπαῖς διαλάμπων
                     δίχα τινὸς μεγάλης καὶ ἀξιολόγου ἀνάγκης ἐπὶ τὸ τοιοῦτο παρῄει τόλμημα, ἀλλ` ἦν
                     ἄρα δεῖνός τις ξένος καὶ ἀλλότριος ἐχθρὸς φιλίαν ὑποκρινόμενος ὁ τῇ αὐτοῦ ψυχῇ
                     περιπλακείς, ὃν οὐκ ἀγνοῶν ὁ Σολομῶν ἐδίδασκε λέγων· <quote>ἐὰν πνεῦμα τοῦ
                        ἐξουσιάζοντος ἀναβῇ ἐπὶ σὲ, τόπον σoυ μὴ ἀφῇς</quote>. </p>
               </div>
               <div type="textpart" subtype="fragment" n="2">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 464r (Ps 50,3) - ευς </witDetail>
                        <witDetail wit="#sig2"> 137v (Ps 50,3-4) - ευς</witDetail>
                        <witStart/>
                     </rdg>
                     <note> PG 23, 437C 7-8</note>
                  </app>
                  <quote type="lemma">
                     <l> Ἐλέησόν με, ὁ θεὸς, κατὰ τὸ μέγα ἔλεός σου </l>
                     <l> καὶ κατὰ τὸ πλῆθος τῶν οἰκτειρμῶν σου ἐξάλειψον τὸ ἀνόμημά μου· </l>
                     <ref decls="#biblical" cRef="LXX:Ps:50:3"/>
                  </quote>
                  <p>Ἐπὶ μεγάλῳ δὲ πταίσματι ὡς ἐπὶ μεγάλῳ ψυχῆς τραύματι μεγάλου δεῖσθαι ὡμολόγει
                     ἐλέου. </p>
               </div>
               <div type="textpart" subtype="fragment" n="3">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 466rv (Ps 50,6cd) - ευς </witDetail>
                        <witDetail wit="#sig2"> 138r (Ps 50,5-6) - ευς</witDetail>
                        <witStart/>
                     </rdg>
                     <note> Anal. s. III, 461f</note>
                  </app>
                  <quote type="lemma">
                     <l> ὅπως ἂν δικαιωθῇς ἐν τοῖς λόγοις σου </l>
                     <l> καὶ νικήσῃς ἐν τῷ κρίνεσθαί σε. </l>
                     <ref decls="#biblical" cRef="LXX:Ps:50:6cd"/>
                  </quote>
                  <p>Πάλαι μὲν διὰ τὸ σὸν ἔλεος δοκῶν τις εἶναι καὶ ὑπὸ τῆς σῆς χάριτος δικαιούμενος
                     ἀνεπαισθήτως εἶχον τῆς σῆς εὐεργεσίας καὶ τῶν προσόντων μοι καλῶν. οὐ σὲ τὸν
                     θεὸν ἐπεγραφόμην αἴτιον, οὐδὲ σοὶ τὴν χάριν ὡμολόγουν, ἀλλ` ἐπ` αὐτῷ μέγα
                     ἐφρόνουν ἡγούμην τε ἀμετάβλητον ἕξιν ἀνειληφέναι. διὸ ἔλεγον <quote>ἐν τῇ
                        εὐθηνίᾳ μου· οὐ μὴ σαλευθῶ εἰς τὸν αἰῶνα</quote>. ταῦτα δὲ μου φρονοῦντος
                     σὺ, ὁ θεὸς, <quote>ἀπέστρεψας τὸ πρόσωπόν σου, καὶ ἐγενήθην
                        τεταραγμένος</quote>. ἐπειδὴ γὰρ μέγα φρονήσας ἀπηυθαδισάμην εὐθηνῶν τε καὶ
                     εὐθυμούμενος ἐν ταῖς κατὰ θεὸν προκοπαῖς, ἐτόλμησα θρασύνεσθαι καὶ εἰπεῖν, ὡς
                     ἆρα εἴην ἄτρεπτος οὔποτε σαλευόμενος τῆς ἐν θεῷ στάσεως. τούτου χάριν ὁ ἀγαθὸς
                     θεὸς φειδόμενός μου καὶ διδάσκων αὐτῷ ἔργῳ, ὅτι <quote>ἐὰν μὴ κύριος οἰκοδομήσῃ
                        οἶκον, εἰς μάτην ἐκοπίασαν οἱ οἰκοδομοῦντες</quote>, <quote>καὶ ἐὰν μὴ
                        κύριος φυλάξῃ πόλιν, εἰς μάτην ἠγρύπνησεν ὁ φυλάσσων, </quote> ἀναγκαίως
                     [δ`] ἀπέστρεψεν τὸ πρόσωπον αὐτοῦ τὸ πάλαι με φωτίζον, ἵν` αὐτὸς ἐμαυτὸν
                     ἐπιγνοὺς καὶ τὴν οἰκείαν ἀσθένειαν καταμαθὼν μηκέτ` ἀλόγως ἐπαιροίμην μηδ` ἐπ`
                     ἐμαυτῷ μεγαφρονοίην, γινώσκοιμι δὲ τὸν πάντων ἐμοὶ πάροχον τῶν ἀγαθῶν. ἐγὼ μὲν
                     οὖν ἄνθρωπος ὢν ἐλήλεγμαι, σὺ δὲ νικᾷς ἐν τῷ κρίνεσθαι τῶν πραγμάτων
                     παριστάντων, ὅτι καὶ πρὸ τῆς ἁμαρτίας οὐ δι` ἐμαυτὸν, διὰ δὲ σὲ ἐτύγχανον οἷος
                     ἐνομιζόμην.</p>
               </div>
               <div type="textpart" subtype="fragment" n="Testimonium_Nicetae">
                  <app type="witnesses">
                     <rdg wit="#sig3">
                        <witDetail wit="#sig3"> 390r (Ps 50,2) - ευς</witDetail>
                        <witStart/>
                     </rdg>
                  </app>
                  <p> ἰστέον δὲ, ὡς μετὰ ἐνιαυτὸν τοῦ φόνου Οὐρίου ἦλθεν ὁ Νάθαν πρὸς τὸν βασιλέα.
                     Οὐ γὰρ ἔχρην τοῦ πάθους ἔτι φλεγμαίνοντος τῇ μέθει κεκρατημένῳ προσελθεῖν, ἀλλὰ
                     μετὰ τὴν παρακμήν. Πρὸ γὰρ τούτου τῆς ψυχῆς ἔτι τεθολωμένης οὐκ ἂν ἠνέσχετο,
                     ἔδρασε δ᾿ ἄν τι κατὰ τοῦ προφητοῦ κατὰ τοὺς ἐν νόσῳ παρακόπτοντας καὶ γονεῦσιν
                     ἐπανισταμένους καὶ ἰατροῖς. Τὴν δ᾿ αἰτίαν, δι᾿ ἣν ὁ τοσοῦτος τοιαύταις
                     ἀθεμιτουργίαις ὑποπέπτωκεν, αὐτὸς ὁ Νάθαν διὰ τοῦ παραδείγματος διδάσκει· δύο
                     γὰρ, φησίν, ἦσαν ἄνδρες, ὁ μὲν πλούσιος, ὁ δὲ πενὴς, τὸν Δαυὶδ αἰνιττόμενος καὶ
                     τὸν Οὐρίαν. Εἶτα παροδίτην εἰσάγει ξένον ἐπιδημήσαντα τῷ πλουσίῳ ξένον τι
                     παριστὰς πνεῦμα καὶ διαβολικὴν δύναμιν συνηρπακέναι τὸν Δαυὶδ, ὥστε καταθῦσαι
                     τὴν μίαν ἄμναδα τοῦ πένητος, τὴν γυναῖκα δηλαδὴ τοῦ Οὐρίου. Οἶμαι δὲ τούτῳ δὴ
                     τῷ ξένῳ πνεύματι ἐκδεδόσθαι αὐτὸν διὰ τὸ εἰπεῖν· οὐ μὴ σαλευθῶ εἰς τὸν αἰῶνα,
                     ἐναντίως τῷ· ἐὰν μὴ κύριος οἰκοδομήσῃ οἶκον. Ἐλεγχθεὶς δὲ ἐφ᾿ ᾦ ἥμαρτεν ὁ
                     βασιλεὺς παρὰ τοῦ ἰδιώτου οὐκ ἠγανάκτησεν, ἀλλὰ καὶ ἐκάκισεν αὑτὸν, ὡς τὸν
                     ἐλέγχοντα προφήτην εἰπεῖν· καὶ κύριος παρήγαγε τὸ ἁμάρτημα σου. Ἀνεγράφησαν δὲ
                     τὰ τῶν ἁγίων ὀλισθήματα, ἵνα ὥσπερ ἀρετῆς οὕτω καὶ μετανοίας διδάσκαλοι ὦσιν.
                  </p>
               </div>
               <div type="textpart" subtype="fragment" n="4">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 468r-468v (Ps 50,7-8a) - ευς </witDetail>
                        <witDetail wit="#sig2"> 138v (Ps 50,7) - ευς</witDetail>
                        <witStart/>
                     </rdg>
                  </app>
                  <quote type="lemma">
                     <l> ἰδοὺ γὰρ ἐν ἀνομίαις συνελήφθην, </l>
                     <l> καὶ ἐν ἁμαρτίαις ἐκίσσησέ με ἡ μήτηρ μου. </l>
                     <ref decls="#biblical" cRef="LXX:Ps:50:7-8a"/>
                  </quote>
                  <p>ὅμοια δ’ ἂν εἴη ταῦτα τοῖς καὶ παρὰ τῷ Ἰὼβ λελεγμένοις ἐν τῷ ἐπικατάρατος
                        <quote>ἡ ἡμέρα ἐν ᾗ ἐγενήθην καὶ ἡ νὺξ ἐν ᾗ εἶπαν</quote>·<quote> ἰδοὺ
                        ἄρσεν. </quote>διὰ τί γὰρ ἦν ἐπικατάρατος<quote>,</quote> ἀλλ’ ὅτι <quote>ἐν
                        ἀνομίαις</quote> συνελήφθη, καὶ <quote>ἐν ἁμαρτίαις ἐκίσσησεν</quote> αὐτὸν
                        <quote>ἡ μήτηρ αὐτοῦ</quote>. ἀκόλουθον γὰρ ἦν κατάραν ἕπεσθαι ἁμαρτίᾳ. καὶ
                     παρὰ τῷ Ἱερεμίᾳ δὲ ὁ αὐτὸς φέρεται λόγος τοῦ προφήτου σχετλιάζοντος καὶ ὁμοίως
                     τῷ Ἰὼβ λέγοντος· <quote>ἐπικατάρατος ἡ ἡμέρα, ἐν ᾗ ἐτέχθην ἐν αὐτῇ, καὶ ἡ νὺξ,
                        ἐν ᾗ συνέλαβέν με ἡ μήτηρ μου.</quote> μακάριον γὰρ ἦν τὸ μηδὲ τὴν πρώτην
                     γυναῖκα παραβάσαν τὴν ἐντολὴν τοῦ θεοῦ ἀπόβλητον ἅμα τῷ ἀνδρὶ τοῦ παραδείσου
                     γενέσθαι, καὶ κρεῖττον ἦν αὐτῇ τὸ μὴ συλλαβοῦσαν ὠδινῆσαι μηδὲ τῇ φθαρτῇ
                     γενέσει διακονήσασθαι, μένειν δ’ ἐν παραδείσῳ θεοῦ ἀγγέλοις θείοις
                     ἀφωμοιωμένην. ἀλλὰ <quote>φθόνῳ διαβόλου θάνατος εἰσῆλθεν εἰς τὸν
                        κόσμον,</quote> θανάτῳ δὲ ἡ δι’ αἱμάτων καὶ σαρκὸς γένεσις ὑπηρετείτω εἰς
                     διαμονὴν τοῦ θνητοῦ γένους. καὶ διὰ τοῦτο εἰκότως καὶ ἡ σύλληψις τῶν αὐτῶν
                     ὡσανεὶ θανάτῳ ὑποκειμένη παρὰ τοῖς μακαρίοις διεβάλλετο. <app type="witnesses">
                        <rdg wit="#sig11">
                           <witStart/>
                        </rdg>
                     </app>κατὰ δὲ τὸν Σύμμαχον· ἰδού, φησίν, εἰς <quote>ἀδικίαν ὠδινήθην, καὶ ἐν
                        ἁμαρτίαις ἐκύησέν με ἡ μήτηρ.</quote> ὠδινήθην γάρ, φησίν, καὶ ἐκυήθην, ἵνα
                     παρέλθω εἰς ἀδικίαν καὶ ἵνα ἐν ἁμαρτίᾳ γενόμενος ἐλεγχθῶ, καὶ ταῦτα κατηγορῶ
                     τῆς πρώτης γενέσεως. οὐκοῦν κατὰ ταύτην τὴν ἔννοιαν, οὐκ ἐν ἀνομίαις, φησίν,
                     τῆς ἐμῆς μητρὸς συνελήφθην. οὐδὲ αὕτη ἡ γεννησαμένη μήτηρ ἐν ἀνομίαις ταῖς
                     ἑαυτῆς ἐκίσσησέ με, ἀλλ’ ἐγώ, φησίν, εἰς ἀδικίαν ἐγεννήθην, καὶ ἐν ἁμαρτίαις
                     ἐκίσσησέ με ἡ μήτηρ μου. ὠδινήθην γὰρ καὶ ἐκυήθην θνητὴν καὶ φθαρτὴν σάρκα
                     περιβαλλόμενος, ἵν’ ἐμπέσω εἰς ἀδικίαν καὶ ἁμαρτίαν, καὶ ἵν’ ἐλεγχθῶ ὁποῖος
                     πεφώραμαι. καὶ ταῦτά φημι, ἐπειδήπερ <quote>ἀλήθειαν <app type="witnesses">
                           <rdg wit="#sig11">
                              <witEnd/>
                           </rdg>
                        </app>ἠγάπησας. </quote>
                  </p>
               </div>
               <div type="textpart" subtype="fragment" n="5">
                  <quote>
                     <app type="witnesses">
                        <rdg wit="#sig1 #sig2">
                           <witDetail wit="#sig1"> 469v-470v (Ps 50,8b-10) - ευς </witDetail>
                           <witDetail wit="#sig2"> 139r (Ps 50,8-9) - anonym</witDetail>
                           <witStart/>
                        </rdg>
                     </app>
                  </quote>
                  <quote type="lemma">
                     <l> τὰ ἄδηλα καὶ τὰ κρύφια τῆς σοφίας σου ἐδήλωσάς μοι. </l>
                     <l> ῥαντιεῖς με ὑσσώπῳ, καὶ καθαρισθήσομαι· </l>
                     <l> πλυνεῖς με, καὶ ὑπὲρ χιόνα λευκανθήσομαι. </l>
                     <l> ἀκουτιεῖς με ἀγαλλίασιν καὶ εὐφροσύνην· </l>
                     <l> ἀγαλλιάσονται ὀστέα τεταπεινωμένα· </l>
                     <ref decls="#biblical" cRef="LXX:Ps:50:8b-10"/>
                  </quote>
                  <p>ὅτι μὲν ἁμαρτίας ἡμῖν ἡ εἰς τὸν θνητὸν βίον πάροδος καὶ ἡ διὰ φθαρτῆς σαρκὸς
                     γένεσις προυξένησεν, διὰ τῶν εἰρημένων δεδήλωται. ἀνθυποφορᾶς δὲ παρακειμένης
                     τῷ λόγῳ, καθ’ ἣν ἀπορήσειεν ἄν τις, διὰ τί τοιαύτην ὑφίστη γένεσιν ὁ θεός, ὡς
                     ἐν ἀνομίαις συλλαμβάνεσθαι καὶ ἐν ἁμαρτίαις, ἐπιλύεται ταύτην ἀναγκαίως ἑξῆς
                     εἰπών· <quote>τὰ ἄδηλα καὶ τὰ κρύφια τῆς σοφίας σου ἐδήλωσάς μοι</quote>. ὁ μὲν
                     γὰρ πολύς, φησίν, ἀγνοείτω οὐκ εἰδὼς τὰ ἀπόρρητα τῆς ἐν σοὶ οἰκονομίας, ὧν
                     ἕνεκα ὁ καθεῖς ἡμῶν τὴν θνητὴν ὑπέμεινε γένεσιν, ἐμοὶ δὲ <quote>τὰ ἄδηλα καὶ τὰ
                        κρύφια</quote> τῆ σῆς σοφίας ἐδήλωσας, ὥστε γινώσκειν καὶ τοὺς τούτων
                     λόγους. εἰ μὲν οὖν ἡ πᾶσα τοῦ βίου καταστροφὴ μέχρι τῆς θνητῆς ἤλαυνεν ζωῆς,
                     οὐδὲν ἂν εἴχε σπουδῆς ἄξιον ἡ τῶν ἀνθρώπων γένεσις. ἐπεὶ δὲ ζωὴ αἰώνιος καὶ
                     βίος ἀθάνατος καὶ βασιλείας οὐρανῶν ἐπαγγελία τεταμίευται τοῖς ἐν θεοσεβείᾳ
                     κατορθώσασιν ἐν τῇ παρούσῃ ζωῇ, εἰκότως ἀναγκαία γένοιτ’ ἄν ἡ εἰς τὸν θνητὸν
                     βίον πάροδος, ὡς ἂν ἐνταῦθα οἷα ἐν νηπίων διατριβῇ παιδαγωγηθεῖσα ἡ ψυχὴ
                     ἐγγυμνασαμένη τε ὡς ἐν ἀγῶνι προπαρασκευάσοιτο εἰς τὴν ἐνθένδε ἐπὶ τὰ κρείττω
                     μετάβασιν. ἀλλὰ καὶ &lt;εἰ&gt; ἡ ἐν ἀφροσύνῃ γενομένη καὶ ἐν ἁμαρτίαις
                     ἐξολισθήσασα ψυχή ἀθεράπευτος ἦν, κἂν εὐλόγως ἄν τις ἐμέμψατο τῇ γενέσει ἢ τῷ
                     ταύτην ἐπὶ κακῷ τῶν γεννησαμένων ὑποστησαμένῳ. νυνὶ δὲ, ὁ σωτὴρ καὶ ἰατρός,
                     ψυχῶν θεραπείας προσάγεις, ὅπως πᾶν ἄθυρον ἀνδρῶν ἀθέων ἀποφραχθείη στόμα. ἐγὼ
                     τοίνυν, φησίν, ὁ τῆς σῆς σοφίας καὶ τῶν ἀδήλων καὶ ἀπορρήτων λόγων μύστης ποτὲ
                     γενόμενος ἐν τῷ πρὸ τῆς ἁμαρτίας καιρῷ ὡς ἂν τὴν τούτων γνῶσιν ἀνειληφὼς εὖ
                     οἶδα, ὅτι καὶ τοῖς ἡμαρτηκόσιν θεραπείας προσφέρεις καὶ τὴν πεσοῦσαν ἀνεγείρεις
                     ψυχήν, οὗ χάριν εὔελπίς εἰμι καὶ τεθάρρηκα τοῖς σοῖς βοηθήμασιν. </p>
                  <p>διό φημι· <quote>ῥαντιεῖς με ὑσώπῳ καὶ καθαρισθήσομαι</quote>, καὶ ὅπερ ηὐξάμην
                     ἀνωτέρω εἰπών <quote>ἐπὶ πλεῖον πλύνον με ἀπὸ τῆς ἁμαρτίας μου</quote>, τοῦτ’
                     αὐτό μοι δωρούμενος <quote>πλυνεῖς με</quote> τοσαύτῃ τε δυνάμει τῆς σῆς
                     φιλανθρωπίας ἀποσμήξεις, ὡς <quote>ὑπὲρ χιόνα</quote> λευκανθῆναί με. καὶ τέλος
                     μοι τῆς καθάρσεως ἔσται ἀγαθὴ παρὰ σοῦ φωνὴ εὐφροσύνης καὶ θυμηδίας ποιητική.
                     διό φημι· <quote>ἀκουτιεῖς με ἀγαλλίασιν καὶ εὐφροσύνην</quote>, ἀλλὰ καὶ τὰ
                     νῦν <quote>τεταπεινωμένα ὀστέα</quote> μου, ἅπερ εἰσὶν αἱ τῆς ἐμῆς ψυχῆς
                     λογικαὶ δυνάμεις αἱ νῦν διὰ τὴν ἁμαρτίαν συντεθλασμέναι, τῆς παρὰ σοὶ
                     μεταλήψονται χαρᾶς. <app type="witnesses">
                        <rdg wit="#sig11">
                           <witStart/>
                        </rdg>
                     </app>ἔοικε δὲ μυστήριόν τι αἰνίττεσθαι εἰπὼν <quote>ῥαντιεῖς με ὑσώπῳ καὶ
                        καθαρισθήσομαι.</quote> ὁ γοῦν παρὰ Μωυσεῖ νόμος ὑσώπῳ δεῖν τὸ αἷμα τοῦ
                     προβάτου τοῦ πάσχα τὰς φλιὰς τῶν οἰκιῶν ἐπιραίνειν παρακελεύεται, πάντες δὲ
                     ἡμεῖς τιμίῳ αἵματι ἐξηγοράσθημεν ἐπεὶ <quote>τὸ πάσχα ἡμῶν ἐτύθῃ
                        Χριστός</quote>. εἰ τοίνυν κατὰ τὰς εἰκόνας καὶ τὰ παρὰ Μωυσεῖ σύμβολα ὑσώπῳ
                     τὸ αἷμα τοῦ προβάτου ταῖς φλιαῖς τῶν οἴκων ἐπιραινόμενον φυλακτήριον ἐγίγνετο
                     τοῦ μή τι παθεῖν ὑπὸ τοῦ ὀλεθρευτοῦ τοὺς ἐνοικοῦντας, εἰκότως ὁ Δαυὶδ τοῦ
                     αἵματος ἐκείνου ἐν ἀπορρήτῳ τὴν μνήμην ποιούμενος μυστικῶς ἔφασκεν
                        <quote>ῥαντιεῖς με ὑσώπῳ καὶ καθαρισθήσομαι,</quote> αἰνιττόμενος τὴν διὰ
                     τοῦ αἵματος τοῦ ἀληθινοῦ ἀμνοῦ τοῦ θεοῦ γενησομένην καὶ αὐτῷ ὥσπερ οὖν καὶ πᾶσι
                     τοῖς λοιποῖς ἀνθρώποις κάθαρσιν. καὶ ταῦτ’ οὖν αἰνιττόμενος οὐκ ἀργῶς
                     προδιελάλησεν εἰπών· <quote>τὰ ἄδηλα καὶ τὰ κρύφια τῆς σοφίας σου ἐδήλωσάς <app type="witnesses">
                           <rdg wit="#sig11">
                              <witEnd/>
                           </rdg>
                        </app>μοι</quote>. τούτοις δὲ ὁμοίως καὶ ὁ Ἡσαΐας ἀνεφώνει τὸ
                        <quote>λούσασθε</quote> καὶ <quote>καθαροὶ γένεσθε </quote> καὶ τὰ ἑξῆς·
                        <quote>ἐὰν ὦσιν ὑμῶν αἱ ἁμαρτίαι ὡς φοινικοῦν, ὡς χιόνα λευκανῶ</quote>. διὸ
                     κἀνταῦθα <quote>πλυνεῖς με καὶ ὑπὲρ χιόνα λευκανθήσομαι</quote> εἴρηται.</p>
               </div>
               <div type="textpart" subtype="fragment" n="6">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 472r (Ps 50,11) - ευς </witDetail>
                        <witDetail wit="#sig2"> 139v (Ps 50,10-12) - ευς</witDetail>
                        <witStart/>
                     </rdg>
                  </app>
                  <quote type="lemma">
                     <l> ἀπόστρεψον τὸ πρόσωπόν σου ἀπὸ τῶν ἁμαρτιῶν μου </l>
                     <l> καὶ πάσας τὰς ἀνομίας μου ἐξάλειψον. </l>
                     <ref decls="#biblical" cRef="LXX:Ps:50:11"/>
                  </quote>
                  <p>ὁ μὲν παρρησίας γέμων καὶ τὴν ψυχὴν κεκαθαρμένος ἀπὸ συνειδήσεως πονηρᾶς εἴποι
                     ἂν τῷ θεῷ· <quote>τὸ πρόσωπόν σου κύριε ζητήσω. μὴ ἀποστρέψῃς τὸ πρόσωπόν σου
                        ἀπ’ ἐμοῦ</quote>. ὁ δὲ ἐπὶ νεαροῖς ἁμαρτίας τραύμασιν τὴν ψυχὴν πεπληγμένος
                     τὸ αἰσχρὸν καὶ ἀπρεπὲς καὶ ἄσχημον τῆς πράξεως πρὸ τῶν ἑαυτοῦ ὀφθαλμῶν θεωρῶν
                     ἐγκαλυπτόμενος ἐπὶ τῇ αἰσχύνῃ εἰκότως εἴποι ἂν τῷ θεῷ, οἷα μεγάλῳ κριτῇ·
                        <quote>ἀπόστρεψον τὸ πρόσωπόν σου ἀπὸ τῶν ἁμαρτιῶν μου</quote>, ἀλλὰ μὴ ἐξ
                     ἐμοῦ αὐτοῦ, ἀλλὰ μηδὲ ἀπὸ τῆς ἐμῆς ψυχῆς τῆς ἐξομολογουμένης σοι, ἀλλ’
                     ἐπιμέλειαν ὥσπερ νενοσηκότος μου καὶ κακῶς ἐσχηκότος ποιησάμενος ἴασαί με. </p>
               </div>
               <div type="textpart" subtype="fragment" n="7">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 474v-475r (Ps 50,16a) - ευς </witDetail>
                        <witDetail wit="#sig2"> 140v (Ps 50,16-19) - ευς</witDetail>
                        <witStart/>
                     </rdg>
                  </app>
                  <quote type="lemma">
                     <l> ῥῦσαί με ἐξ αἱμάτων ὁ θεὸς ὁ θεὸς τῆς σωτηρίας μου. </l>
                     <ref decls="#biblical" cRef="LXX:Ps:50:16a"/>
                  </quote>
                  <p>ὡς ἂν δὲ μάθοιμεν, ὅση τίς ἐστιν διαφορὰ τοῦ ὀνομαζομένου σωτηρίου παρὰ τὴν
                     κοινώτερον λεγομένην σωτηρίαν, ἀναγκαῖα γένοιτ’ ἂν ἡμῖν ἡ παράθεσις τῆς
                     ἑβραϊκῆς λέξεως. ὅτε μὲν οὖν τὸ σωτήριον ὀνομάζετο, ἡ ἑβραϊκὴ λέξις ἀντὶ τοῦ
                     σωτηρίου σου Ἰησουὰχ περιέχει, καὶ ταύτην γε τὴν λέξιν συμφώνως ὅ τε Ἀκύλας καὶ
                     ὁ Σύμμαχος καὶ οἱ λοιποὶ πάντες ἑρμηνευταὶ σωτήριόν σου ἡρμήνευσαν. ἐνταῦθα δὲ,
                     ἐν ᾧ λέλεκται ῥῦσαί με ἐξ αἱμάτων ὁ θεὸς, ὁ θεὸς τῆς σωτηρίας μου, ἀντὶ τῆς
                     σωτηρίας μου ἡ ἑβραϊκὴ φωνὴ Οἰσουὰθ περιέχει, ὡς μηκέτ’ ἄν τινα ὑπονοῆσαι
                     ταὐτὸν σημαίνειν κατὰ τὴν Ἑβραίων φωνὴν τὸ σωτήριον καὶ τὴν σωτηρίαν. ἡ μὲν γὰρ
                     ἑλληνικὴ φωνὴ παραγώγως εἰρημένη πλείστην ἐγγύτητα παρίστησιν, ἡ δ’ ἑβραϊκὴ οὐχ
                     οὕτως. ἀπεσχοίνισται δὲ πάμπολυ καὶ διέστηκε τὴν μὲν ἐν ἀνθρώποις σωτηρίαν
                     Οἰσουὰθ ὀνομάζουσα, τὸ δὲ προφητευόμενον πᾶσι τοῖς ἔθνεσιν σωτήριον Ἰησουὰχ
                     καλοῦσα σαφῶς τοῦ ὀνόματος Ἰησοῦ τοῦ σωτῆρος ἡμῶν διὰ τῆς ἑβραϊκῆς λέξεως
                     δηλουμένου. </p>
               </div>
               <div type="textpart" subtype="fragment" n="8">
                  <quote>
                     <app type="witnesses">
                        <rdg wit="#sig1 #sig2">
                           <witDetail wit="#sig1"> 476r (Ps 50,19) - ευς </witDetail>
                           <witDetail wit="#sig2"> 140v (Ps 50,16-19) - ευς</witDetail>
                           <witStart/>
                        </rdg>
                        <note> PG 23, 440D 10-441A 11</note>
                     </app>
                  </quote>
                  <quote type="lemma">
                     <l> θυσία τῷ θεῷ πνεῦμα συντετριμμένον, </l>
                     <l> καρδίαν συντετριμμένην καὶ τεταπεινωμένην, ὁ θεὸς, οὐκ ἐξουδενώσεις. </l>
                     <ref decls="#biblical" cRef="LXX:Ps:50:19"/>
                  </quote>
                  <p>Ἡ μὲν τῆς αἰνέσεως θυσία ὑγιέσιν ἁρμόττει, νοσοῦσι δὲ ἡ διὰ <quote>τῆς
                        τεταπεινωμένης καὶ συντετριμμένης καρδίας</quote>. καὶ ἐπειδὴ
                        <quote>κατεαγυῖα γέγονεν ἡ καρδία μου</quote> κατὰ Σύμμαχον, καὶ τὸ πνεῦμα
                     μου συντετριμμένον, εἰκότως προηυξάμην λέγων <quote>καρδίαν καθαρὰν κτίσον ἐν
                        ἐμοὶ ὁ θεὸς</quote> ἀντὶ τῆς κατεαγυίας. ὡσαύτως δ’ ἔλεγον <quote>καὶ πνεῦμα
                        εὐθὲς ἐγκαίνισον ἐν τοῖς ἐγκάτοις μου </quote> ἀντὶ τοῦ συντετριμμένου
                     πνεύματος. συντετριμμένον δὲ πνεῦμα τὸ δι’ ἐξομολογήσεως ἑαυτὸ συντρίβον
                     τυγχάνει, καὶ καρδία συντετριμμένη καὶ τεταπεινωμένη γένοιτ’ ἂν ἡ διὰ τῆς
                     μετανοίας ἑαυτὴν ταπεινοῦσα. τοιαύτην γὰρ αὐτὴν γενομένην μετὰ τὸ τῆς ἁμαρτίας
                     οἴδημα ἀντὶ θυσίας προσδέξεται ὁ θεός. </p>
               </div>
               <div type="textpart" subtype="fragment" n="9">
                  <app type="witnesses">
                     <rdg wit="#sig1 #sig2">
                        <witDetail wit="#sig1"> 476v-477v (Ps 50,20-21) - ευς </witDetail>
                        <witDetail wit="#sig2"> 141r (Ps 50,20-21) - ευς</witDetail>
                        <witStart/>
                     </rdg>
                     <note/>
                  </app>
                  <quote type="lemma">
                     <l> ἀγάθυνον κύριε ἐν τῇ εὐδοκίᾳ σου τὴν Σιών, </l>
                     <l> καὶ οἰκοδομηθήτω τὰ τείχη Ἱερουσαλήμ, </l>
                     <l> τότε εὐδοκήσεις θυσίαν δικαιοσύνης, </l>
                     <l> ἀναφορὰν καὶ ὁλοκαυτώματα· </l>
                     <l> τότε ἀνοίσουσιν ἐπὶ τὸ θυσιαστήριόν σου μόσχους. </l>
                     <ref decls="#biblical" cRef="LXX:Ps:50:20-21"/>
                  </quote>
                  <p>
                     <quote>
                        <app type="witnesses">
                           <rdg wit="#sig11">
                              <witStart/>
                           </rdg>
                        </app>
                     </quote>ἀλλὰ πρὸς ταῦτα φήσειεν ἄν τις· πῶς ἀρτίως εἰπών, ὅτι <quote>εἰ
                        ἠθέλησας θυσίαν ἔδωκα ἄν· ὁλοκαυτώματα οὐκ εὐδοκήσεις,</quote> ἐνταῦθα ὡς ἄν
                     μέλλοντος ὁλοκαυτώματα καὶ θυσίας παραδέχεσθαι τοῦ θεοῦ μετὰ τὴν οἰκοδομὴν τῆς
                     Ἱερουσαλήμ φησίν· <quote>τότε εὐδοκήσεις θυσίαν</quote> καὶ <quote>ἀναφορὰν καὶ
                        ὁλοκαυτώματα</quote>, καὶ <quote>τότε ἀνοίσουσιν ἐπὶ τὸ θυσιαστήριόν σου
                        μόσχους</quote>. δόξειε μὲν οὖν ταῦτα ἐναντίως εἰρῆσθαι. οὐ μὴν γένοιτ’ ἂν
                     ἐναντία, εἴ τις ἐπιμελῶς ἐξετάσειεν τὸν λόγον, οὐχ ἁπλῶς φήσαντι <quote>τότε
                        εὐδοκήσεις θυσίαν</quote> καὶ μέχρι τούτου στάντι, ἀλλὰ προσθέντι τὸ
                        <quote>θυσίαν δικαιοσύνης.</quote> οὐκοῦν ἐπειδ’ ἂν εὐδοκήσειας τὴν Σιὼν καὶ
                     ἐπειδ’ ἂν οἰκοδομηθῆ τὰ τείχη Ἱερουσαλὴμ, τότε δικαιοσύνης θυσίαι, ἀλλ’ οὐχὶ αἱ
                     διὰ ζώων ἀλόγων ἀνενεχθήσονταί σοι. τὸ γὰρ θεοσεβὲς πολίτευμα εἰκόνα φέροι ἂν
                     τῆς ἐπουρανίου πόλεως τοῦ θεοῦ. τούτων γὰρ εἰκόνα φέρουσα ἡ ἐκκλησία τοῦ θεοῦ
                     τῆς αὐτῆς ὁμωνυμίας ἠξίωται. ἐπειδ’ ἂν οὖν φησιν<quote> ἀγαθύνῃς ἐν τῇ εὐδοκίᾳ
                        σου τὴν Σιὼν</quote> τὴν ἀποδεδομένην, καὶ ἐπειδ’ ἂν τὰ τείχη τῆς Ἱερουσαλὴμ
                     οἰκοδομηθῆ (λέγει δὲ τὰ τείχη τῆς ἐκκλησίας τοὺς περιφράττοντας αὐτὴν καὶ
                     φυλάττοντας ἀγγέλους, ἢ καὶ τοὺς ἐν αὐτῇ ἱερωμένους προεστῶτάς τε αὐτῆς καὶ
                     οἱονὶ προμαχῶνας αὐτῆς ὄντας), <quote>τότε εὐδοκήσεις θυσίαν
                        δικαιοσύνης</quote>, ἢ κατὰ τὸν Σύμμαχον<quote> τότε προσδέξῃ θυσίας
                        δικαιοσύνης</quote>, ἀλλὰ καὶ<quote> ἀναφορὰς καὶ ὁλοκαυτώματα,</quote>
                     δηλαδὴ καὶ αὐτὰ δικαιοσύνης. <quote>τότε ἀνοίσουσιν ἐπὶ τὸ θυσιαστήριόν σου
                        μόσχους,</quote> δηλαδὴ καὶ αὐτοὺς δικαιοσύνης. κατὰ πάντων γὰρ ἐξακούσει τὸ
                     δικαιοσύνης. πάντα γὰρ διὰ δικαιοσύνης ἐκτελεῖται κατὰ τὰς ἀναίμους καὶ
                     πνευματικὰς καὶ λογικὰς θυσίας τὰς καθ’ ὅλης τῆς οἰκουμένης ἐν τῇ Χριστοῦ
                     ἐκκλησίᾳ προσφερομένας τῷ θεῷ. λέγει δ’ οὖν καὶ ἀλλος προφήτης θεσπίζων πρὸς τὸ
                     Ἰουδαίων ἀποτεινόμενος ἔθνος· <quote>οὐκ ἔστιν μου θέλημα ἐν ὑμῖν, λέγει κύριος
                        παντοκράτωρ, καὶ θυσίας οὐ προσδέξομαι ἐκ τῶν χειρῶν ὑμῶν, δι’ ὅτι ἀπ’
                        ἀνατολῶν ἡλίου μέχρι δυσμῶν δεδόξασται τὸ ὄνομά μου ἐν τοῖς ἐθνεσιν, καὶ ἐν
                        παντὶ τόπῳ θυμίαμα προσάγεται τῷ ὀνόματί μου καὶ θυσίᾳ καθαρᾷ</quote>. αὕτη
                     δ’ ἂν εἴη ἡ καθαρὰ θυσία ἡ ἐνταῦθα ὠνομασμένη θυσία δικαιοσύνης καὶ ἡ τῆς
                     αἰνέσεως, περὶ ἧς διὰ τῶν ἔμπροσθεν ἐλέγετο· <quote>θύσον τῷ θεῷ θυσίαν <app type="witnesses">
                           <rdg wit="#sig11">
                              <witEnd/>
                           </rdg>
                        </app>αἰνέσεως</quote>. ἀλλὰ ταῦτα μὲν ἐλέγετο πάλαι καὶ ἐθεσπίζετο, τέλους
                     δὲ τετύχηκεν. εἰς ἔτι τε νῦν ἐν πᾶσι τοῖς ἔθνεσιν διὰ τῆς σωτηρίου χάριτος
                     ἐνεργεῖται.</p>
               </div>
            </div>
         </div>
      </body>
   </text>
</TEI>
