<?xml version="1.0" encoding="UTF-8"?>
<?xml-model href="https://raw.githubusercontent.com/PatristicTextArchive/Schema/master/tei-pta.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Esther</title>
                <author>Septuaginta</author>
                <respStmt>
                    <persName xml:id="AvS">
                        Annette von Stockhausen
                    </persName>
                    <resp>
                        Conversion to CTS-compliant PTA TEI
                    </resp>
                </respStmt>
            </titleStmt>
            <publicationStmt>
                <authority>
                    Berlin-Brandenburgische Akademie der Wissenschaften
                </authority>
                <distributor>
                    Patristic Text Archive
                </distributor>
                <availability>
                    <licence target="https://creativecommons.org/licenses/by-sa/4.0/">
                        Available under a Creative Commons Attribution ShareAlike 4.0 International License
                    </licence>
                </availability>
                <date>
                    2021
                </date>
                <idno type="PTA">
                    pta9999.pta020
                </idno>
                <idno type="TLG">tlg0527.tlg019</idno>
            </publicationStmt>
            <sourceDesc>
                <biblStruct type="book" xml:id="Rahlfs">
                    <monogr>
                        <title level="m">Septuaginta : id est, Vetus Testamentum graece iuxta LXX interpretes</title>
                        <title type="short">Septuaginta</title>
                        <editor>
                            <forename>Alfred</forename>
                            <surname>Rahlfs</surname>
                        </editor>
                        <imprint>
                            <pubPlace>Stuttgart</pubPlace>
                            <publisher>Württembergische Bibelanstalt</publisher>
                            <date>1935</date>
                        </imprint>
                        <biblScope unit="volume">II</biblScope>
                        <biblScope unit="page" from="951" to="973">951–973</biblScope>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <refsDecl n="CTS">
                <cRefPattern n="verse" matchPattern="(.+).(.+)" replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
                <cRefPattern n="chapter" matchPattern="(.+)" replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
            </refsDecl>
        </encodingDesc>
<revisionDesc status="critical-edition-no-app">
    <change when="2021-05-16" who="#AvS">Converted to PTA/CapiTainS</change>
</revisionDesc>
    </teiHeader>
    <text>
        <body>
            <div type="edition" xml:lang="grc" n="urn:cts:pta:pta9999.pta020.pta-grc1">
                <head><title>ΕΣΘΗΡ</title></head>
                <div type="textpart" subtype="chapter" n="1">
                    <div type="textpart" subtype="verse" n="1a">
                        <p>Ἔτους δευτέρου βασιλεύοντος Ἀρταξέρξου τοῦ μεγάλου τῇ 
                            μιᾷ τοῦ Νισα ἐνύπνιον εἶδεν Μαρδοχαῖος ὁ τοῦ Ιαϊρου τοῦ Σεμεϊου 
                            τοῦ Κισαιου ἐκ φυλῆς Βενιαμιν,
                        </p>
                    </div>
                    <div type="textpart" subtype="verse" n="1b">
                        <p>ἄνθρωπος Ιουδαῖος οἰκῶν ἐν 
                            Σούσοις τῇ πόλει, ἄνθρωπος μέγας θεραπεύων ἐν τῇ αὐλῇ τοῦ 
                            βασιλέως·
                        </p>
                    </div>
                    <div type="textpart" subtype="verse" n="1c">
                        <p>ἦν δὲ ἐκ τῆς αἰχμαλωσίας, ἧς ᾐχμαλώτευσεν Ναβουχοδονοσορ
                             ὁ βασιλεὺς Βαβυλῶνος ἐξ Ιερουσαλημ μετὰ Ιεχονιου 
                            τοῦ βασιλέως τῆς Ιουδαίας.
                        </p>
                    </div>
                    <div type="textpart" subtype="verse" n="1d">
                        <p>καὶ τοῦτο αὐτοῦ τὸ ἐνύπνιον· καὶ 
                            ἰδοὺ φωναὶ καὶ θόρυβος, βρονταὶ καὶ σεισμός, τάραχος ἐπὶ τῆς 
                            γῆς·
                        </p>
                    </div>
                    <div type="textpart" subtype="verse" n="1e">
                        <p>καὶ ἰδοὺ δύο δράκοντες μεγάλοι ἕτοιμοι προῆλθον ἀμφότεροι
                             παλαίειν, καὶ ἐγένετο αὐτῶν φωνὴ μεγάλη·
                        </p>
                    </div>
                    <div type="textpart" subtype="verse" n="1f">
                        <p>καὶ τῇ φωνῇ 
                            αὐτῶν ἡτοιμάσθη πᾶν ἔθνος εἰς πόλεμον ὥστε πολεμῆσαι δικαίων 
                            ἔθνος.
                        </p>
                    </div>
                    <div type="textpart" subtype="verse" n="1g">
                        <p>καὶ ἰδοὺ ἡμέρα σκότους καὶ γνόφου, θλῖψις καὶ στενοχωρία,
                             κάκωσις καὶ τάραχος μέγας ἐπὶ τῆς γῆς·
                        </p>
                    </div>
                    <div type="textpart" subtype="verse" n="1h">
                        <p>καὶ ἐταράχθη 
                            δίκαιον πᾶν ἔθνος φοβούμενοι τὰ ἑαυτῶν κακὰ καὶ ἡτοιμάσθησαν 
                            ἀπολέσθαι καὶ ἐβόησαν πρὸς τὸν θεόν.
                        </p>
                    </div>
                    <div type="textpart" subtype="verse" n="1i">
                        <p>ἀπὸ δὲ τῆς βοῆς αὐτῶν 
                            ἐγένετο ὡσανεὶ ἀπὸ μικρᾶς πηγῆς ποταμὸς μέγας, ὕδωρ πολύ·
                        </p>
                    </div>
                    <div type="textpart" subtype="verse" n="1k">
                        <p>φῶς καὶ ὁ ἥλιος ἀνέτειλεν, καὶ οἱ ταπεινοὶ ὑψώθησαν καὶ κατέφαγον
                            τοὺς ἐνδόξους. —
                        </p>
                    </div>
                    <div type="textpart" subtype="verse" n="1l">
                        <p>καὶ διεγερθεὶς Μαρδοχαῖος ὁ ἑωρακὼς 
                            τὸ ἐνύπνιον τοῦτο καὶ τί ὁ θεὸς βεβούλευται ποιῆσαι, εἶχεν αὐτὸ 
                            ἐν τῇ καρδίᾳ καὶ ἐν παντὶ λόγῳ ἤθελεν ἐπιγνῶναι αὐτὸ ἕως τῆς 
                            νυκτός.
                        </p>
                    </div>
                    <div type="textpart" subtype="verse" n="1m">
                        <p>καὶ ἡσύχασεν Μαρδοχαῖος ἐν τῇ αὐλῇ μετὰ Γαβαθα 
                            καὶ Θαρρα τῶν δύο εὐνούχων τοῦ βασιλέως τῶν φυλασσόντων 
                            τὴν αὐλὴν
                        </p>
                    </div>
                    <div type="textpart" subtype="verse" n="1n">
                        <p>ἤκουσέν τε αὐτῶν τοὺς λογισμοὺς καὶ τὰς μερίμνας 
                            αὐτῶν ἐξηρεύνησεν καὶ ἔμαθεν ὅτι ἑτοιμάζουσιν τὰς χεῖρας ἐπιβαλεῖν
                             Ἀρταξέρξῃ τῷ βασιλεῖ, καὶ ὑπέδειξεν τῷ βασιλεῖ περὶ αὐτῶν·
                        </p>
                    </div>
                    <div type="textpart" subtype="verse" n="1o">
                        <p>καὶ ἐξήτασεν ὁ βασιλεὺς τοὺς δύο εὐνούχους, καὶ ὁμολογήσαντες
                             ἀπήχθησαν.
                        </p>
                    </div>
                    <div type="textpart" subtype="verse" n="1p">
                        <p>καὶ ἔγραψεν ὁ βασιλεὺς τοὺς λόγους 
                            τούτους εἰς μνημόσυνον, καὶ Μαρδοχαῖος ἔγραψεν περὶ τῶν λόγων 
                            τούτων·
                        </p>
                    </div>
                    <div type="textpart" subtype="verse" n="1q">
                        <p>καὶ ἐπέταξεν ὁ βασιλεὺς Μαρδοχαίῳ θεραπεύειν ἐν 
                            τῇ αὐλῇ καὶ ἔδωκεν αὐτῷ δόματα περὶ τούτων.
                        </p>
                    </div>
                    <div type="textpart" subtype="verse" n="1r">
                        <p>καὶ ἦν Αμαν 
                            Αμαδαθου Βουγαῖος ἔνδοξος ἐνώπιον τοῦ βασιλέως· καὶ ἐζήτησεν 
                            κακοποιῆσαι τὸν Μαρδοχαῖον καὶ τὸν λαὸν αὐτοῦ ὑπὲρ τῶν δύο 
                            εὐνούχων τοῦ βασιλέως.
                        </p>
                    </div>
                    <div type="textpart" subtype="verse" n="1s">
                        <p>Καὶ ἐγένετο μετὰ τοὺς λόγους τούτους ἐν ταῖς ἡμέραις Ἀρταξέρξου—οὗτος
                             ὁ Ἀρταξέρξης ἀπὸ τῆς Ἰνδικῆς ἑκατὸν εἴκοσι 
                            ἑπτὰ χωρῶν ἐκράτησεν—
                        </p>
                    </div>
                    <div type="textpart" subtype="verse" n="2">
                        <p>ἐν αὐταῖς ταῖς ἡμέραις, ὅτε ἐθρονίσθη 
                            ὁ βασιλεὺς Ἀρταξέρξης ἐν Σούσοις τῇ πόλει,
                        </p>
                    </div>
                    <div type="textpart" subtype="verse" n="3">
                        <p>ἐν τῷ τρίτῳ ἔτει 
                            βασιλεύοντος αὐτοῦ δοχὴν ἐποίησεν τοῖς φίλοις καὶ τοῖς λοιποῖς 
                            ἔθνεσιν καὶ τοῖς Περσῶν καὶ Μήδων ἐνδόξοις καὶ τοῖς ἄρχουσιν 
                            τῶν σατραπῶν.
                        </p>
                    </div>
                    <div type="textpart" subtype="verse" n="4">
                        <p>καὶ μετὰ ταῦτα μετὰ τὸ δεῖξαι αὐτοῖς τὸν πλοῦτον
                             τῆς βασιλείας αὐτοῦ καὶ τὴν δόξαν τῆς εὐφροσύνης τοῦ πλούτου
                             αὐτοῦ ἐπὶ ἡμέρας ἑκατὸν ὀγδοήκοντα,
                        </p>
                    </div>
                    <div type="textpart" subtype="verse" n="5">
                        <p>ὅτε δὲ ἀνεπληρώθησαν 
                            αἱ ἡμέραι τοῦ γάμου, ἐποίησεν ὁ βασιλεὺς πότον τοῖς ἔθνεσιν τοῖς 
                            εὑρεθεῖσιν εἰς τὴν πόλιν ἐπὶ ἡμέρας ἓξ ἐν αὐλῇ οἴκου τοῦ βασιλέως
                        </p>
                    </div>
                    <div type="textpart" subtype="verse" n="6">
                        <p>κεκοσμημένῃ βυσσίνοις καὶ καρπασίνοις τεταμένοις ἐπὶ σχοινίοις
                             βυσσίνοις καὶ πορφυροῖς ἐπὶ κύβοις χρυσοῖς καὶ ἀργυροῖς 
                            ἐπὶ στύλοις παρίνοις καὶ λιθίνοις· κλῖναι χρυσαῖ καὶ ἀργυραῖ ἐπὶ
                            λιθοστρώτου σμαραγδίτου λίθου καὶ πιννίνου καὶ παρίνου λίθου 
                            καὶ στρωμναὶ διαφανεῖς ποικίλως διηνθισμέναι, κύκλῳ ῥόδα πεπασμένα·
                        </p>
                    </div>
                    <div type="textpart" subtype="verse" n="7">
                        <p>ποτήρια χρυσᾶ καὶ ἀργυρᾶ καὶ ἀνθράκινον κυλίκιον προκείμενον
                             ἀπὸ ταλάντων τρισμυρίων· οἶνος πολὺς καὶ ἡδύς, ὃν 
                            αὐτὸς ὁ βασιλεὺς ἔπινεν.
                        </p>
                    </div>
                    <div type="textpart" subtype="verse" n="8">
                        <p>ὁ δὲ πότος οὗτος οὐ κατὰ προκείμενον 
                            νόμον ἐγένετο, οὕτως δὲ ἠθέλησεν ὁ βασιλεὺς καὶ ἐπέταξεν τοῖς 
                            οἰκονόμοις ποιῆσαι τὸ θέλημα αὐτοῦ καὶ τῶν ἀνθρώπων.
                        </p>
                    </div>
                    <div type="textpart" subtype="verse" n="9">
                        <p>καὶ 
                            Αστιν ἡ βασίλισσα ἐποίησε πότον ταῖς γυναιξὶν ἐν τοῖς βασιλείοις,
                             ὅπου ὁ βασιλεὺς Ἀρταξέρξης.
                        </p>
                    </div>
                    <div type="textpart" subtype="verse" n="10">
                        <p>ἐν δὲ τῇ ἡμέρᾳ τῇ ἑβδόμῃ 
                            ἡδέως γενόμενος ὁ βασιλεὺς εἶπεν τῷ Αμαν καὶ Βαζαν καὶ Θαρρα 
                            καὶ Βωραζη καὶ Ζαθολθα καὶ Αβαταζα καὶ Θαραβα, τοῖς ἑπτὰ εὐνούχοις
                             τοῖς διακόνοις τοῦ βασιλέως Ἀρταξέρξου,
                        </p>
                    </div>
                    <div type="textpart" subtype="verse" n="11">
                        <p>εἰσαγαγεῖν τὴν 
                            βασίλισσαν πρὸς αὐτὸν βασιλεύειν αὐτὴν καὶ περιθεῖναι αὐτῇ τὸ 
                            διάδημα καὶ δεῖξαι αὐτὴν πᾶσιν τοῖς ἄρχουσιν καὶ τοῖς ἔθνεσιν τὸ 
                            κάλλος αὐτῆς, ὅτι καλὴ ἦν.
                        </p>
                    </div>
                    <div type="textpart" subtype="verse" n="12">
                        <p>καὶ οὐκ εἰσήκουσεν αὐτοῦ Αστιν ἡ 
                            βασίλισσα ἐλθεῖν μετὰ τῶν εὐνούχων. καὶ ἐλυπήθη ὁ βασιλεὺς καὶ 
                            ὠργίσθη
                        </p>
                    </div>
                    <div type="textpart" subtype="verse" n="13">
                        <p>καὶ εἶπεν τοῖς φίλοις αὐτοῦ Κατὰ ταῦτα ἐλάλησεν Αστιν, 
                            ποιήσατε οὖν περὶ τούτου νόμον καὶ κρίσιν.
                        </p>
                    </div>
                    <div type="textpart" subtype="verse" n="14">
                        <p>καὶ προσῆλθεν αὐτῷ 
                            Αρκεσαιος καὶ Σαρσαθαιος καὶ Μαλησεαρ οἱ ἄρχοντες Περσῶν καὶ 
                            Μήδων οἱ ἐγγὺς τοῦ βασιλέως οἱ πρῶτοι παρακαθήμενοι τῷ βασιλεῖ
                        </p>
                    </div>
                    <div type="textpart" subtype="verse" n="15">
                        <p>καὶ ἀπήγγειλαν αὐτῷ κατὰ τοὺς νόμους ὡς δεῖ ποιῆσαι Αστιν 
                            τῇ βασιλίσσῃ, ὅτι οὐκ ἐποίησεν τὰ ὑπὸ τοῦ βασιλέως προσταχθέντα
                             διὰ τῶν εὐνούχων.
                        </p>
                    </div>
                    <div type="textpart" subtype="verse" n="16">
                        <p>καὶ εἶπεν ὁ Μουχαιος πρὸς τὸν βασιλέα
                             καὶ τοὺς ἄρχοντας Οὐ τὸν βασιλέα μόνον ἠδίκησεν Αστιν ἡ 
                            βασίλισσα, ἀλλὰ καὶ πάντας τοὺς ἄρχοντας καὶ τοὺς ἡγουμένους 
                            τοῦ βασιλέως
                        </p>
                    </div>
                    <div type="textpart" subtype="verse" n="17">
                        <p>(καὶ γὰρ διηγήσατο αὐτοῖς τὰ ῥήματα τῆς βασιλίσσης
                             καὶ ὡς ἀντεῖπεν τῷ βασιλεῖ). ὡς οὖν ἀντεῖπεν τῷ βασιλεῖ 
                            Ἀρταξέρξῃ,
                        </p>
                    </div>
                    <div type="textpart" subtype="verse" n="18">
                        <p>οὕτως σήμερον αἱ τυραννίδες αἱ λοιπαὶ τῶν ἀρχόντων
                            Περσῶν καὶ Μήδων ἀκούσασαι τὰ τῷ βασιλεῖ λεχθέντα ὑπ’ 
                            αὐτῆς τολμήσουσιν ὁμοίως ἀτιμάσαι τοὺς ἄνδρας αὐτῶν.
                        </p>
                    </div>
                    <div type="textpart" subtype="verse" n="19">
                        <p>εἰ οὖν 
                            δοκεῖ τῷ βασιλεῖ, προσταξάτω βασιλικόν, καὶ γραφήτω κατὰ τοὺς 
                            νόμους Μήδων καὶ Περσῶν· καὶ μὴ ἄλλως χρησάσθω, μηδὲ εἰσελθάτω
                             ἔτι ἡ βασίλισσα πρὸς αὐτόν, καὶ τὴν βασιλείαν αὐτῆς δότω 
                            ὁ βασιλεὺς γυναικὶ κρείττονι αὐτῆς.
                        </p>
                    </div>
                    <div type="textpart" subtype="verse" n="20">
                        <p>καὶ ἀκουσθήτω ὁ νόμος ὁ 
                            ὑπὸ τοῦ βασιλέως, ὃν ἐὰν ποιῇ, ἐν τῇ βασιλείᾳ αὐτοῦ, καὶ οὕτως 
                            πᾶσαι αἱ γυναῖκες περιθήσουσιν τιμὴν τοῖς ἀνδράσιν ἑαυτῶν ἀπὸ 
                            πτωχοῦ ἕως πλουσίου.
                        </p>
                    </div>
                    <div type="textpart" subtype="verse" n="21">
                        <p>καὶ ἤρεσεν ὁ λόγος τῷ βασιλεῖ καὶ τοῖς 
                            ἄρχουσι, καὶ ἐποίησεν ὁ βασιλεὺς καθὰ ἐλάλησεν ὁ Μουχαιος·
                        </p>
                    </div>
                    <div type="textpart" subtype="verse" n="22">
                        <p>καὶ ἀπέστειλεν εἰς πᾶσαν τὴν βασιλείαν κατὰ χώραν κατὰ τὴν 
                            λέξιν αὐτῶν ὥστε εἶναι φόβον αὐτοῖς ἐν ταῖς οἰκίαις αὐτῶν.
                        </p>
                    </div>
                </div>
                <div type="textpart" subtype="chapter" n="2">
                    <div type="textpart" subtype="verse" n="1">
                        <p>Καὶ μετὰ τοὺς λόγους τούτους ἐκόπασεν ὁ βασιλεὺς τοῦ θυμοῦ 
                            καὶ οὐκέτι ἐμνήσθη τῆς Αστιν μνημονεύων οἷα ἐλάλησεν καὶ ὡς 
                            κατέκρινεν αὐτήν.
                        </p>
                    </div>
                    <div type="textpart" subtype="verse" n="2">
                        <p>καὶ εἶπαν οἱ διάκονοι τοῦ βασιλέως Ζητηθήτω 
                            τῷ βασιλεῖ κοράσια ἄφθορα καλὰ τῷ εἴδει·
                        </p>
                    </div>
                    <div type="textpart" subtype="verse" n="3">
                        <p>καὶ καταστήσει ὁ 
                            βασιλεὺς κωμάρχας ἐν πάσαις ταῖς χώραις τῆς βασιλείας αὐτοῦ, 
                            καὶ ἐπιλεξάτωσαν κοράσια παρθενικὰ καλὰ τῷ εἴδει εἰς Σουσαν 
                            τὴν πόλιν εἰς τὸν γυναικῶνα, καὶ παραδοθήτωσαν τῷ εὐνούχῳ 
                            τοῦ βασιλέως τῷ φύλακι τῶν γυναικῶν, καὶ δοθήτω σμῆγμα καὶ 
                            ἡ λοιπὴ ἐπιμέλεια·
                        </p>
                    </div>
                    <div type="textpart" subtype="verse" n="4">
                        <p>καὶ ἡ γυνή, ἣ ἂν ἀρέσῃ τῷ βασιλεῖ, βασιλεύσει
                             ἀντὶ Αστιν. καὶ ἤρεσεν τῷ βασιλεῖ τὸ πρᾶγμα, καὶ ἐποίησεν 
                            οὕτως.
                        </p>
                    </div>
                    <div type="textpart" subtype="verse" n="5">
                        <p>Καὶ ἄνθρωπος ἦν Ιουδαῖος ἐν Σούσοις τῇ πόλει, καὶ ὄνομα 
                            αὐτῷ Μαρδοχαῖος ὁ τοῦ Ιαϊρου τοῦ Σεμεϊου τοῦ Κισαιου ἐκ φυλῆς
                             Βενιαμιν,
                        </p>
                    </div>
                    <div type="textpart" subtype="verse" n="6">
                        <p>ὃς ἦν αἰχμάλωτος ἐξ Ιερουσαλημ, ἣν ᾐχμαλώτευσεν 
                            Ναβουχοδονοσορ βασιλεὺς Βαβυλῶνος.
                        </p>
                    </div>
                    <div type="textpart" subtype="verse" n="7">
                        <p>καὶ ἦν τούτῳ παῖς θρεπτή, 
                            θυγάτηρ Αμιναδαβ ἀδελφοῦ πατρὸς αὐτοῦ, καὶ ὄνομα αὐτῇ Εσθηρ· 
                            ἐν δὲ τῷ μεταλλάξαι αὐτῆς τοὺς γονεῖς ἐπαίδευσεν αὐτὴν ἑαυτῷ
                            εἰς γυναῖκα· καὶ ἦν τὸ κοράσιον καλὸν τῷ εἴδει.
                        </p>
                    </div>
                    <div type="textpart" subtype="verse" n="8">
                        <p>καὶ ὅτε ἠκούσθη 
                            τὸ τοῦ βασιλέως πρόσταγμα, συνήχθησαν κοράσια πολλὰ εἰς Σουσαν
                             τὴν πόλιν ὑπὸ χεῖρα Γαι, καὶ ἤχθη Εσθηρ πρὸς Γαι τὸν φύλακα
                             τῶν γυναικῶν.
                        </p>
                    </div>
                    <div type="textpart" subtype="verse" n="9">
                        <p>καὶ ἤρεσεν αὐτῷ τὸ κοράσιον καὶ εὗρεν χάριν
                             ἐνώπιον αὐτοῦ, καὶ ἔσπευσεν αὐτῇ δοῦναι τὸ σμῆγμα καὶ τὴν 
                            μερίδα καὶ τὰ ἑπτὰ κοράσια τὰ ἀποδεδειγμένα αὐτῇ ἐκ βασιλικοῦ 
                            καὶ ἐχρήσατο αὐτῇ καλῶς καὶ ταῖς ἅβραις αὐτῆς ἐν τῷ γυναικῶνι·
                        </p>
                    </div>
                    <div type="textpart" subtype="verse" n="10">
                        <p>καὶ οὐχ ὑπέδειξεν Εσθηρ τὸ γένος αὐτῆς οὐδὲ τὴν πατρίδα, ὁ 
                            γὰρ Μαρδοχαῖος ἐνετείλατο αὐτῇ μὴ ἀπαγγεῖλαι.
                        </p>
                    </div>
                    <div type="textpart" subtype="verse" n="11">
                        <p>καθ’ ἑκάστην δὲ 
                            ἡμέραν ὁ Μαρδοχαῖος περιεπάτει κατὰ τὴν αὐλὴν τὴν γυναικείαν 
                            ἐπισκοπῶν τί Εσθηρ συμβήσεται.
                        </p>
                    </div>
                    <div type="textpart" subtype="verse" n="12">
                        <p>οὗτος δὲ ἦν καιρὸς κορασίου 
                            εἰσελθεῖν πρὸς τὸν βασιλέα, ὅταν ἀναπληρώσῃ μῆνας δέκα δύο· 
                            οὕτως γὰρ ἀναπληροῦνται αἱ ἡμέραι τῆς θεραπείας, μῆνας ἓξ ἀλειφόμεναι
                             ἐν σμυρνίνῳ ἐλαίῳ καὶ μῆνας ἓξ ἐν τοῖς ἀρώμασιν καὶ 
                            ἐν τοῖς σμήγμασιν τῶν γυναικῶν,
                        </p>
                    </div>
                    <div type="textpart" subtype="verse" n="13">
                        <p>καὶ τότε εἰσπορεύεται πρὸς 
                            τὸν βασιλέα· καὶ ὃ ἐὰν εἴπῃ, παραδώσει αὐτῇ συνεισέρχεσθαι 
                            αὐτῇ ἀπὸ τοῦ γυναικῶνος ἕως τῶν βασιλείων.
                        </p>
                    </div>
                    <div type="textpart" subtype="verse" n="14">
                        <p>δείλης εἰσπορεύεται
                             καὶ πρὸς ἡμέραν ἀποτρέχει εἰς τὸν γυναικῶνα τὸν δεύτερον, 
                            οὗ Γαι ὁ εὐνοῦχος τοῦ βασιλέως ὁ φύλαξ τῶν γυναικῶν, καὶ οὐκέτι
                             εἰσπορεύεται πρὸς τὸν βασιλέα, ἐὰν μὴ κληθῇ ὀνόματι.
                        </p>
                    </div>
                    <div type="textpart" subtype="verse" n="15">
                        <p>ἐν 
                            δὲ τῷ ἀναπληροῦσθαι τὸν χρόνον Εσθηρ τῆς θυγατρὸς Αμιναδαβ 
                            ἀδελφοῦ πατρὸς Μαρδοχαίου εἰσελθεῖν πρὸς τὸν βασιλέα οὐδὲν 
                            ἠθέτησεν ὧν αὐτῇ ἐνετείλατο ὁ εὐνοῦχος ὁ φύλαξ τῶν γυναικῶν· 
                            ἦν γὰρ Εσθηρ εὑρίσκουσα χάριν παρὰ πάντων τῶν βλεπόντων 
                            αὐτήν.
                        </p>
                    </div>
                    <div type="textpart" subtype="verse" n="16">
                        <p>καὶ εἰσῆλθεν Εσθηρ πρὸς Ἀρταξέρξην τὸν βασιλέα τῷ 
                            δωδεκάτῳ μηνί, ὅς ἐστιν Αδαρ, τῷ ἑβδόμῳ ἔτει τῆς βασιλείας αὐτοῦ.
                        </p>
                    </div>
                    <div type="textpart" subtype="verse" n="17">
                        <p>καὶ ἠράσθη ὁ βασιλεὺς Εσθηρ, καὶ εὗρεν χάριν παρὰ πάσας 
                            τὰς παρθένους, καὶ ἐπέθηκεν αὐτῇ τὸ διάδημα τὸ γυναικεῖον.
                        </p>
                    </div>
                    <div type="textpart" subtype="verse" n="18">
                        <p>καὶ 
                            ἐποίησεν ὁ βασιλεὺς πότον πᾶσι τοῖς φίλοις αὐτοῦ καὶ ταῖς δυνάμεσιν
                             ἐπὶ ἡμέρας ἑπτὰ καὶ ὕψωσεν τοὺς γάμους Εσθηρ καὶ ἄφεσιν
                             ἐποίησεν τοῖς ὑπὸ τὴν βασιλείαν αὐτοῦ.
                        </p>
                    </div>
                    <div type="textpart" subtype="verse" n="19">
                        <p>ὁ δὲ Μαρδοχαῖος
                            ἐθεράπευεν ἐν τῇ αὐλῇ.
                        </p>
                    </div>
                    <div type="textpart" subtype="verse" n="20">
                        <p>ἡ δὲ Εσθηρ οὐχ ὑπέδειξεν τὴν πατρίδα 
                            αὐτῆς· οὕτως γὰρ ἐνετείλατο αὐτῇ Μαρδοχαῖος φοβεῖσθαι τὸν 
                            θεὸν καὶ ποιεῖν τὰ προστάγματα αὐτοῦ, καθὼς ἦν μετ’ αὐτοῦ, καὶ 
                            Εσθηρ οὐ μετήλλαξεν τὴν ἀγωγὴν αὐτῆς.
                        </p>
                    </div>
                    <div type="textpart" subtype="verse" n="21">
                        <p>Καὶ ἐλυπήθησαν οἱ δύο εὐνοῦχοι τοῦ βασιλέως οἱ ἀρχισωματοφύλακες
                             ὅτι προήχθη Μαρδοχαῖος, καὶ ἐζήτουν ἀποκτεῖναι Ἀρταξέρξην
                             τὸν βασιλέα.
                        </p>
                    </div>
                    <div type="textpart" subtype="verse" n="22">
                        <p>καὶ ἐδηλώθη Μαρδοχαίῳ ὁ λόγος, καὶ ἐσήμανεν
                             Εσθηρ, καὶ αὐτὴ ἐνεφάνισεν τῷ βασιλεῖ τὰ τῆς ἐπιβουλῆς.
                        </p>
                    </div>
                    <div type="textpart" subtype="verse" n="23">
                        <p>ὁ δὲ βασιλεὺς ἤτασεν τοὺς δύο εὐνούχους καὶ ἐκρέμασεν αὐτούς·
                             καὶ προσέταξεν ὁ βασιλεὺς καταχωρίσαι εἰς μνημόσυνον ἐν 
                            τῇ βασιλικῇ βιβλιοθήκῃ ὑπὲρ τῆς εὐνοίας Μαρδοχαίου ἐν ἐγκωμίῳ.
                        </p>
                    </div>
                </div>
                <div type="textpart" subtype="chapter" n="3">
                    <div type="textpart" subtype="verse" n="1">
                        <p>Μετὰ δὲ ταῦτα ἐδόξασεν ὁ βασιλεὺς Ἀρταξέρξης Αμαν Αμαδαθου
                             Βουγαῖον καὶ ὕψωσεν αὐτόν, καὶ ἐπρωτοβάθρει πάντων τῶν 
                            φίλων αὐτοῦ.
                        </p>
                    </div>
                    <div type="textpart" subtype="verse" n="2">
                        <p>καὶ πάντες οἱ ἐν τῇ αὐλῇ προσεκύνουν αὐτῷ, οὕτως 
                            γὰρ προσέταξεν ὁ βασιλεὺς ποιῆσαι· ὁ δὲ Μαρδοχαῖος οὐ προσεκύνει
                             αὐτῷ.
                        </p>
                    </div>
                    <div type="textpart" subtype="verse" n="3">
                        <p>καὶ ἐλάλησαν οἱ ἐν τῇ αὐλῇ τοῦ βασιλέως τῷ Μαρδοχαίῳ
                             Μαρδοχαῖε, τί παρακούεις τὰ ὑπὸ τοῦ βασιλέως λεγόμενα;
                        </p>
                    </div>
                    <div type="textpart" subtype="verse" n="4">
                        <p>καθ’ ἑκάστην ἡμέραν ἐλάλουν αὐτῷ, καὶ οὐχ ὑπήκουεν αὐτῶν· 
                            καὶ ὑπέδειξαν τῷ Αμαν Μαρδοχαῖον τοῖς τοῦ βασιλέως λόγοις 
                            ἀντιτασσόμενον· καὶ ὑπέδειξεν αὐτοῖς ὁ Μαρδοχαῖος ὅτι Ιουδαῖός 
                            ἐστιν.
                        </p>
                    </div>
                    <div type="textpart" subtype="verse" n="5">
                        <p>καὶ ἐπιγνοὺς Αμαν ὅτι οὐ προσκυνεῖ αὐτῷ Μαρδοχαῖος, 
                            ἐθυμώθη σφόδρα
                        </p>
                    </div>
                    <div type="textpart" subtype="verse" n="6">
                        <p>καὶ ἐβουλεύσατο ἀφανίσαι πάντας τοὺς ὑπὸ 
                            τὴν Ἀρταξέρξου βασιλείαν Ιουδαίους.
                        </p>
                    </div>
                    <div type="textpart" subtype="verse" n="7">
                        <p>καὶ ἐποίησεν ψήφισμα ἐν 
                            ἔτει δωδεκάτῳ τῆς βασιλείας Ἀρταξέρξου καὶ ἔβαλεν κλήρους ἡμέραν
                             ἐξ ἡμέρας καὶ μῆνα ἐκ μηνὸς ὥστε ἀπολέσαι ἐν μιᾷ ἡμέρᾳ 
                            τὸ γένος Μαρδοχαίου, καὶ ἔπεσεν ὁ κλῆρος εἰς τὴν τεσσαρεσκαιδεκάτην
                             τοῦ μηνός, ὅς ἐστιν Αδαρ.
                        </p>
                    </div>
                    <div type="textpart" subtype="verse" n="8">
                        <p>καὶ ἐλάλησεν πρὸς τὸν βασιλέα
                             Ἀρταξέρξην λέγων Ὑπάρχει ἔθνος διεσπαρμένον ἐν τοῖς ἔθνεσιν
                             ἐν πάσῃ τῇ βασιλείᾳ σου, οἱ δὲ νόμοι αὐτῶν ἔξαλλοι παρὰ 
                            πάντα τὰ ἔθνη, τῶν δὲ νόμων τοῦ βασιλέως παρακούουσιν, καὶ
                            οὐ συμφέρει τῷ βασιλεῖ ἐᾶσαι αὐτούς·
                        </p>
                    </div>
                    <div type="textpart" subtype="verse" n="9">
                        <p>εἰ δοκεῖ τῷ βασιλεῖ, δογματισάτω
                             ἀπολέσαι αὐτούς, κἀγὼ διαγράψω εἰς τὸ γαζοφυλάκιον 
                            τοῦ βασιλέως ἀργυρίου τάλαντα μύρια.
                        </p>
                    </div>
                    <div type="textpart" subtype="verse" n="10">
                        <p>καὶ περιελόμενος ὁ βασιλεὺς
                             τὸν δακτύλιον ἔδωκεν εἰς χεῖρα τῷ Αμαν σφραγίσαι κατὰ 
                            τῶν γεγραμμένων κατὰ τῶν Ιουδαίων.
                        </p>
                    </div>
                    <div type="textpart" subtype="verse" n="11">
                        <p>καὶ εἶπεν ὁ βασιλεὺς τῷ 
                            Αμαν Τὸ μὲν ἀργύριον ἔχε, τῷ δὲ ἔθνει χρῶ ὡς βούλει.
                        </p>
                    </div>
                    <div type="textpart" subtype="verse" n="12">
                        <p>καὶ 
                            ἐκλήθησαν οἱ γραμματεῖς τοῦ βασιλέως μηνὶ πρώτῳ τῇ τρισκαιδεκάτῃ
                             καὶ ἔγραψαν, ὡς ἐπέταξεν Αμαν, τοῖς στρατηγοῖς καὶ τοῖς 
                            ἄρχουσιν κατὰ πᾶσαν χώραν ἀπὸ Ἰνδικῆς ἕως τῆς Αἰθιοπίας, ταῖς 
                            ἑκατὸν εἴκοσι ἑπτὰ χώραις, τοῖς τε ἄρχουσι τῶν ἐθνῶν κατὰ τὴν 
                            αὐτῶν λέξιν δι’ Ἀρταξέρξου τοῦ βασιλέως.
                        </p>
                    </div>
                    <div type="textpart" subtype="verse" n="13">
                        <p>καὶ ἀπεστάλη διὰ βιβλιαφόρων
                             εἰς τὴν Ἀρταξέρξου βασιλείαν ἀφανίσαι τὸ γένος τῶν 
                            Ιουδαίων ἐν ἡμέρᾳ μιᾷ μηνὸς δωδεκάτου, ὅς ἐστιν Αδαρ, καὶ διαρπάσαι
                             τὰ ὑπάρχοντα αὐτῶν. —
                        </p>
                    </div>
                    <div type="textpart" subtype="verse" n="13a">
                        <p>τῆς δὲ ἐπιστολῆς ἐστιν τὸ 
                            ἀντίγραφον τόδε Βασιλεὺς μέγας Ἀρταξέρξης τοῖς ἀπὸ τῆς Ἰνδικῆς
                             ἕως τῆς Αἰθιοπίας ἑκατὸν εἴκοσι ἑπτὰ χωρῶν ἄρχουσι καὶ 
                            τοπάρχαις ὑποτεταγμένοις τάδε γράφει
                        </p>
                    </div>
                    <div type="textpart" subtype="verse" n="13b">
                        <p>Πολλῶν ἐπάρξας ἐθνῶν 
                            καὶ πάσης ἐπικρατήσας οἰκουμένης ἐβουλήθην, μὴ τῷ θράσει τῆς 
                            ἐξουσίας ἐπαιρόμενος, ἐπιεικέστερον δὲ καὶ μετὰ ἠπιότητος ἀεὶ 
                            διεξάγων, τοὺς τῶν ὑποτεταγμένων ἀκυμάτους διὰ παντὸς καταστῆσαι
                             βίους, τήν τε βασιλείαν ἥμερον καὶ πορευτὴν μέχρι περάτων
                             παρεξόμενος ἀνανεώσασθαί τε τὴν ποθουμένην τοῖς πᾶσιν 
                            ἀνθρώποις εἰρήνην.
                        </p>
                    </div>
                    <div type="textpart" subtype="verse" n="13c">
                        <p>πυθομένου δέ μου τῶν συμβούλων πῶς 
                            ἂν ἀχθείη τοῦτο ἐπὶ πέρας, σωφροσύνῃ παρ’ ἡμῖν διενέγκας καὶ 
                            ἐν τῇ εὐνοίᾳ ἀπαραλλάκτως καὶ βεβαίᾳ πίστει ἀποδεδειγμένος καὶ 
                            δεύτερον τῶν βασιλειῶν γέρας ἀπενηνεγμένος Αμαν
                        </p>
                    </div>
                    <div type="textpart" subtype="verse" n="13d">
                        <p>ἐπέδειξεν 
                            ἡμῖν ἐν πάσαις ταῖς κατὰ τὴν οἰκουμένην φυλαῖς ἀναμεμεῖχθαι
                            δυσμενῆ λαόν τινα τοῖς νόμοις ἀντίθετον πρὸς πᾶν ἔθνος τά τε 
                            τῶν βασιλέων παραπέμποντας διηνεκῶς διατάγματα πρὸς τὸ μὴ 
                            κατατίθεσθαι τὴν ὑφ’ ἡμῶν κατευθυνομένην ἀμέμπτως συναρχίαν.
                        </p>
                    </div>
                    <div type="textpart" subtype="verse" n="13e">
                        <p>διειληφότες οὖν τόδε τὸ ἔθνος μονώτατον ἐν ἀντιπαραγωγῇ 
                            παντὶ διὰ παντὸς ἀνθρώπῳ κείμενον διαγωγὴν νόμων ξενίζουσαν 
                            παραλλάσσον καὶ δυσνοοῦν τοῖς ἡμετέροις πράγμασιν τὰ χείριστα 
                            συντελοῦν κακὰ καὶ πρὸς τὸ μὴ τὴν βασιλείαν εὐσταθείας τυγχάνειν·
                        </p>
                    </div>
                    <div type="textpart" subtype="verse" n="13f">
                        <p>προστετάχαμεν οὖν τοὺς σημαινομένους ὑμῖν ἐν τοῖς 
                            γεγραμμένοις ὑπὸ Αμαν τοῦ τεταγμένου ἐπὶ τῶν πραγμάτων καὶ 
                            δευτέρου πατρὸς ἡμῶν πάντας σὺν γυναιξὶ καὶ τέκνοις ἀπολέσαι 
                            ὁλορριζεὶ ταῖς τῶν ἐχθρῶν μαχαίραις ἄνευ παντὸς οἴκτου καὶ 
                            φειδοῦς τῇ τεσσαρεσκαιδεκάτῃ τοῦ δωδεκάτου μηνὸς Αδαρ τοῦ 
                            ἐνεστῶτος ἔτους,
                        </p>
                    </div>
                    <div type="textpart" subtype="verse" n="13g">
                        <p>ὅπως οἱ πάλαι καὶ νῦν δυσμενεῖς ἐν ἡμέρᾳ 
                            μιᾷ βιαίως εἰς τὸν ᾅδην κατελθόντες εἰς τὸν μετέπειτα χρόνον 
                            εὐσταθῆ καὶ ἀτάραχα παρέχωσιν ἡμῖν διὰ τέλους τὰ πράγματα. —
                        </p>
                    </div>
                    <div type="textpart" subtype="verse" n="14">
                        <p>τὰ δὲ ἀντίγραφα τῶν ἐπιστολῶν ἐξετίθετο κατὰ χώραν, καὶ προσετάγη
                             πᾶσι τοῖς ἔθνεσιν ἑτοίμους εἶναι εἰς τὴν ἡμέραν ταύτην.
                        </p>
                    </div>
                    <div type="textpart" subtype="verse" n="15">
                        <p>ἐσπεύδετο δὲ τὸ πρᾶγμα καὶ εἰς Σουσαν· ὁ δὲ βασιλεὺς καὶ 
                            Αμαν ἐκωθωνίζοντο, ἐταράσσετο δὲ ἡ πόλις.
                        </p>
                    </div>
                </div>
                <div type="textpart" subtype="chapter" n="4">
                    <div type="textpart" subtype="verse" n="1">
                        <p>Ὁ δὲ Μαρδοχαῖος ἐπιγνοὺς τὸ συντελούμενον διέρρηξεν τὰ ἱμάτια
                             αὐτοῦ καὶ ἐνεδύσατο σάκκον καὶ κατεπάσατο σποδὸν καὶ ἐκπηδήσας
                             διὰ τῆς πλατείας τῆς πόλεως ἐβόα φωνῇ μεγάλῃ Αἴρεται 
                            ἔθνος μηδὲν ἠδικηκός.
                        </p>
                    </div>
                    <div type="textpart" subtype="verse" n="2">
                        <p>καὶ ἦλθεν ἕως τῆς πύλης τοῦ βασιλέως 
                            καὶ ἔστη· οὐ γὰρ ἦν ἐξὸν αὐτῷ εἰσελθεῖν εἰς τὴν αὐλὴν σάκκον 
                            ἔχοντι καὶ σποδόν.
                        </p>
                    </div>
                    <div type="textpart" subtype="verse" n="3">
                        <p>καὶ ἐν πάσῃ χώρᾳ, οὗ ἐξετίθετο τὰ γράμματα, 
                            κραυγὴ καὶ κοπετὸς καὶ πένθος μέγα τοῖς Ιουδαίοις, σάκκον καὶ 
                            σποδὸν ἔστρωσαν ἑαυτοῖς.
                        </p>
                    </div>
                    <div type="textpart" subtype="verse" n="4">
                        <p>καὶ εἰσῆλθον αἱ ἅβραι καὶ οἱ εὐνοῦχοι 
                            τῆς βασιλίσσης καὶ ἀνήγγειλαν αὐτῇ, καὶ ἐταράχθη ἀκούσασα τὸ 
                            γεγονὸς καὶ ἀπέστειλεν στολίσαι τὸν Μαρδοχαῖον καὶ ἀφελέσθαι 
                            αὐτοῦ τὸν σάκκον, ὁ δὲ οὐκ ἐπείσθη.
                        </p>
                    </div>
                    <div type="textpart" subtype="verse" n="5">
                        <p>ἡ δὲ Εσθηρ προσεκαλέσατο 
                            Αχραθαῖον τὸν εὐνοῦχον αὐτῆς, ὃς παρειστήκει αὐτῇ, καὶ ἀπέστειλεν
                            μαθεῖν αὐτῇ παρὰ τοῦ Μαρδοχαίου τὸ ἀκριβές·
                        </p>
                    </div>
                    <div type="textpart" subtype="verse" n="7">
                        <p>ὁ δὲ Μαρδοχαῖος 
                            ὑπέδειξεν αὐτῷ τὸ γεγονὸς καὶ τὴν ἐπαγγελίαν, ἣν ἐπηγγείλατο 
                            Αμαν τῷ βασιλεῖ εἰς τὴν γάζαν ταλάντων μυρίων, ἵνα ἀπολέσῃ 
                            τοὺς Ιουδαίους·
                        </p>
                    </div>
                    <div type="textpart" subtype="verse" n="8">
                        <p>καὶ τὸ ἀντίγραφον τὸ ἐν Σούσοις ἐκτεθὲν ὑπὲρ 
                            τοῦ ἀπολέσθαι αὐτοὺς ἔδωκεν αὐτῷ δεῖξαι τῇ Εσθηρ καὶ εἶπεν 
                            αὐτῷ ἐντείλασθαι αὐτῇ εἰσελθούσῃ παραιτήσασθαι τὸν βασιλέα 
                            καὶ ἀξιῶσαι αὐτὸν περὶ τοῦ λαοῦ μνησθεῖσα ἡμερῶν ταπεινώσεώς 
                            σου ὡς ἐτράφης ἐν χειρί μου, διότι Αμαν ὁ δευτερεύων τῷ βασιλεῖ
                             ἐλάλησεν καθ’ ἡμῶν εἰς θάνατον· ἐπικάλεσαι τὸν κύριον καὶ 
                            λάλησον τῷ βασιλεῖ περὶ ἡμῶν καὶ ῥῦσαι ἡμᾶς ἐκ θανάτου.
                        </p>
                    </div>
                    <div type="textpart" subtype="verse" n="9">
                        <p>εἰσελθὼν
                             δὲ ὁ Αχραθαῖος ἐλάλησεν αὐτῇ πάντας τοὺς λόγους τούτους.
                        </p>
                    </div>
                    <div type="textpart" subtype="verse" n="10">
                        <p>εἶπεν δὲ Εσθηρ πρὸς Αχραθαῖον Πορεύθητι πρὸς Μαρδοχαῖον 
                            καὶ εἰπὸν ὅτι
                        </p>
                    </div>
                    <div type="textpart" subtype="verse" n="11">
                        <p>Τὰ ἔθνη πάντα τῆς βασιλείας γινώσκει ὅτι πᾶς 
                            ἄνθρωπος ἢ γυνή, ὃς εἰσελεύσεται πρὸς τὸν βασιλέα εἰς τὴν αὐλὴν
                             τὴν ἐσωτέραν ἄκλητος, οὐκ ἔστιν αὐτῷ σωτηρία· πλὴν ᾧ 
                            ἐκτείνει ὁ βασιλεὺς τὴν χρυσῆν ῥάβδον, οὗτος σωθήσεται· κἀγὼ 
                            οὐ κέκλημαι εἰσελθεῖν πρὸς τὸν βασιλέα, εἰσὶν αὗται ἡμέραι τριάκοντα.
                        </p>
                    </div>
                    <div type="textpart" subtype="verse" n="12">
                        <p>καὶ ἀπήγγειλεν Αχραθαῖος Μαρδοχαίῳ πάντας τοὺς λόγους 
                            Εσθηρ.
                        </p>
                    </div>
                    <div type="textpart" subtype="verse" n="13">
                        <p>καὶ εἶπεν Μαρδοχαῖος πρὸς Αχραθαῖον Πορεύθητι καὶ 
                            εἰπὸν αὐτῇ Εσθηρ, μὴ εἴπῃς σεαυτῇ ὅτι σωθήσῃ μόνη ἐν τῇ βασιλείᾳ
                             παρὰ πάντας τοὺς Ιουδαίους·
                        </p>
                    </div>
                    <div type="textpart" subtype="verse" n="14">
                        <p>ὡς ὅτι ἐὰν παρακούσῃς ἐν 
                            τούτῳ τῷ καιρῷ, ἄλλοθεν βοήθεια καὶ σκέπη ἔσται τοῖς Ιουδαίοις, 
                            σὺ δὲ καὶ ὁ οἶκος τοῦ πατρός σου ἀπολεῖσθε· καὶ τίς οἶδεν εἰ εἰς 
                            τὸν καιρὸν τοῦτον ἐβασίλευσας;
                        </p>
                    </div>
                    <div type="textpart" subtype="verse" n="15">
                        <p>καὶ ἐξαπέστειλεν Εσθηρ τὸν 
                            ἥκοντα πρὸς αὐτὴν πρὸς Μαρδοχαῖον λέγουσα
                        </p>
                    </div>
                    <div type="textpart" subtype="verse" n="16">
                        <p>Βαδίσας ἐκκλησίασον
                            τοὺς Ιουδαίους τοὺς ἐν Σούσοις καὶ νηστεύσατε ἐπ’ ἐμοὶ 
                            καὶ μὴ φάγητε μηδὲ πίητε ἐπὶ ἡμέρας τρεῖς νύκτα καὶ ἡμέραν, 
                            κἀγὼ δὲ καὶ αἱ ἅβραι μου ἀσιτήσομεν, καὶ τότε εἰσελεύσομαι πρὸς 
                            τὸν βασιλέα παρὰ τὸν νόμον, ἐὰν καὶ ἀπολέσθαι με ᾖ.
                        </p>
                    </div>
                    <div type="textpart" subtype="verse" n="17">
                        <p>Καὶ βαδίσας Μαρδοχαῖος ἐποίησεν ὅσα ἐνετείλατο αὐτῷ Εσθηρ,
                        </p>
                    </div>
                    <div type="textpart" subtype="verse" n="17a">
                        <p>καὶ ἐδεήθη κυρίου μνημονεύων πάντα τὰ ἔργα κυρίου καὶ εἶπεν
                        </p>
                    </div>
                    <div type="textpart" subtype="verse" n="17b">
                        <p>Κύριε κύριε βασιλεῦ πάντων κρατῶν, ὅτι ἐν ἐξουσίᾳ σου 
                            τὸ πᾶν ἐστιν, καὶ οὐκ ἔστιν ὁ ἀντιδοξῶν σοι ἐν τῷ θέλειν σε 
                            σῶσαι τὸν Ισραηλ·
                        </p>
                    </div>
                    <div type="textpart" subtype="verse" n="17c">
                        <p>ὅτι σὺ ἐποίησας τὸν οὐρανὸν καὶ τὴν 
                            γῆν καὶ πᾶν θαυμαζόμενον ἐν τῇ ὑπ’ οὐρανὸν καὶ κύριος εἶ πάντων,
                             καὶ οὐκ ἔστιν ὃς ἀντιτάξεταί σοι τῷ κυρίῳ.
                        </p>
                    </div>
                    <div type="textpart" subtype="verse" n="17d">
                        <p>σὺ πάντα 
                            γινώσκεις· σὺ οἶδας, κύριε, ὅτι οὐκ ἐν ὕβρει οὐδὲ ἐν ὑπερηφανίᾳ
                             οὐδὲ ἐν φιλοδοξίᾳ ἐποίησα τοῦτο, τὸ μὴ προσκυνεῖν τὸν 
                            ὑπερήφανον Αμαν, ὅτι ηὐδόκουν φιλεῖν πέλματα ποδῶν αὐτοῦ 
                            πρὸς σωτηρίαν Ισραηλ·
                        </p>
                    </div>
                    <div type="textpart" subtype="verse" n="17e">
                        <p>ἀλλὰ ἐποίησα τοῦτο, ἵνα μὴ θῶ δόξαν
                             ἀνθρώπου ὑπεράνω δόξης θεοῦ, καὶ οὐ προσκυνήσω οὐδένα 
                            πλὴν σοῦ τοῦ κυρίου μου καὶ οὐ ποιήσω αὐτὰ ἐν ὑπερηφανίᾳ.
                        </p>
                    </div>
                    <div type="textpart" subtype="verse" n="17f">
                        <p>καὶ νῦν, κύριε ὁ θεὸς ὁ βασιλεὺς ὁ θεὸς Αβρααμ, φεῖσαι τοῦ 
                            λαοῦ σου, ὅτι ἐπιβλέπουσιν ἡμῖν εἰς καταφθορὰν καὶ ἐπεθύμησαν 
                            ἀπολέσαι τὴν ἐξ ἀρχῆς κληρονομίαν σου·
                        </p>
                    </div>
                    <div type="textpart" subtype="verse" n="17g">
                        <p>μὴ ὑπερίδῃς τὴν 
                            μερίδα σου, ἣν σεαυτῷ ἐλυτρώσω ἐκ γῆς Αἰγύπτου·
                        </p>
                    </div>
                    <div type="textpart" subtype="verse" n="17h">
                        <p>ἐπάκουσον
                             τῆς δεήσεώς μου καὶ ἱλάσθητι τῷ κλήρῳ σου καὶ στρέψον 
                            τὸ πένθος ἡμῶν εἰς εὐωχίαν, ἵνα ζῶντες ὑμνῶμέν σου τὸ ὄνομα, 
                            κύριε, καὶ μὴ ἀφανίσῃς στόμα αἰνούντων σοι. —
                        </p>
                    </div>
                    <div type="textpart" subtype="verse" n="17i">
                        <p>καὶ πᾶς 
                            Ισραηλ ἐκέκραξαν ἐξ ἰσχύος αὐτῶν, ὅτι θάνατος αὐτῶν ἐν ὀφθαλμοῖς
                             αὐτῶν.
                        </p>
                    </div>
                    <div type="textpart" subtype="verse" n="17k">
                        <p>Καὶ Εσθηρ ἡ βασίλισσα κατέφυγεν ἐπὶ τὸν κύριον ἐν ἀγῶνι 
                            θανάτου κατειλημμένη καὶ ἀφελομένη τὰ ἱμάτια τῆς δόξης αὐτῆς 
                            ἐνεδύσατο ἱμάτια στενοχωρίας καὶ πένθους καὶ ἀντὶ τῶν ὑπερηφάνων
                             ἡδυσμάτων σποδοῦ καὶ κοπριῶν ἔπλησεν τὴν κεφαλὴν 
                            αὐτῆς καὶ τὸ σῶμα αὐτῆς ἐταπείνωσεν σφόδρα καὶ πάντα τόπον 
                            κόσμου ἀγαλλιάματος αὐτῆς ἔπλησε στρεπτῶν τριχῶν αὐτῆς καὶ 
                            ἐδεῖτο κυρίου θεοῦ Ισραηλ καὶ εἶπεν
                        </p>
                    </div>
                    <div type="textpart" subtype="verse" n="17l">
                        <p>Κύριέ μου ὁ βασιλεὺς 
                            ἡμῶν, σὺ εἶ μόνος· βοήθησόν μοι τῇ μόνῃ καὶ μὴ ἐχούσῃ βοηθὸν
                            εἰ μὴ σέ, ὅτι κίνδυνός μου ἐν χειρί μου.
                        </p>
                    </div>
                    <div type="textpart" subtype="verse" n="17m">
                        <p>ἐγὼ ἤκουον 
                            ἐκ γενετῆς μου ἐν φυλῇ πατριᾶς μου ὅτι σύ, κύριε, ἔλαβες τὸν 
                            Ισραηλ ἐκ πάντων τῶν ἐθνῶν καὶ τοὺς πατέρας ἡμῶν ἐκ πάντων 
                            τῶν προγόνων αὐτῶν εἰς κληρονομίαν αἰώνιον καὶ ἐποίησας αὐτοῖς
                             ὅσα ἐλάλησας.
                        </p>
                    </div>
                    <div type="textpart" subtype="verse" n="17n">
                        <p>καὶ νῦν ἡμάρτομεν ἐνώπιόν σου, καὶ παρέδωκας
                             ἡμᾶς εἰς χεῖρας τῶν ἐχθρῶν ἡμῶν, ἀνθ’ ὧν ἐδοξάσαμεν 
                            τοὺς θεοὺς αὐτῶν· δίκαιος εἶ, κύριε.
                        </p>
                    </div>
                    <div type="textpart" subtype="verse" n="17o">
                        <p>καὶ νῦν οὐχ ἱκανώθησαν 
                            ἐν πικρασμῷ δουλείας ἡμῶν, ἀλλὰ ἔθηκαν τὰς χεῖρας αὐτῶν ἐπὶ 
                            τὰς χεῖρας τῶν εἰδώλων αὐτῶν ἐξᾶραι ὁρισμὸν στόματός σου 
                            καὶ ἀφανίσαι κληρονομίαν σου καὶ ἐμφράξαι στόμα αἰνούντων 
                            σοι καὶ σβέσαι δόξαν οἴκου σου καὶ θυσιαστήριόν σου
                        </p>
                    </div>
                    <div type="textpart" subtype="verse" n="17p">
                        <p>καὶ 
                            ἀνοῖξαι στόμα ἐθνῶν εἰς ἀρετὰς ματαίων καὶ θαυμασθῆναι βασιλέα
                             σάρκινον εἰς αἰῶνα.
                        </p>
                    </div>
                    <div type="textpart" subtype="verse" n="17q">
                        <p>μὴ παραδῷς, κύριε, τὸ σκῆπτρόν σου 
                            τοῖς μὴ οὖσιν, καὶ μὴ καταγελασάτωσαν ἐν τῇ πτώσει ἡμῶν, 
                            ἀλλὰ στρέψον τὴν βουλὴν αὐτῶν ἐπ’ αὐτούς, τὸν δὲ ἀρξάμενον 
                            ἐφ’ ἡμᾶς παραδειγμάτισον.
                        </p>
                    </div>
                    <div type="textpart" subtype="verse" n="17r">
                        <p>μνήσθητι, κύριε, γνώσθητι ἐν καιρῷ 
                            θλίψεως ἡμῶν καὶ ἐμὲ θάρσυνον, βασιλεῦ τῶν θεῶν καὶ πάσης 
                            ἀρχῆς ἐπικρατῶν·
                        </p>
                    </div>
                    <div type="textpart" subtype="verse" n="17s">
                        <p>δὸς λόγον εὔρυθμον εἰς τὸ στόμα μου ἐνώπιον
                             τοῦ λέοντος καὶ μετάθες τὴν καρδίαν αὐτοῦ εἰς μῖσος τοῦ 
                            πολεμοῦντος ἡμᾶς εἰς συντέλειαν αὐτοῦ καὶ τῶν ὁμονοούντων 
                            αὐτῷ·
                        </p>
                    </div>
                    <div type="textpart" subtype="verse" n="17t">
                        <p>ἡμᾶς δὲ ῥῦσαι ἐν χειρί σου καὶ βοήθησόν μοι τῇ μόνῃ 
                            καὶ μὴ ἐχούσῃ εἰ μὴ σέ, κύριε.
                        </p>
                    </div>
                    <div type="textpart" subtype="verse" n="17u">
                        <p>πάντων γνῶσιν ἔχεις καὶ οἶδας 
                            ὅτι ἐμίσησα δόξαν ἀνόμων καὶ βδελύσσομαι κοίτην ἀπεριτμήτων 
                            καὶ παντὸς ἀλλοτρίου.
                        </p>
                    </div>
                    <div type="textpart" subtype="verse" n="17w">
                        <p>σὺ οἶδας τὴν ἀνάγκην μου, ὅτι βδελύσσομαι
                             τὸ σημεῖον τῆς ὑπερηφανίας μου, ὅ ἐστιν ἐπὶ τῆς κεφαλῆς 
                            μου ἐν ἡμέραις ὀπτασίας μου· βδελύσσομαι αὐτὸ ὡς ῥάκος καταμηνίων
                             καὶ οὐ φορῶ αὐτὸ ἐν ἡμέραις ἡσυχίας μου.
                        </p>
                    </div>
                    <div type="textpart" subtype="verse" n="17x">
                        <p>καὶ οὐκ 
                            ἔφαγεν ἡ δούλη σου τράπεζαν Αμαν καὶ οὐκ ἐδόξασα συμπόσιον 
                            βασιλέως οὐδὲ ἔπιον οἶνον σπονδῶν·
                        </p>
                    </div>
                    <div type="textpart" subtype="verse" n="17y">
                        <p>καὶ οὐκ ηὐφράνθη ἡ 
                            δούλη σου ἀφ’ ἡμέρας μεταβολῆς μου μέχρι νῦν πλὴν ἐπὶ σοί, 
                            κύριε ὁ θεὸς Αβρααμ.
                        </p>
                    </div>
                    <div type="textpart" subtype="verse" n="17z">
                        <p>ὁ θεὸς ὁ ἰσχύων ἐπὶ πάντας, εἰσάκουσον
                             φωνὴν ἀπηλπισμένων καὶ ῥῦσαι ἡμᾶς ἐκ χειρὸς τῶν πονηρευομένων·
                             καὶ ῥῦσαί με ἐκ τοῦ φόβου μου.
                        </p>
                    </div>
                </div>
                <div type="textpart" subtype="chapter" n="5">
                    <div type="textpart" subtype="verse" n="1">
                        <p>Καὶ ἐγενήθη ἐν τῇ ἡμέρᾳ τῇ τρίτῃ, ὡς ἐπαύσατο προσευχομένη,
                             ἐξεδύσατο τὰ ἱμάτια τῆς θεραπείας καὶ περιεβάλετο τὴν
                            δόξαν αὐτῆς
                        </p>
                    </div>
                    <div type="textpart" subtype="verse" n="1a">
                        <p>καὶ γενηθεῖσα ἐπιφανὴς ἐπικαλεσαμένη τὸν πάντων 
                            ἐπόπτην θεὸν καὶ σωτῆρα παρέλαβεν τὰς δύο ἅβρας καὶ τῇ μὲν 
                            μιᾷ ἐπηρείδετο ὡς τρυφερευομένη, ἡ δὲ ἑτέρα ἐπηκολούθει κουφίζουσα
                             τὴν ἔνδυσιν αὐτῆς,
                        </p>
                    </div>
                    <div type="textpart" subtype="verse" n="1b">
                        <p>καὶ αὐτὴ ἐρυθριῶσα ἀκμῇ κάλλους 
                            αὐτῆς, καὶ τὸ πρόσωπον αὐτῆς ἱλαρὸν ὡς προσφιλές, ἡ δὲ καρδία 
                            αὐτῆς ἀπεστενωμένη ἀπὸ τοῦ φόβου.
                        </p>
                    </div>
                    <div type="textpart" subtype="verse" n="1c">
                        <p>καὶ εἰσελθοῦσα πάσας 
                            τὰς θύρας κατέστη ἐνώπιον τοῦ βασιλέως, καὶ αὐτὸς ἐκάθητο ἐπὶ 
                            τοῦ θρόνου τῆς βασιλείας αὐτοῦ καὶ πᾶσαν στολὴν τῆς ἐπιφανείας 
                            αὐτοῦ ἐνεδεδύκει, ὅλος διὰ χρυσοῦ καὶ λίθων πολυτελῶν, καὶ ἦν 
                            φοβερὸς σφόδρα.
                        </p>
                    </div>
                    <div type="textpart" subtype="verse" n="1d">
                        <p>καὶ ἄρας τὸ πρόσωπον αὐτοῦ πεπυρωμένον 
                            δόξῃ ἐν ἀκμῇ θυμοῦ ἔβλεψεν, καὶ ἔπεσεν ἡ βασίλισσα καὶ μετέβαλεν
                             τὸ χρῶμα αὐτῆς ἐν ἐκλύσει καὶ κατεπέκυψεν ἐπὶ τὴν κεφαλὴν 
                            τῆς ἅβρας τῆς προπορευομένης.
                        </p>
                    </div>
                    <div type="textpart" subtype="verse" n="1e">
                        <p>καὶ μετέβαλεν ὁ θεὸς τὸ πνεῦμα 
                            τοῦ βασιλέως εἰς πραΰτητα, καὶ ἀγωνιάσας ἀνεπήδησεν ἀπὸ τοῦ 
                            θρόνου αὐτοῦ καὶ ἀνέλαβεν αὐτὴν ἐπὶ τὰς ἀγκάλας αὐτοῦ, μέχρις 
                            οὗ κατέστη, καὶ παρεκάλει αὐτὴν λόγοις εἰρηνικοῖς καὶ εἶπεν αὐτῇ 
                            Τί ἐστιν, Εσθηρ;
                        </p>
                    </div>
                    <div type="textpart" subtype="verse" n="1f">
                        <p>ἐγὼ ὁ ἀδελφός σου, θάρσει, οὐ μὴ ἀποθάνῃς, 
                            ὅτι κοινὸν τὸ πρόσταγμα ἡμῶν ἐστιν· πρόσελθε.
                        </p>
                    </div>
                    <div type="textpart" subtype="verse" n="2">
                        <p>καὶ ἄρας τὴν 
                            χρυσῆν ῥάβδον ἐπέθηκεν ἐπὶ τὸν τράχηλον αὐτῆς καὶ ἠσπάσατο 
                            αὐτὴν καὶ εἶπεν Λάλησόν μοι.
                        </p>
                    </div>
                    <div type="textpart" subtype="verse" n="2a">
                        <p>καὶ εἶπεν αὐτῷ Εἶδόν σε, κύριε, 
                            ὡς ἄγγελον θεοῦ, καὶ ἐταράχθη ἡ καρδία μου ἀπὸ φόβου τῆς δόξης
                             σου· ὅτι θαυμαστὸς εἶ, κύριε, καὶ τὸ πρόσωπόν σου χαρίτων 
                            μεστόν.
                        </p>
                    </div>
                    <div type="textpart" subtype="verse" n="2b">
                        <p>ἐν δὲ τῷ διαλέγεσθαι αὐτὴν ἔπεσεν ἀπὸ ἐκλύσεως αὐτῆς,
                             καὶ ὁ βασιλεὺς ἐταράσσετο, καὶ πᾶσα ἡ θεραπεία αὐτοῦ παρεκάλει
                             αὐτήν.
                        </p>
                    </div>
                    <div type="textpart" subtype="verse" n="3">
                        <p>καὶ εἶπεν ὁ βασιλεύς Τί θέλεις, Εσθηρ, καὶ τί σού 
                            ἐστιν τὸ ἀξίωμα; ἕως τοῦ ἡμίσους τῆς βασιλείας μου καὶ ἔσται 
                            σοι.
                        </p>
                    </div>
                    <div type="textpart" subtype="verse" n="4">
                        <p>εἶπεν δὲ Εσθηρ Ἡμέρα μου ἐπίσημος σήμερόν ἐστιν· εἰ οὖν 
                            δοκεῖ τῷ βασιλεῖ, ἐλθάτω καὶ αὐτὸς καὶ Αμαν εἰς τὴν δοχήν, ἣν 
                            ποιήσω σήμερον.
                        </p>
                    </div>
                    <div type="textpart" subtype="verse" n="5">
                        <p>καὶ εἶπεν ὁ βασιλεύς Κατασπεύσατε Αμαν, ὅπως 
                            ποιήσωμεν τὸν λόγον Εσθηρ· καὶ παραγίνονται ἀμφότεροι εἰς τὴν
                            δοχήν, ἣν εἶπεν Εσθηρ.
                        </p>
                    </div>
                    <div type="textpart" subtype="verse" n="6">
                        <p>ἐν δὲ τῷ πότῳ εἶπεν ὁ βασιλεὺς πρὸς 
                            Εσθηρ Τί ἐστιν, βασίλισσα Εσθηρ; καὶ ἔσται σοι ὅσα ἀξιοῖς.
                        </p>
                    </div>
                    <div type="textpart" subtype="verse" n="7">
                        <p>καὶ 
                            εἶπεν Τὸ αἴτημά μου καὶ τὸ ἀξίωμά μου·
                        </p>
                    </div>
                    <div type="textpart" subtype="verse" n="8">
                        <p>εἰ εὗρον χάριν ἐνώπιον
                             τοῦ βασιλέως, ἐλθάτω ὁ βασιλεὺς καὶ Αμαν ἐπὶ τὴν αὔριον 
                            εἰς τὴν δοχήν, ἣν ποιήσω αὐτοῖς, καὶ αὔριον ποιήσω τὰ αὐτά.
                        </p>
                    </div>
                    <div type="textpart" subtype="verse" n="9">
                        <p>Καὶ ἐξῆλθεν ὁ Αμαν ἀπὸ τοῦ βασιλέως ὑπερχαρὴς εὐφραινόμενος·
                             ἐν δὲ τῷ ἰδεῖν Αμαν Μαρδοχαῖον τὸν Ιουδαῖον ἐν τῇ αὐλῇ 
                            ἐθυμώθη σφόδρα.
                        </p>
                    </div>
                    <div type="textpart" subtype="verse" n="10">
                        <p>καὶ εἰσελθὼν εἰς τὰ ἴδια ἐκάλεσεν τοὺς φίλους 
                            καὶ Ζωσαραν τὴν γυναῖκα αὐτοῦ
                        </p>
                    </div>
                    <div type="textpart" subtype="verse" n="11">
                        <p>καὶ ὑπέδειξεν αὐτοῖς τὸν πλοῦτον
                             αὐτοῦ καὶ τὴν δόξαν, ἣν ὁ βασιλεὺς αὐτῷ περιέθηκεν, καὶ ὡς 
                            ἐποίησεν αὐτὸν πρωτεύειν καὶ ἡγεῖσθαι τῆς βασιλείας.
                        </p>
                    </div>
                    <div type="textpart" subtype="verse" n="12">
                        <p>καὶ εἶπεν 
                            Αμαν Οὐ κέκληκεν ἡ βασίλισσα μετὰ τοῦ βασιλέως οὐδένα εἰς τὴν 
                            δοχὴν ἀλλ’ ἢ ἐμέ, καὶ εἰς τὴν αὔριον κέκλημαι·
                        </p>
                    </div>
                    <div type="textpart" subtype="verse" n="13">
                        <p>καὶ ταῦτά μοι 
                            οὐκ ἀρέσκει, ὅταν ἴδω Μαρδοχαῖον τὸν Ιουδαῖον ἐν τῇ αὐλῇ.
                        </p>
                    </div>
                    <div type="textpart" subtype="verse" n="14">
                        <p>καὶ 
                            εἶπεν πρὸς αὐτὸν Ζωσαρα ἡ γυνὴ αὐτοῦ καὶ οἱ φίλοι Κοπήτω σοι 
                            ξύλον πηχῶν πεντήκοντα, ὄρθρου δὲ εἰπὸν τῷ βασιλεῖ καὶ κρεμασθήτω
                             Μαρδοχαῖος ἐπὶ τοῦ ξύλου· σὺ δὲ εἴσελθε εἰς τὴν δοχὴν 
                            σὺν τῷ βασιλεῖ καὶ εὐφραίνου. καὶ ἤρεσεν τὸ ῥῆμα τῷ Αμαν, καὶ 
                            ἡτοιμάσθη τὸ ξύλον.
                        </p>
                    </div>
                </div>
                <div type="textpart" subtype="chapter" n="6">
                    <div type="textpart" subtype="verse" n="1">
                        <p>Ὁ δὲ κύριος ἀπέστησεν τὸν ὕπνον ἀπὸ τοῦ βασιλέως τὴν νύκτα 
                            ἐκείνην, καὶ εἶπεν τῷ διδασκάλῳ αὐτοῦ εἰσφέρειν γράμματα μνημόσυνα
                            τῶν ἡμερῶν ἀναγινώσκειν αὐτῷ.
                        </p>
                    </div>
                    <div type="textpart" subtype="verse" n="2">
                        <p>εὗρεν δὲ τὰ γράμματα 
                            τὰ γραφέντα περὶ Μαρδοχαίου, ὡς ἀπήγγειλεν τῷ βασιλεῖ περὶ τῶν 
                            δύο εὐνούχων τοῦ βασιλέως ἐν τῷ φυλάσσειν αὐτοὺς καὶ ζητῆσαι 
                            ἐπιβαλεῖν τὰς χεῖρας Ἀρταξέρξῃ.
                        </p>
                    </div>
                    <div type="textpart" subtype="verse" n="3">
                        <p>εἶπεν δὲ ὁ βασιλεύς Τίνα δόξαν 
                            ἢ χάριν ἐποιήσαμεν τῷ Μαρδοχαίῳ; καὶ εἶπαν οἱ διάκονοι τοῦ βασιλέως
                             Οὐκ ἐποίησας αὐτῷ οὐδέν.
                        </p>
                    </div>
                    <div type="textpart" subtype="verse" n="4">
                        <p>ἐν δὲ τῷ πυνθάνεσθαι τὸν βασιλέα
                             περὶ τῆς εὐνοίας Μαρδοχαίου ἰδοὺ Αμαν ἐν τῇ αὐλῇ· εἶπεν 
                            δὲ ὁ βασιλεύς Τίς ἐν τῇ αὐλῇ; ὁ δὲ Αμαν εἰσῆλθεν εἰπεῖν τῷ βασιλεῖ
                             κρεμάσαι τὸν Μαρδοχαῖον ἐπὶ τῷ ξύλῳ, ᾧ ἡτοίμασεν.
                        </p>
                    </div>
                    <div type="textpart" subtype="verse" n="5">
                        <p>καὶ 
                            εἶπαν οἱ διάκονοι τοῦ βασιλέως Ἰδοὺ Αμαν ἕστηκεν ἐν τῇ αὐλῇ· 
                            καὶ εἶπεν ὁ βασιλεύς Καλέσατε αὐτόν.
                        </p>
                    </div>
                    <div type="textpart" subtype="verse" n="6">
                        <p>εἶπεν δὲ ὁ βασιλεὺς τῷ 
                            Αμαν Τί ποιήσω τῷ ἀνθρώπῳ, ὃν ἐγὼ θέλω δοξάσαι; εἶπεν δὲ ἐν 
                            ἑαυτῷ Αμαν Τίνα θέλει ὁ βασιλεὺς δοξάσαι εἰ μὴ ἐμέ;
                        </p>
                    </div>
                    <div type="textpart" subtype="verse" n="7">
                        <p>εἶπεν δὲ 
                            πρὸς τὸν βασιλέα Ἄνθρωπον, ὃν ὁ βασιλεὺς θέλει δοξάσαι,
                        </p>
                    </div>
                    <div type="textpart" subtype="verse" n="8">
                        <p>ἐνεγκάτωσαν
                             οἱ παῖδες τοῦ βασιλέως στολὴν βυσσίνην, ἣν ὁ βασιλεὺς 
                            περιβάλλεται, καὶ ἵππον, ἐφ’ ὃν ὁ βασιλεὺς ἐπιβαίνει,
                        </p>
                    </div>
                    <div type="textpart" subtype="verse" n="9">
                        <p>καὶ δότω 
                            ἑνὶ τῶν φίλων τοῦ βασιλέως τῶν ἐνδόξων καὶ στολισάτω τὸν ἄνθρωπον,
                             ὃν ὁ βασιλεὺς ἀγαπᾷ, καὶ ἀναβιβασάτω αὐτὸν ἐπὶ τὸν 
                            ἵππον καὶ κηρυσσέτω διὰ τῆς πλατείας τῆς πόλεως λέγων Οὕτως 
                            ἔσται παντὶ ἀνθρώπῳ, ὃν ὁ βασιλεὺς δοξάζει.
                        </p>
                    </div>
                    <div type="textpart" subtype="verse" n="10">
                        <p>εἶπεν δὲ ὁ βασιλεὺς
                             τῷ Αμαν Καθὼς ἐλάλησας, οὕτως ποίησον τῷ Μαρδοχαίῳ τῷ 
                            Ιουδαίῳ τῷ θεραπεύοντι ἐν τῇ αὐλῇ, καὶ μὴ παραπεσάτω σου λόγος 
                            ὧν ἐλάλησας.
                        </p>
                    </div>
                    <div type="textpart" subtype="verse" n="11">
                        <p>ἔλαβεν δὲ Αμαν τὴν στολὴν καὶ τὸν ἵππον καὶ 
                            ἐστόλισεν τὸν Μαρδοχαῖον καὶ ἀνεβίβασεν αὐτὸν ἐπὶ τὸν ἵππον καὶ 
                            διῆλθεν διὰ τῆς πλατείας τῆς πόλεως καὶ ἐκήρυσσεν λέγων Οὕτως 
                            ἔσται παντὶ ἀνθρώπῳ, ὃν ὁ βασιλεὺς θέλει δοξάσαι.
                        </p>
                    </div>
                    <div type="textpart" subtype="verse" n="12">
                        <p>ἐπέστρεψεν
                            δὲ ὁ Μαρδοχαῖος εἰς τὴν αὐλήν, Αμαν δὲ ὑπέστρεψεν εἰς τὰ ἴδια 
                            λυπούμενος κατὰ κεφαλῆς.
                        </p>
                    </div>
                    <div type="textpart" subtype="verse" n="13">
                        <p>καὶ διηγήσατο Αμαν τὰ συμβεβηκότα 
                            αὐτῷ Ζωσαρα τῇ γυναικὶ αὐτοῦ καὶ τοῖς φίλοις, καὶ εἶπαν πρὸς 
                            αὐτὸν οἱ φίλοι καὶ ἡ γυνή Εἰ ἐκ γένους Ιουδαίων Μαρδοχαῖος, ἦρξαι 
                            ταπεινοῦσθαι ἐνώπιον αὐτοῦ, πεσὼν πεσῇ· οὐ μὴ δύνῃ αὐτὸν ἀμύνασθαι,
                             ὅτι θεὸς ζῶν μετ’ αὐτοῦ. —
                        </p>
                    </div>
                    <div type="textpart" subtype="verse" n="14">
                        <p>ἔτι αὐτῶν λαλούντων παραγίνονται
                             οἱ εὐνοῦχοι ἐπισπεύδοντες τὸν Αμαν ἐπὶ τὸν πότον, ὃν 
                            ἡτοίμασεν Εσθηρ.
                        </p>
                    </div>
                </div>
                <div type="textpart" subtype="chapter" n="7">
                    <div type="textpart" subtype="verse" n="1">
                        <p>Εἰσῆλθεν δὲ ὁ βασιλεὺς καὶ Αμαν συμπιεῖν τῇ βασιλίσσῃ.
                        </p>
                    </div>
                    <div type="textpart" subtype="verse" n="2">
                        <p>εἶπεν 
                            δὲ ὁ βασιλεὺς Εσθηρ τῇ δευτέρᾳ ἡμέρᾳ ἐν τῷ πότῳ Τί ἐστιν, 
                            Εσθηρ βασίλισσα, καὶ τί τὸ αἴτημά σου καὶ τί τὸ ἀξίωμά σου; καὶ 
                            ἔστω σοι ἕως τοῦ ἡμίσους τῆς βασιλείας μου.
                        </p>
                    </div>
                    <div type="textpart" subtype="verse" n="3">
                        <p>καὶ ἀποκριθεῖσα 
                            εἶπεν Εἰ εὗρον χάριν ἐνώπιον τοῦ βασιλέως, δοθήτω ἡ ψυχή μου 
                            τῷ αἰτήματί μου καὶ ὁ λαός μου τῷ ἀξιώματί μου·
                        </p>
                    </div>
                    <div type="textpart" subtype="verse" n="4">
                        <p>ἐπράθημεν 
                            γὰρ ἐγώ τε καὶ ὁ λαός μου εἰς ἀπώλειαν καὶ διαρπαγὴν καὶ δουλείαν,
                             ἡμεῖς καὶ τὰ τέκνα ἡμῶν εἰς παῖδας καὶ παιδίσκας, καὶ παρήκουσα·
                             οὐ γὰρ ἄξιος ὁ διάβολος τῆς αὐλῆς τοῦ βασιλέως.
                        </p>
                    </div>
                    <div type="textpart" subtype="verse" n="5">
                        <p>εἶπεν 
                            δὲ ὁ βασιλεύς Τίς οὗτος, ὅστις ἐτόλμησεν ποιῆσαι τὸ πρᾶγμα τοῦτο;
                        </p>
                    </div>
                    <div type="textpart" subtype="verse" n="6">
                        <p>εἶπεν δὲ Εσθηρ Ἄνθρωπος ἐχθρὸς Αμαν ὁ πονηρὸς οὗτος. Αμαν 
                            δὲ ἐταράχθη ἀπὸ τοῦ βασιλέως καὶ τῆς βασιλίσσης.
                        </p>
                    </div>
                    <div type="textpart" subtype="verse" n="7">
                        <p>ὁ δὲ βασιλεὺς 
                            ἐξανέστη ἐκ τοῦ συμποσίου εἰς τὸν κῆπον· ὁ δὲ Αμαν παρῃτεῖτο 
                            τὴν βασίλισσαν, ἑώρα γὰρ ἑαυτὸν ἐν κακοῖς ὄντα.
                        </p>
                    </div>
                    <div type="textpart" subtype="verse" n="8">
                        <p>ἐπέστρεψεν δὲ 
                            ὁ βασιλεὺς ἐκ τοῦ κήπου, Αμαν δὲ ἐπιπεπτώκει ἐπὶ τὴν κλίνην
                            ἀξιῶν τὴν βασίλισσαν· εἶπεν δὲ ὁ βασιλεύς Ὥστε καὶ τὴν γυναῖκα 
                            βιάζῃ ἐν τῇ οἰκίᾳ μου; Αμαν δὲ ἀκούσας διετράπη τῷ προσώπῳ.
                        </p>
                    </div>
                    <div type="textpart" subtype="verse" n="9">
                        <p>εἶπεν δὲ Βουγαθαν εἷς τῶν εὐνούχων πρὸς τὸν βασιλέα Ἰδοὺ καὶ 
                            ξύλον ἡτοίμασεν Αμαν Μαρδοχαίῳ τῷ λαλήσαντι περὶ τοῦ βασιλέως,
                             καὶ ὤρθωται ἐν τοῖς Αμαν ξύλον πηχῶν πεντήκοντα. εἶπεν 
                            δὲ ὁ βασιλεύς Σταυρωθήτω ἐπ’ αὐτοῦ.
                        </p>
                    </div>
                    <div type="textpart" subtype="verse" n="10">
                        <p>καὶ ἐκρεμάσθη Αμαν ἐπὶ 
                            τοῦ ξύλου, ὃ ἡτοίμασεν Μαρδοχαίῳ. καὶ τότε ὁ βασιλεὺς ἐκόπασεν 
                            τοῦ θυμοῦ.
                        </p>
                    </div>
                </div>
                <div type="textpart" subtype="chapter" n="8">
                    <div type="textpart" subtype="verse" n="1">
                        <p>Καὶ ἐν αὐτῇ τῇ ἡμέρᾳ ὁ βασιλεὺς Ἀρταξέρξης ἐδωρήσατο Εσθηρ 
                            ὅσα ὑπῆρχεν Αμαν τῷ διαβόλῳ, καὶ Μαρδοχαῖος προσεκλήθη ὑπὸ 
                            τοῦ βασιλέως, ὑπέδειξεν γὰρ Εσθηρ ὅτι ἐνοικείωται αὐτῇ.
                        </p>
                    </div>
                    <div type="textpart" subtype="verse" n="2">
                        <p>ἔλαβεν 
                            δὲ ὁ βασιλεὺς τὸν δακτύλιον, ὃν ἀφείλατο Αμαν, καὶ ἔδωκεν αὐτὸν 
                            Μαρδοχαίῳ, καὶ κατέστησεν Εσθηρ Μαρδοχαῖον ἐπὶ πάντων τῶν 
                            Αμαν.
                        </p>
                    </div>
                    <div type="textpart" subtype="verse" n="3">
                        <p>καὶ προσθεῖσα ἐλάλησεν πρὸς τὸν βασιλέα καὶ προσέπεσεν 
                            πρὸς τοὺς πόδας αὐτοῦ καὶ ἠξίου ἀφελεῖν τὴν Αμαν κακίαν καὶ 
                            ὅσα ἐποίησεν τοῖς Ιουδαίοις.
                        </p>
                    </div>
                    <div type="textpart" subtype="verse" n="4">
                        <p>ἐξέτεινεν δὲ ὁ βασιλεὺς Εσθηρ τὴν 
                            ῥάβδον τὴν χρυσῆν, ἐξηγέρθη δὲ Εσθηρ παρεστηκέναι τῷ βασιλεῖ.
                        </p>
                    </div>
                    <div type="textpart" subtype="verse" n="5">
                        <p>καὶ εἶπεν Εσθηρ Εἰ δοκεῖ σοι καὶ εὗρον χάριν, πεμφθήτω ἀποστραφῆναι
                             τὰ γράμματα τὰ ἀπεσταλμένα ὑπὸ Αμαν τὰ γραφέντα 
                            ἀπολέσθαι τοὺς Ιουδαίους, οἵ εἰσιν ἐν τῇ βασιλείᾳ σου·
                        </p>
                    </div>
                    <div type="textpart" subtype="verse" n="6">
                        <p>πῶς γὰρ 
                            δυνήσομαι ἰδεῖν τὴν κάκωσιν τοῦ λαοῦ μου καὶ πῶς δυνήσομαι 
                            σωθῆναι ἐν τῇ ἀπωλείᾳ τῆς πατρίδος μου;
                        </p>
                    </div>
                    <div type="textpart" subtype="verse" n="7">
                        <p>καὶ εἶπεν ὁ βασιλεὺς 
                            πρὸς Εσθηρ Εἰ πάντα τὰ ὑπάρχοντα Αμαν ἔδωκα καὶ ἐχαρισάμην 
                            σοι καὶ αὐτὸν ἐκρέμασα ἐπὶ ξύλου, ὅτι τὰς χεῖρας ἐπήνεγκε τοῖς 
                            Ιουδαίοις, τί ἔτι ἐπιζητεῖς;
                        </p>
                    </div>
                    <div type="textpart" subtype="verse" n="8">
                        <p>γράψατε καὶ ὑμεῖς ἐκ τοῦ ὀνόματός μου 
                            ὡς δοκεῖ ὑμῖν καὶ σφραγίσατε τῷ δακτυλίῳ μου· ὅσα γὰρ γράφεται
                             τοῦ βασιλέως ἐπιτάξαντος καὶ σφραγισθῇ τῷ δακτυλίῳ μου, οὐκ
                            ἔστιν αὐτοῖς ἀντειπεῖν.
                        </p>
                    </div>
                    <div type="textpart" subtype="verse" n="9">
                        <p>ἐκλήθησαν δὲ οἱ γραμματεῖς ἐν τῷ πρώτῳ 
                            μηνί, ὅς ἐστι Νισα, τρίτῃ καὶ εἰκάδι τοῦ αὐτοῦ ἔτους, καὶ ἐγράφη 
                            τοῖς Ιουδαίοις ὅσα ἐνετείλατο τοῖς οἰκονόμοις καὶ τοῖς ἄρχουσιν 
                            τῶν σατραπῶν ἀπὸ τῆς Ἰνδικῆς ἕως τῆς Αἰθιοπίας, ἑκατὸν εἴκοσι 
                            ἑπτὰ σατραπείαις κατὰ χώραν καὶ χώραν, κατὰ τὴν ἑαυτῶν λέξιν.
                        </p>
                    </div>
                    <div type="textpart" subtype="verse" n="10">
                        <p>ἐγράφη δὲ διὰ τοῦ βασιλέως καὶ ἐσφραγίσθη τῷ δακτυλίῳ αὐτοῦ, 
                            καὶ ἐξαπέστειλαν τὰ γράμματα διὰ βιβλιαφόρων,
                        </p>
                    </div>
                    <div type="textpart" subtype="verse" n="11">
                        <p>ὡς ἐπέταξεν αὐτοῖς
                             χρῆσθαι τοῖς νόμοις αὐτῶν ἐν πάσῃ πόλει βοηθῆσαί τε αὑτοῖς 
                            καὶ χρῆσθαι τοῖς ἀντιδίκοις αὐτῶν καὶ τοῖς ἀντικειμένοις αὐτῶν ὡς 
                            βούλονται,
                        </p>
                    </div>
                    <div type="textpart" subtype="verse" n="12">
                        <p>ἐν ἡμέρᾳ μιᾷ ἐν πάσῃ τῇ βασιλείᾳ Ἀρταξέρξου, τῇ 
                            τρισκαιδεκάτῃ τοῦ δωδεκάτου μηνός, ὅς ἐστιν Αδαρ.
                        </p>
                    </div>
                    <div type="textpart" subtype="verse" n="12a">
                        <p>Ὧν ἐστιν ἀντίγραφον τῆς ἐπιστολῆς τὰ ὑπογεγραμμένα
                        </p>
                    </div>
                    <div type="textpart" subtype="verse" n="12b">
                        <p>Βασιλεὺς
                             μέγας Ἀρταξέρξης τοῖς ἀπὸ τῆς Ἰνδικῆς ἕως τῆς Αἰθιοπίας 
                            ἑκατὸν εἴκοσι ἑπτὰ σατραπείαις χωρῶν ἄρχουσι καὶ τοῖς τὰ ἡμέτερα
                             φρονοῦσι χαίρειν.
                        </p>
                    </div>
                    <div type="textpart" subtype="verse" n="12c">
                        <p>πολλοὶ τῇ πλείστῃ τῶν εὐεργετούντων 
                            χρηστότητι πυκνότερον τιμώμενοι μεῖζον ἐφρόνησαν καὶ οὐ μόνον 
                            τοὺς ὑποτεταγμένους ἡμῖν ζητοῦσι κακοποιεῖν, τόν τε κόρον οὐ 
                            δυνάμενοι φέρειν καὶ τοῖς ἑαυτῶν εὐεργέταις ἐπιχειροῦσι μηχανᾶσθαι·
                        </p>
                    </div>
                    <div type="textpart" subtype="verse" n="12d">
                        <p>καὶ τὴν εὐχαριστίαν οὐ μόνον ἐκ τῶν ἀνθρώπων ἀνταναιροῦντες,
                             ἀλλὰ καὶ τοῖς τῶν ἀπειραγάθων κόμποις ἐπαρθέντες τοῦ 
                            τὰ πάντα κατοπτεύοντος ἀεὶ θεοῦ μισοπόνηρον ὑπολαμβάνουσιν 
                            ἐκφεύξεσθαι δίκην.
                        </p>
                    </div>
                    <div type="textpart" subtype="verse" n="12e">
                        <p>πολλάκις δὲ καὶ πολλοὺς τῶν ἐπ’ ἐξουσίαις 
                            τεταγμένων τῶν πιστευθέντων χειρίζειν φίλων τὰ πράγματα παραμυθία
                             μεταιτίους αἱμάτων ἀθῴων καταστήσασα περιέβαλε συμφοραῖς
                             ἀνηκέστοις
                        </p>
                    </div>
                    <div type="textpart" subtype="verse" n="12f">
                        <p>τῷ τῆς κακοηθείας ψευδεῖ παραλογισμῷ
                            παραλογισαμένων τὴν τῶν ἐπικρατούντων ἀκέραιον εὐγνωμοσύνην.
                        </p>
                    </div>
                    <div type="textpart" subtype="verse" n="12g">
                        <p>σκοπεῖν δὲ ἔξεστιν, οὐ τοσοῦτον ἐκ τῶν παλαιοτέρων ὧν παρεδώκαμεν
                             ἱστοριῶν, ὅσα ἐστὶν παρὰ πόδας ὑμᾶς ἐκζητοῦντας ἀνοσίως
                             συντετελεσμένα τῇ τῶν ἀνάξια δυναστευόντων λοιμότητι,
                        </p>
                    </div>
                    <div type="textpart" subtype="verse" n="12h">
                        <p>καὶ προσέχειν εἰς τὰ μετὰ ταῦτα εἰς τὸ τὴν βασιλείαν ἀτάραχον
                             τοῖς πᾶσιν ἀνθρώποις μετ’ εἰρήνης παρεξόμεθα
                        </p>
                    </div>
                    <div type="textpart" subtype="verse" n="12i">
                        <p>χρώμενοι 
                            ταῖς μεταβολαῖς, τὰ δὲ ὑπὸ τὴν ὄψιν ἐρχόμενα διακρίνοντες ἀεὶ 
                            μετ’ ἐπιεικεστέρας ἀπαντήσεως.
                        </p>
                    </div>
                    <div type="textpart" subtype="verse" n="12k">
                        <p>ὡς γὰρ Αμαν Αμαδαθου Μακεδών,
                             ταῖς ἀληθείαις ἀλλότριος τοῦ τῶν Περσῶν αἵματος καὶ πολὺ 
                            διεστηκὼς τῆς ἡμετέρας χρηστότητος, ἐπιξενωθεὶς ἡμῖν
                        </p>
                    </div>
                    <div type="textpart" subtype="verse" n="12l">
                        <p>ἔτυχεν 
                            ἧς ἔχομεν πρὸς πᾶν ἔθνος φιλανθρωπίας ἐπὶ τοσοῦτον ὥστε ἀναγορεύεσθαι
                             ἡμῶν πατέρα καὶ προσκυνούμενον ὑπὸ πάντων τὸ 
                            δεύτερον τοῦ βασιλικοῦ θρόνου πρόσωπον διατελεῖν,
                        </p>
                    </div>
                    <div type="textpart" subtype="verse" n="12m">
                        <p>οὐκ ἐνέγκας
                             δὲ τὴν ὑπερηφανίαν ἐπετήδευσεν τῆς ἀρχῆς στερῆσαι ἡμᾶς 
                            καὶ τοῦ πνεύματος
                        </p>
                    </div>
                    <div type="textpart" subtype="verse" n="12n">
                        <p>τόν τε ἡμέτερον σωτῆρα καὶ διὰ παντὸς 
                            εὐεργέτην Μαρδοχαῖον καὶ τὴν ἄμεμπτον τῆς βασιλείας κοινωνὸν 
                            Εσθηρ σὺν παντὶ τῷ τούτων ἔθνει πολυπλόκοις μεθόδων παραλογισμοῖς
                             αἰτησάμενος εἰς ἀπώλειαν·
                        </p>
                    </div>
                    <div type="textpart" subtype="verse" n="12o">
                        <p>διὰ γὰρ τῶν τρόπων 
                            τούτων ᾠήθη λαβὼν ἡμᾶς ἐρήμους τὴν τῶν Περσῶν ἐπικράτησιν 
                            εἰς τοὺς Μακεδόνας μετάξαι.
                        </p>
                    </div>
                    <div type="textpart" subtype="verse" n="12p">
                        <p>ἡμεῖς δὲ τοὺς ὑπὸ τοῦ τρισαλιτηρίου
                             παραδεδομένους εἰς ἀφανισμὸν Ιουδαίους εὑρίσκομεν οὐ 
                            κακούργους ὄντας, δικαιοτάτοις δὲ πολιτευομένους νόμοις,
                        </p>
                    </div>
                    <div type="textpart" subtype="verse" n="12q">
                        <p>ὄντας 
                            δὲ υἱοὺς τοῦ ὑψίστου μεγίστου ζῶντος θεοῦ τοῦ κατευθύνοντος 
                            ἡμῖν τε καὶ τοῖς προγόνοις ἡμῶν τὴν βασιλείαν ἐν τῇ καλλίστῃ 
                            διαθέσει.
                        </p>
                    </div>
                    <div type="textpart" subtype="verse" n="12r">
                        <p>καλῶς οὖν ποιήσετε μὴ προσχρησάμενοι τοῖς ὑπὸ 
                            Αμαν Αμαδαθου ἀποσταλεῖσι γράμμασιν διὰ τὸ αὐτὸν τὸν ταῦτα 
                            ἐξεργασάμενον πρὸς ταῖς Σούσων πύλαις ἐσταυρῶσθαι σὺν τῇ 
                            πανοικίᾳ, τὴν καταξίαν τοῦ τὰ πάντα ἐπικρατοῦντος θεοῦ διὰ τάχους
                             ἀποδόντος αὐτῷ κρίσιν,
                        </p>
                    </div>
                    <div type="textpart" subtype="verse" n="12s">
                        <p>τὸ δὲ ἀντίγραφον τῆς ἐπιστολῆς 
                            ταύτης ἐκθέντες ἐν παντὶ τόπῳ μετὰ παρρησίας ἐᾶν τοὺς Ιουδαίους 
                            χρῆσθαι τοῖς ἑαυτῶν νομίμοις καὶ συνεπισχύειν αὐτοῖς ὅπως τοὺς 
                            ἐν καιρῷ θλίψεως ἐπιθεμένους αὐτοῖς ἀμύνωνται τῇ τρισκαιδεκάτῃ
                            τοῦ δωδεκάτου μηνὸς Αδαρ τῇ αὐτῇ ἡμέρᾳ·
                        </p>
                    </div>
                    <div type="textpart" subtype="verse" n="12t">
                        <p>ταύτην γὰρ ὁ 
                            πάντα δυναστεύων θεὸς ἀντ’ ὀλεθρίας τοῦ ἐκλεκτοῦ γένους ἐποίησεν
                             αὐτοῖς εὐφροσύνην.
                        </p>
                    </div>
                    <div type="textpart" subtype="verse" n="12u">
                        <p>καὶ ὑμεῖς οὖν ἐν ταῖς ἐπωνύμοις 
                            ὑμῶν ἑορταῖς ἐπίσημον ἡμέραν μετὰ πάσης εὐωχίας ἄγετε, ὅπως 
                            καὶ νῦν καὶ μετὰ ταῦτα σωτηρία ᾖ ἡμῖν καὶ τοῖς εὐνοοῦσιν Πέρσαις,
                             τοῖς δὲ ἡμῖν ἐπιβουλεύουσιν μνημόσυνον τῆς ἀπωλείας.
                        </p>
                    </div>
                    <div type="textpart" subtype="verse" n="12x">
                        <p>πᾶσα δὲ πόλις ἢ χώρα τὸ σύνολον, ἥτις κατὰ ταῦτα μὴ ποιήσῃ, 
                            δόρατι καὶ πυρὶ καταναλωθήσεται μετ’ ὀργῆς· οὐ μόνον ἀνθρώποις 
                            ἄβατος, ἀλλὰ καὶ θηρίοις καὶ πετεινοῖς εἰς τὸν ἅπαντα χρόνον ἔχθιστος
                             κατασταθήσεται.
                        </p>
                    </div>
                    <div type="textpart" subtype="verse" n="13">
                        <p>τὰ δὲ ἀντίγραφα ἐκτιθέσθωσαν ὀφθαλμοφανῶς
                             ἐν πάσῃ τῇ βασιλείᾳ, ἑτοίμους τε εἶναι πάντας τοὺς Ιουδαίους
                             εἰς ταύτην τὴν ἡμέραν πολεμῆσαι αὐτῶν τοὺς ὑπεναντίους.
                        </p>
                    </div>
                    <div type="textpart" subtype="verse" n="14">
                        <p>Οἱ μὲν οὖν ἱππεῖς ἐξῆλθον σπεύδοντες τὰ ὑπὸ τοῦ βασιλέως λεγόμενα
                             ἐπιτελεῖν· ἐξετέθη δὲ τὸ πρόσταγμα καὶ ἐν Σούσοις.
                        </p>
                    </div>
                    <div type="textpart" subtype="verse" n="15">
                        <p>ὁ δὲ 
                            Μαρδοχαῖος ἐξῆλθεν ἐστολισμένος τὴν βασιλικὴν στολὴν καὶ στέφανον
                             ἔχων χρυσοῦν καὶ διάδημα βύσσινον πορφυροῦν· ἰδόντες 
                            δὲ οἱ ἐν Σούσοις ἐχάρησαν.
                        </p>
                    </div>
                    <div type="textpart" subtype="verse" n="16">
                        <p>τοῖς δὲ Ιουδαίοις ἐγένετο φῶς καὶ 
                            εὐφροσύνη·
                        </p>
                    </div>
                    <div type="textpart" subtype="verse" n="17">
                        <p>κατὰ πόλιν καὶ χώραν, οὗ ἂν ἐξετέθη τὸ πρόσταγμα, 
                            οὗ ἂν ἐξετέθη τὸ ἔκθεμα, χαρὰ καὶ εὐφροσύνη τοῖς Ιουδαίοις, κώθων
                             καὶ εὐφροσύνη, καὶ πολλοὶ τῶν ἐθνῶν περιετέμοντο καὶ ιουδάιζον
                             διὰ τὸν φόβον τῶν Ιουδαίων.
                        </p>
                    </div>
                </div>
                <div type="textpart" subtype="chapter" n="9">
                    <div type="textpart" subtype="verse" n="1">
                        <p>Ἐν γὰρ τῷ δωδεκάτῳ μηνὶ τρισκαιδεκάτῃ τοῦ μηνός, ὅς ἐστιν 
                            Αδαρ, παρῆν τὰ γράμματα τὰ γραφέντα ὑπὸ τοῦ βασιλέως.
                        </p>
                    </div>
                    <div type="textpart" subtype="verse" n="2">
                        <p>ἐν 
                            αὐτῇ τῇ ἡμέρᾳ ἀπώλοντο οἱ ἀντικείμενοι τοῖς Ιουδαίοις· οὐδεὶς γὰρ 
                            ἀντέστη φοβούμενος αὐτούς.
                        </p>
                    </div>
                    <div type="textpart" subtype="verse" n="3">
                        <p>οἱ γὰρ ἄρχοντες τῶν σατραπῶν καὶ 
                            οἱ τύραννοι καὶ οἱ βασιλικοὶ γραμματεῖς ἐτίμων τοὺς Ιουδαίους· ὁ
                            γὰρ φόβος Μαρδοχαίου ἐνέκειτο αὐτοῖς.
                        </p>
                    </div>
                    <div type="textpart" subtype="verse" n="4">
                        <p>προσέπεσεν γὰρ τὸ πρόσταγμα
                             τοῦ βασιλέως ὀνομασθῆναι ἐν πάσῃ τῇ βασιλείᾳ.
                        </p>
                    </div>
                    <div type="textpart" subtype="verse" n="6">
                        <p>καὶ ἐν 
                            Σούσοις τῇ πόλει ἀπέκτειναν οἱ Ιουδαῖοι ἄνδρας πεντακοσίους
                        </p>
                    </div>
                    <div type="textpart" subtype="verse" n="7">
                        <p>τόν 
                            τε Φαρσαννεσταιν καὶ Δελφων καὶ Φασγα
                        </p>
                    </div>
                    <div type="textpart" subtype="verse" n="8">
                        <p>καὶ Φαρδαθα καὶ 
                            Βαρεα καὶ Σαρβαχα
                        </p>
                    </div>
                    <div type="textpart" subtype="verse" n="9">
                        <p>καὶ Μαρμασιμα καὶ Αρουφαιον καὶ Αρσαιον 
                            καὶ Ζαβουθαιθαν,
                        </p>
                    </div>
                    <div type="textpart" subtype="verse" n="10">
                        <p>τοὺς δέκα υἱοὺς Αμαν Αμαδαθου Βουγαίου τοῦ 
                            ἐχθροῦ τῶν Ιουδαίων, καὶ διήρπασαν. —
                        </p>
                    </div>
                    <div type="textpart" subtype="verse" n="11">
                        <p>ἐν αὐτῇ τῇ ἡμέρᾳ ἐπεδόθη
                             ὁ ἀριθμὸς τῷ βασιλεῖ τῶν ἀπολωλότων ἐν Σούσοις.
                        </p>
                    </div>
                    <div type="textpart" subtype="verse" n="12">
                        <p>εἶπεν 
                            δὲ ὁ βασιλεὺς πρὸς Εσθηρ Ἀπώλεσαν οἱ Ιουδαῖοι ἐν Σούσοις τῇ 
                            πόλει ἄνδρας πεντακοσίους· ἐν δὲ τῇ περιχώρῳ πῶς οἴει ἐχρήσαντο;
                             τί οὖν ἀξιοῖς ἔτι καὶ ἔσται σοι;
                        </p>
                    </div>
                    <div type="textpart" subtype="verse" n="13">
                        <p>καὶ εἶπεν Εσθηρ τῷ βασιλεῖ
                             Δοθήτω τοῖς Ιουδαίοις χρῆσθαι ὡσαύτως τὴν αὔριον ὥστε 
                            τοὺς δέκα υἱοὺς κρεμάσαι Αμαν.
                        </p>
                    </div>
                    <div type="textpart" subtype="verse" n="14">
                        <p>καὶ ἐπέτρεψεν οὕτως γενέσθαι 
                            καὶ ἐξέθηκε τοῖς Ιουδαίοις τῆς πόλεως τὰ σώματα τῶν υἱῶν Αμαν 
                            κρεμάσαι.
                        </p>
                    </div>
                    <div type="textpart" subtype="verse" n="15">
                        <p>καὶ συνήχθησαν οἱ Ιουδαῖοι ἐν Σούσοις τῇ τεσσαρεσκαιδεκάτῃ
                             τοῦ Αδαρ καὶ ἀπέκτειναν ἄνδρας τριακοσίους καὶ οὐδὲν 
                            διήρπασαν. —
                        </p>
                    </div>
                    <div type="textpart" subtype="verse" n="16">
                        <p>οἱ δὲ λοιποὶ τῶν Ιουδαίων οἱ ἐν τῇ βασιλείᾳ συνήχθησαν
                             καὶ ἑαυτοῖς ἐβοήθουν καὶ ἀνεπαύσαντο ἀπὸ τῶν πολεμίων·
                            ἀπώλεσαν γὰρ αὐτῶν μυρίους πεντακισχιλίους τῇ τρισκαιδεκάτῃ 
                            τοῦ Αδαρ καὶ οὐδὲν διήρπασαν.
                        </p>
                    </div>
                    <div type="textpart" subtype="verse" n="17">
                        <p>καὶ ἀνεπαύσαντο τῇ τεσσαρεσκαιδεκάτῃ
                             τοῦ αὐτοῦ μηνὸς καὶ ἦγον αὐτὴν ἡμέραν ἀναπαύσεως 
                            μετὰ χαρᾶς καὶ εὐφροσύνης.
                        </p>
                    </div>
                    <div type="textpart" subtype="verse" n="18">
                        <p>οἱ δὲ Ιουδαῖοι οἱ ἐν Σούσοις τῇ 
                            πόλει συνήχθησαν καὶ τῇ τεσσαρεσκαιδεκάτῃ καὶ οὐκ ἀνεπαύσαντο· 
                            ἦγον δὲ καὶ τὴν πεντεκαιδεκάτην μετὰ χαρᾶς καὶ εὐφροσύνης.
                        </p>
                    </div>
                    <div type="textpart" subtype="verse" n="19">
                        <p>διὰ 
                            τοῦτο οὖν οἱ Ιουδαῖοι οἱ διεσπαρμένοι ἐν πάσῃ χώρᾳ τῇ ἔξω ἄγουσιν
                             τὴν τεσσαρεσκαιδεκάτην τοῦ Αδαρ ἡμέραν ἀγαθὴν μετ’ εὐφροσύνης
                             ἀποστέλλοντες μερίδας ἕκαστος τῷ πλησίον, οἱ δὲ κατοικοῦντες
                             ἐν ταῖς μητροπόλεσιν καὶ τὴν πεντεκαιδεκάτην τοῦ Αδαρ 
                            ἡμέραν εὐφροσύνην ἀγαθὴν ἄγουσιν ἐξαποστέλλοντες μερίδας τοῖς 
                            πλησίον.
                        </p>
                    </div>
                    <div type="textpart" subtype="verse" n="20">
                        <p>Ἔγραψεν δὲ Μαρδοχαῖος τοὺς λόγους τούτους εἰς βιβλίον καὶ 
                            ἐξαπέστειλεν τοῖς Ιουδαίοις, ὅσοι ἦσαν ἐν τῇ Ἀρταξέρξου βασιλείᾳ, 
                            τοῖς ἐγγὺς καὶ τοῖς μακράν,
                        </p>
                    </div>
                    <div type="textpart" subtype="verse" n="21">
                        <p>στῆσαι τὰς ἡμέρας ταύτας ἀγαθὰς 
                            ἄγειν τε τὴν τεσσαρεσκαιδεκάτην καὶ τὴν πεντεκαιδεκάτην τοῦ 
                            Αδαρ—
                        </p>
                    </div>
                    <div type="textpart" subtype="verse" n="22">
                        <p>ἐν γὰρ ταύταις ταῖς ἡμέραις ἀνεπαύσαντο οἱ Ιουδαῖοι 
                            ἀπὸ τῶν ἐχθρῶν αὐτῶν—καὶ τὸν μῆνα, ἐν ᾧ ἐστράφη αὐτοῖς 
                            (ὃς ἦν Αδαρ) ἀπὸ πένθους εἰς χαρὰν καὶ ἀπὸ ὀδύνης εἰς ἀγαθὴν 
                            ἡμέραν, ἄγειν ὅλον ἀγαθὰς ἡμέρας γάμων καὶ εὐφροσύνης ἐξαποστέλλοντας
                             μερίδας τοῖς φίλοις καὶ τοῖς πτωχοῖς.
                        </p>
                    </div>
                    <div type="textpart" subtype="verse" n="23">
                        <p>καὶ προσεδέξαντο
                             οἱ Ιουδαῖοι, καθὼς ἔγραψεν αὐτοῖς ὁ Μαρδοχαῖος,
                        </p>
                    </div>
                    <div type="textpart" subtype="verse" n="24">
                        <p>πῶς 
                            Αμαν Αμαδαθου ὁ Μακεδὼν ἐπολέμει αὐτούς, καθὼς ἔθετο ψήφισμα
                            καὶ κλῆρον ἀφανίσαι αὐτούς,
                        </p>
                    </div>
                    <div type="textpart" subtype="verse" n="25">
                        <p>καὶ ὡς εἰσῆλθεν πρὸς τὸν βασιλέα 
                            λέγων κρεμάσαι τὸν Μαρδοχαῖον· ὅσα δὲ ἐπεχείρησεν ἐπάξαι ἐπὶ 
                            τοὺς Ιουδαίους κακά, ἐπ’ αὐτὸν ἐγένοντο, καὶ ἐκρεμάσθη αὐτὸς καὶ 
                            τὰ τέκνα αὐτοῦ.
                        </p>
                    </div>
                    <div type="textpart" subtype="verse" n="26">
                        <p>διὰ τοῦτο ἐπεκλήθησαν αἱ ἡμέραι αὗται Φρουραι 
                            διὰ τοὺς κλήρους, ὅτι τῇ διαλέκτῳ αὐτῶν καλοῦνται Φρουραι, διὰ 
                            τοὺς λόγους τῆς ἐπιστολῆς ταύτης καὶ ὅσα πεπόνθασιν διὰ ταῦτα 
                            καὶ ὅσα αὐτοῖς ἐγένετο·
                        </p>
                    </div>
                    <div type="textpart" subtype="verse" n="27">
                        <p>καὶ ἔστησεν καὶ προσεδέχοντο οἱ Ιουδαῖοι
                             ἐφ’ ἑαυτοῖς καὶ ἐπὶ τῷ σπέρματι αὐτῶν καὶ ἐπὶ τοῖς προστεθειμένοις
                             ἐπ’ αὐτῶν οὐδὲ μὴν ἄλλως χρήσονται· αἱ δὲ ἡμέραι αὗται 
                            μνημόσυνον ἐπιτελούμενον κατὰ γενεὰν καὶ γενεὰν καὶ πόλιν καὶ 
                            πατριὰν καὶ χώραν·
                        </p>
                    </div>
                    <div type="textpart" subtype="verse" n="28">
                        <p>αἱ δὲ ἡμέραι αὗται τῶν Φρουραι ἀχθήσονται
                             εἰς τὸν ἅπαντα χρόνον, καὶ τὸ μνημόσυνον αὐτῶν οὐ μὴ ἐκλίπῃ
                             ἐκ τῶν γενεῶν.
                        </p>
                    </div>
                    <div type="textpart" subtype="verse" n="29">
                        <p>καὶ ἔγραψεν Εσθηρ ἡ βασίλισσα θυγάτηρ 
                            Αμιναδαβ καὶ Μαρδοχαῖος ὁ Ιουδαῖος ὅσα ἐποίησαν τό τε στερέωμα 
                            τῆς ἐπιστολῆς τῶν Φρουραι.
                        </p>
                    </div>
                    <div type="textpart" subtype="verse" n="31">
                        <p>καὶ Μαρδοχαῖος καὶ Εσθηρ ἡ βασίλισσα
                             ἔστησαν ἑαυτοῖς καθ’ ἑαυτῶν καὶ τότε στήσαντες κατὰ τῆς 
                            ὑγιείας αὐτῶν καὶ τὴν βουλὴν αὐτῶν·
                        </p>
                    </div>
                    <div type="textpart" subtype="verse" n="32">
                        <p>καὶ Εσθηρ λόγῳ ἔστησεν 
                            εἰς τὸν αἰῶνα, καὶ ἐγράφη εἰς μνημόσυνον.
                        </p>
                    </div>
                </div>
                <div type="textpart" subtype="chapter" n="10">
                    <div type="textpart" subtype="verse" n="1">
                        <p>Ἔγραψεν δὲ ὁ βασιλεὺς τέλη ἐπὶ τὴν βασιλείαν τῆς τε γῆς καὶ 
                            τῆς θαλάσσης.
                        </p>
                    </div>
                    <div type="textpart" subtype="verse" n="2">
                        <p>καὶ τὴν ἰσχὺν αὐτοῦ καὶ ἀνδραγαθίαν πλοῦτόν τε 
                            καὶ δόξαν τῆς βασιλείας αὐτοῦ, ἰδοὺ γέγραπται ἐν βιβλίῳ βασιλέων 
                            Περσῶν καὶ Μήδων εἰς μνημόσυνον.
                        </p>
                    </div>
                    <div type="textpart" subtype="verse" n="3">
                        <p>ὁ δὲ Μαρδοχαῖος διεδέχετο 
                            τὸν βασιλέα Ἀρταξέρξην καὶ μέγας ἦν ἐν τῇ βασιλείᾳ καὶ δεδοξασμένος
                             ὑπὸ τῶν Ιουδαίων· καὶ φιλούμενος διηγεῖτο τὴν ἀγωγὴν 
                            παντὶ τῷ ἔθνει αὐτοῦ.
                        </p>
                    </div>
                    <div type="textpart" subtype="verse" n="3a">
                        <p>Καὶ εἶπεν Μαρδοχαῖος Παρὰ τοῦ θεοῦ ἐγένετο ταῦτα·
                        </p>
                    </div>
                    <div type="textpart" subtype="verse" n="3b">
                        <p>ἐμνήσθην
                             γὰρ περὶ τοῦ ἐνυπνίου, οὗ εἶδον περὶ τῶν λόγων τούτων· 
                            οὐδὲ γὰρ παρῆλθεν ἀπ’ αὐτῶν λόγος.
                        </p>
                    </div>
                    <div type="textpart" subtype="verse" n="3c">
                        <p>ἡ μικρὰ πηγή, ἣ ἐγένετο 
                            ποταμὸς καὶ ἦν φῶς καὶ ἥλιος καὶ ὕδωρ πολύ· Εσθηρ ἐστὶν ὁ ποταμός,
                             ἣν ἐγάμησεν ὁ βασιλεὺς καὶ ἐποίησεν βασίλισσαν.
                        </p>
                    </div>
                    <div type="textpart" subtype="verse" n="3d">
                        <p>οἱ δὲ 
                            δύο δράκοντες ἐγώ εἰμι καὶ Αμαν.
                        </p>
                    </div>
                    <div type="textpart" subtype="verse" n="3e">
                        <p>τὰ δὲ ἔθνη τὰ ἐπισυναχθέντα 
                            ἀπολέσαι τὸ ὄνομα τῶν Ιουδαίων.
                        </p>
                    </div>
                    <div type="textpart" subtype="verse" n="3f">
                        <p>τὸ δὲ ἔθνος τὸ ἐμόν, οὗτός 
                            ἐστιν Ισραηλ οἱ βοήσαντες πρὸς τὸν θεὸν καὶ σωθέντες· καὶ ἔσωσεν
                             κύριος τὸν λαὸν αὐτοῦ, καὶ ἐρρύσατο κύριος ἡμᾶς ἐκ πάντων 
                            τῶν κακῶν τούτων, καὶ ἐποίησεν ὁ θεὸς τὰ σημεῖα καὶ τὰ τέρατα 
                            τὰ μεγάλα, ἃ οὐ γέγονεν ἐν τοῖς ἔθνεσιν.
                        </p>
                    </div>
                    <div type="textpart" subtype="verse" n="3g">
                        <p>διὰ τοῦτο ἐποίησεν 
                            κλήρους δύο, ἕνα τῷ λαῷ τοῦ θεοῦ καὶ ἕνα πᾶσι τοῖς ἔθνεσιν·
                        </p>
                    </div>
                    <div type="textpart" subtype="verse" n="3h">
                        <p>καὶ ἦλθον οἱ δύο κλῆροι οὗτοι εἰς ὥραν καὶ καιρὸν καὶ εἰς ἡμέραν
                             κρίσεως ἐνώπιον τοῦ θεοῦ καὶ ἐν πᾶσι τοῖς ἔθνεσιν,
                        </p>
                    </div>
                    <div type="textpart" subtype="verse" n="3i">
                        <p>καὶ ἐμνήσθη
                             ὁ θεὸς τοῦ λαοῦ αὐτοῦ καὶ ἐδικαίωσεν τὴν κληρονομίαν αὐτοῦ.
                        </p>
                    </div>
                    <div type="textpart" subtype="verse" n="3k">
                        <p>καὶ ἔσονται αὐτοῖς αἱ ἡμέραι αὗται ἐν μηνὶ Αδαρ τῇ τεσσαρεσκαιδεκάτῃ
                             καὶ τῇ πεντεκαιδεκάτῃ τοῦ αὐτοῦ μηνὸς μετὰ συναγωγῆς
                             καὶ χαρᾶς καὶ εὐφροσύνης ἐνώπιον τοῦ θεοῦ κατὰ γενεὰς 
                            εἰς τὸν αἰῶνα ἐν τῷ λαῷ αὐτοῦ Ισραηλ.
                        </p>
                    </div>
                    <div type="textpart" subtype="verse" n="3l">
                        <p>Ἔτους τετάρτου βασιλεύοντος Πτολεμαίου καὶ Κλεοπάτρας εἰσήνεγκεν
                             Δωσίθεος, ὃς ἔφη εἶναι ἱερεὺς καὶ Λευίτης, καὶ Πτολεμαῖος 
                            ὁ υἱὸς αὐτοῦ τὴν προκειμένην ἐπιστολὴν τῶν Φρουραι, ἣν ἔφασαν 
                            εἶναι καὶ ἑρμηνευκέναι Λυσίμαχον Πτολεμαίου τῶν ἐν Ιερουσαλημ.
                        </p>
                    </div>
                </div>
            </div>
        </body>
    </text>
</TEI>
