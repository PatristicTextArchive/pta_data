<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title xml:lang="syc">ܐܘܢܓܠܝܘܢ ܩܕܝܫܐ ܟܪܘܙܘܬܐ ܕܠܘܩܐ</title>
            <author>
               <persName key="pta9999">The Peshitta New
                    Testament</persName>
            </author>
            <respStmt>
               <orgName role="sponsor">University of Oxford</orgName>
               <orgName role="sponsor">Brigham Young University</orgName>
               <orgName role="sponsor">Vanderbilt University</orgName>
               <orgName role="sponsor">Initiative for Digital Humanities, Media, and Culture at Texas A&amp;M
                    University</orgName>
               <persName role="principal">Kristian S. Heal</persName>
               <persName role="principal">David G.K. Taylor</persName>
               <persName role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</persName>
               <persName role="editor" ref="http://syriaca.org/person.xml#abutts">Aaron Butts, The
                    Catholic University of America</persName>
               <persName role="editor" ref="http://syriaca.org/person.xml#kheal">Kristian S. Heal,
                    Brigham Young University</persName>
               <persName role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</persName>
               <persName role="editor" ref="http://syriaca.org/person.xml#dmichelson">David A.
                    Michelson, Vanderbilt University</persName>
               <persName role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</persName>
               <persName role="editor" ref="http://syriaca.org/person.xml#jwalters">James E. Walters,
                    Rochester College</persName>
               <resp>original digitization under a Creative Commons Attribution 4.0 International License as found in https://syriaccorpus.org, distributed by Jean and Alexander Heard Library System, Vanderbilt University, Nashville, Tennessee. Downloaded on 2024-04-08.</resp>
            </respStmt>
            <respStmt>
               <persName ref="http://syriaca.org/person.xml#jwalters">James E. Walters</persName>
               <resp>TEI-XML endocing.</resp>
            </respStmt>
            <respStmt>
               <persName ref="https://orcid.org/0000-0001-5382-6322" xml:id="AvS">Annette von Stockhausen</persName>
               <resp>Conversion to CTS-compliant PTA TEI.</resp>
            </respStmt>
            <respStmt>
               <persName ref="http://syriaca.org/person.xml#gkiraz">George Kiraz</persName>
               <resp>Transcription of Syriac text.</resp>
            </respStmt>
         </titleStmt>
         <publicationStmt>
            <authority>Digital Syriac Corpus</authority>
            <distributor>Patristic Text Archive</distributor>
            <availability>
               <licence target="https://creativecommons.org/licenses/by/4.0/">Available under a Creative Commons Attribution ShareAlike 4.0 International License (The TEI XML edition is copyrighted by James E. Walters).</licence>
            </availability>
            <date>2024</date>
            <idno type="PTA">pta9999.pta065</idno>
            <idno type="DSC">https://syriaccorpus.org/120</idno>
            <idno type="TLG"><!--TLG-ID--></idno>
            <idno type="CPG"><!--CPG-ID--></idno>
            <idno type="BHG"><!--BHG-ID--></idno>
            <idno type="Pinakes-Oeuvre"><!--Pinnakes-Oeuvre ID--></idno>
         </publicationStmt>
         <sourceDesc xml:id="sourceDesc1">
            <listBibl>
               <biblStruct>
                  <monogr>
                     <editor>
                        <forename>G. H.</forename>
                        <surname>Gwilliam</surname>
                     </editor>
                     <editor>
                        <forename>J.</forename>
                        <surname>Pinkerton</surname>
                     </editor>
                     <editor>
                        <forename>John</forename>
                        <surname>Gwynn</surname>
                     </editor>
                     <title level="m">The New Testament in Syriac [<foreign xml:lang="syr">ܕܝܬܝܩܐ ܚܕܬܐ ܕܡܪܢ ܝܫܘܥ
                            ܡܫܝܚܐ</foreign>]</title>
                     <idno type="URI">http://syriaca.org/bibl/2491</idno>
                     <idno type="zotero">1049</idno>
                     <idno type="URI">http://zotero.org/groups/392292/items/N4KFR4M9</idno>
                     <ref target="https://archive.org/details/newtestamentinsy00lond"/>
                     <imprint>
                        <pubPlace>London</pubPlace>
                        <publisher>British and Foreign Bible Society</publisher>
                        <date>1905</date>
                     </imprint>
                  </monogr>
               </biblStruct>
            </listBibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="verse"
                         matchPattern="(.+).(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="chapter"
                         matchPattern="(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3,$4/$1">
               <p>For references to the Septuagint LXX is used as abbreviation, for references to the New Testament NA is used as abbreviation for the version, for references to the Vulgata Vg is used as abbrevation, for references to the Peshitta PES is used as abbrevation, for references to the Hexapla Hexapla is used as abbreviation.</p>
               <p>Noted are references to a biblical book, chapter, verse, sc. LXX:Gn:1:1; also possible: LXX:Gn:1:1-3 for a sequence of verses or LXX:Gn:1:1.3 for two verses not following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa, 2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps, Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah, Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk, Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm, Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible: LXX:Gn:1-3 for a sequence of chapters or LXX:Gn:1.3 for two chapters not following each other.</p>
            </cRefPattern>
            <cRefPattern matchPattern="(.+):(.+)"
                         replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <refsDecl xml:id="pta">
            <cRefPattern matchPattern="(.+)" replacementPattern="https://pta.bbaw.de/text/$1">
               <p>References to PTA-CTS-URNs</p>
            </cRefPattern>
         </refsDecl>
         <refsDecl xml:id="perseus">
            <cRefPattern matchPattern="(.+)"
                         replacementPattern="https://scaife.perseus.org/reader/$1">
               <p>References to Perseus-CTS-URNs</p>
            </cRefPattern>
         </refsDecl>
         <editorialDecl>
            <interpretation>
               <p>
        This file is encoded according to the guidelines of the Patristic Text Archive (PTA). See <ref target="https://pta.bbaw.de/project/encoding-guidelines">https://pta.bbaw.de/project/encoding-guidelines</ref> and <ref target="https://doi.org/10.5281/zenodo.3737666">https://doi.org/10.5281/zenodo.3737666</ref>.
    </p>
               <p xml:id="biblical-quotations" ana="not-annotated not-identified">
        Biblical quotations are not annotated and not referenced. References follow the scheme declared <ref target="#biblical">above</ref>.
    </p>
               <p xml:id="other-references" ana="not-annotated not-identified">
        Other references are not annotated and not referenced. References to texts in the PTA follow the scheme declared <ref target="#pta">above (pta)</ref>, references to texts available in the <ref target="https://scaife.perseus.org/">Perseus Digital Library</ref> follow the scheme declared <ref target="#perseus">above (perseus)</ref>. If the referenced text is not available in either repository, the reference for the referenced text is given in the attribute @source in the form “Authorabbrev_Workabbrev_Location”; ancient Greek authors should be referenced according to the lists of H. G. Liddell/R. Scott/H. S. Jones, A Greek - English Lexicon, Oxford 1968 (9th edition) and G. W. H. Lampe, A Patristic Greek Lexicon, Oxford 1987 (3rd edition), for Latin ones the abbreviations of the Thesaurus Linguae Latinae (cf. Index librorum scriptorum inscriptionum ex quibus exempla afferuntur) should be used, with dots in the abbreviations deleted without replacement.
    </p>
               <p xml:id="persons" ana="not-annotated not-identified">
        Persons are not annotated and not referenced with IDs according to the <ref target="https://github.com/PatristicTextArchive/tipnr_data">TIPNR - Tyndale Individualised Proper Names with all References</ref> list for biblical persons and IDs of <ref target="https://github.com/PatristicTextArchive/pta_metadata/blob/main/pta_persons.json">PTA persons index</ref> for all other persons.
    </p>
               <p xml:id="groups" ana="not-annotated not-identified">
        Groups of persons and organisations are not annotated and not referenced with IDs according to the IDs of <ref target="https://github.com/PatristicTextArchive/pta_metadata/blob/main/pta_groups.json">PTA groups index</ref> for all other groups.
    </p>
               <p xml:id="places" ana="not-annotated not-identified">
        Places are not annotated and not referenced with <ref target="https://pleiades.stoa.org/">Pleiades Gazetteer</ref> IDs.
    </p>
            </interpretation>
            <normalization>
               <p><!--Usage of capitalisation, ν-ephelkystikon, σ: οὕτως, Iota subscriptum/adscriptum, Trema, Enclitics, apostroph/elisions, number signs, splitting of words, nomina sacra, ...--></p>
            </normalization>
            <punctuation>
               <p><!--Usage (and/or normalisation) of full stop, comma, semicolon, question mark, dash and parenthesis--></p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl>
        Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
            <taxonomy xml:id="editionstatus">
               <bibl>
        Patristic Text Archive Status of edition
    </bibl>
               <category xml:id="critical-edition">
                  <catDesc>
        Critical edition in which the text-critical variants have been encoded.
        </catDesc>
               </category>
               <category xml:id="critical-edition-no-app">
                  <catDesc>
        Critical edition in which the text-critical variants have not been encoded, e.g. because it is a retro-digitisation of a printed critical edition and for copyright reasons the apparatus cannot be included in the retro-digitisation.
        </catDesc>
               </category>
               <category xml:id="critical-edition-outdated">
                  <catDesc>
            Edition which notes text-critical variants, but does not, for example, comprehensively include the manuscripts.
        </catDesc>
               </category>
               <category xml:id="pre-critical-edition">
                  <catDesc>
            Pre-modern editions (e.g. editions in the Patrologia Graeca or Latina)
        </catDesc>
               </category>
            </taxonomy>
            <taxonomy xml:id="annotationstatus">
               <bibl>
        Patristic Text Archive Status of annotation
    </bibl>
               <category xml:id="fully-annotated">
                  <catDesc>
        All instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="partially-annotated">
                  <catDesc>
        Some instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="not-annotated">
                  <catDesc>
        No instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="fully-identified">
                  <catDesc>
        All encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
               <category xml:id="partially-identified">
                  <catDesc>
        Some encoded instances of a phenomenon (e.g. biblical quotations, persons, places) are identified with the respective norm data
        </catDesc>
               </category>
               <category xml:id="not-identified">
                  <catDesc>
        No encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
            </taxonomy>
         </classDecl>
         <schemaRef key="v3"
                    url="https://raw.githubusercontent.com/PatristicTextArchive/Schema/master/tei-pta.rng"/>
      </encodingDesc>
      <profileDesc>
         <creation>
            <date notBefore="0350" notAfter="0450">Translated from Greek into Syriac in late 4th/early 5th century</date>
            <placeName ref="http://pleiades.stoa.org/places/"><!--Correct place needs to be filled in and referenced.--></placeName>
         </creation>
         <textClass>
            <keywords scheme="#comphistsem">
               <term>Biblical</term>
            </keywords>
            <keywords scheme="#editionstatus">
               <term>critical-edition-outdated</term>
            </keywords>
         </textClass>
      </profileDesc>
      <revisionDesc status="draft">
         <change when="2023-05-22" who="#AvS">
          Updated file to comply with version 3.0 of <ref target="https://github.com/PatristicTextArchive/Schema">TEI-PTA-Schema</ref>
         </change>
         <change when="2024-04-08" who="#AvS">Converted to PTA encoding guidelines</change>
         <change when="2018-05-01" who="http://syriaca.org/person.xml#jwalters">Edited source information, status, and type of text</change>
         <change when="2017-07-05" who="http://syriaca.org/person.xml#jwalters">Edited text
                structure</change>
         <change when="2017-04-24" who="http://syriaca.org/person.xml#jwalters">Created:
                file</change>
      </revisionDesc>
   </teiHeader>
   <text>
      <body>
         <div type="edition"
              xml:lang="syc"
              n="urn:cts:pta:pta9999.pta065.pta-syc1">
            <head>
               <title>ܐܘܢܓܠܝܘܢ ܩܕܝܫܐ ܟܪܘܙܘܬܐ ܕܠܘܩܐ</title>
            </head>
            <div type="textpart" subtype="chapter" n="1">
               <milestone unit="SyrChapter" n="1"/>
               <div type="textpart" subtype="verse" n="1">
                  <p>ܡܶܛܽܠ ܕ݁ܣܰܓ݁ܺܝܶܐܐ̈ ܨܒ݂ܰܘ ܆ ܕ݁ܢܰܟ݂ܬ݁ܒ݂ܽܘܢ ܬ݁ܰܫܥܝܳܬ݂ܳܐ̈
                    ܕ݁ܣܽܘܥܪܳܢܶܐ̈ . ܐܰܝܠܶܝܢ ܕ݁ܰܚܢܰܢ ܡܦ݁ܳܣܺܝܢ ܚ̱ܢܰܢ ܒ݁ܗܽܘܢ :</p>
               </div>
               <div type="textpart" subtype="verse" n="2">
                  <p>ܐܰܝܟ݂ ܡܶܕ݁ܶܡ ܕ݁ܰܐܫܠܶܡܘ ܠܰܢ ܗܳܢܽܘܢ ܕ݁ܡܶܢ ܩܕ݂ܺܝܡ ܗܘܰܘ ܚܰܙܳܝܶܐ̈
                    ܘܰܡܫܰܡܫܳܢܶܐ̈ ܕ݁ܺܝܠܳܗ ܕ݁ܡܶܠܬ݂ܳܐ ܆</p>
               </div>
               <div type="textpart" subtype="verse" n="3">
                  <p>ܐܶܬ݂ܚܙܺܝ ܐܳܦ݂ ܠܺܝ ܁ ܡܶܛܽܠ ܕ݁ܩܰܪܺܝܒ݂ ܗ̱ܘܺܝܬ݂ ܝܰܨܺܝܦ݂ܳܐܝܺܬ݂
                    ܠܟ݂ܽܠܗܽܘܢ : ܕ݁ܟ݂ܽܠ ܡܶܕ݁ܶܡ ܒ݁ܛܶܟ݁ܣܶܗ ܐܶܟ݂ܬ݁ܽܘܒ݂ ܠܳܟ݂ ܢܰܨܺܝܚܳܐ ܅ ܬ݁ܶܐܳܘܦ݂ܺܝܠܶܐ
                    .</p>
               </div>
               <div type="textpart" subtype="verse" n="4">
                  <p>ܕ݁ܬ݂ܶܕ݁ܰܥ ܫܪܳܪܳܐ ܕ݁ܡܶܠܶܐ̈ ܕ݁ܶܐܬ݁ܬ݁ܰܠܡܰܕ݁ܬ݁ ܠܗܶܝܢ ܀܀</p>
               </div>
               <div type="textpart" subtype="verse" n="5">
                  <p>ܗܘܳܐ ܒ݁ܝܰܘܡܳܬ݂ܶܗ̈ ܕ݁ܗܶܪܳܘܕ݂ܶܣ ܡܰܠܟ݁ܳܐ ܕ݁ܺܝܗܽܘܕ݂ܳܐ ܆ ܟ݁ܳܗܢܳܐ
                    ܚܰܕ݂ ܕ݁ܰܫܡܶܗ ܗ̱ܘܳܐ ܙܟ݂ܰܪܝܳܐ . ܡܶܢ ܬ݁ܶܫܡܶܫܬ݁ܳܐ ܕ݁ܒ݂ܶܝܬ݂ ܐܰܒ݂ܺܝܰܐ . ܘܰܐܢ̱ܬ݁ܬ݂ܶܗ ܂
                    ܡܶܢ ܒ݁ܢܳܬ݂ܶܗ̈ ܕ݁ܰܐܗܪܽܘܢ . ܫܡܳܗ ܗ̱ܘܳܐ ܐܶܠܺܝܫܒ݂ܰܥ .</p>
               </div>
               <div type="textpart" subtype="verse" n="6">
                  <p>ܬ݁ܪܰܝܗܽܘܢ̈ ܕ݁ܶܝܢ ܂ ܙܰܕ݁ܺܝܩܺܝܢ ܗ̱ܘܰܘ ܩܕ݂ܳܡ ܐܰܠܳܗܳܐ .
                    ܘܰܡܗܰܠܟ݂ܺܝܢ ܒ݁ܟ݂ܽܠܗܽܘܢ ܦ݁ܽܘܩܕ݁ܳܢܰܘܗ̱ܝ̈ ܁ ܘܰܒ݂ܟ݂ܺܐܢܽܘܬ݂ܶܗ ܕ݁ܡܳܪܝܳܐ ܂ ܕ݁ܠܳܐ
                    ܥܶܕ݂ܠܳܝ .</p>
               </div>
               <div type="textpart" subtype="verse" n="7">
                  <p>ܒ݁ܪܳܐ ܕ݁ܶܝܢ ܂ ܠܰܝܬ݁ ܗ̱ܘܳܐ ܠܗܽܘܢ . ܡܶܛܽܠ ܕ݁ܶܐܠܺܝܫܒ݂ܰܥ ܥܩܰܪܬ݂ܳܐ
                    ܗ̱ܘܳܬ݂ . ܘܰܬ݂ܪܰܝܗܽܘܢ̈ ܂ ܣܰܓ݁ܺܝܰܐܝ̈ ܒ݁ܝܰܘܡܳܬ݂ܗܽܘܢ̈ ܗ̱ܘܰܘ ܀</p>
               </div>
               <div type="textpart" subtype="verse" n="8">
                  <p>ܗܘܳܐ ܗ̱ܘܳܐ ܕ݁ܶܝܢ ܁ ܟ݁ܰܕ݂ ܡܟ݂ܰܗܶܢ ܗ̱ܘܳܐ ܒ݁ܛܶܟ݁ܣܳܐ
                    ܕ݁ܬ݂ܶܫܡܶܫܬ݁ܶܗ ܩܕ݂ܳܡ ܐܰܠܳܗܳܐ ܁</p>
               </div>
               <div type="textpart" subtype="verse" n="9">
                  <p>ܒ݁ܰܥܝܳܕ݂ܳܐ ܕ݁ܟ݂ܳܗܢܽܘܬ݂ܳܐ ܆ ܡܛܳܝܗ̱ܝ ܕ݁ܰܢܣܺܝܡ ܒ݁ܶܣܡܶܐ̈ . ܘܥܰܠ
                    ܠܗܰܝܟ݁ܠܶܗ ܕ݁ܡܳܪܝܳܐ .</p>
               </div>
               <div type="textpart" subtype="verse" n="10">
                  <p>ܘܟ݂ܽܠܶܗ ܟ݁ܶܢܫܳܐ ܕ݁ܥܰܡܳܐ ܂ ܡܨܰܠܶܐ ܗ̱ܘܳܐ ܠܒ݂ܰܪ ܒ݁ܥܶܕ݁ܳܢܳܐ
                    ܕ݁ܒ݂ܶܣܡܶܐ̈ .</p>
               </div>
               <div type="textpart" subtype="verse" n="11">
                  <p>ܘܶܐܬ݂ܚܙܺܝ ܠܶܗ ܠܰܙܟ݂ܰܪܝܳܐ ܡܰܠܰܐܟ݂ܳܐ ܕ݁ܡܳܪܝܳܐ ܇ ܕ݁ܩܳܐܶܡ ܡܶܢ
                    ܝܰܡܺܝܢܳܐ ܕ݁ܡܰܕ݂ܒ݁ܚܳܐ ܕ݁ܒ݂ܶܣܡܶܐ̈ .</p>
               </div>
               <div type="textpart" subtype="verse" n="12">
                  <p>ܘܶܐܫܬ݁ܓ݂ܶܫ ܙܟ݂ܰܪܝܳܐ ܟ݁ܰܕ݂ ܚܙܳܝܗ̱ܝ . ܘܕ݂ܶܚܠܬ݂ܳܐ ܢܶܦ݂ܠܰܬ݂
                    ܥܠܰܘܗ̱ܝ .</p>
               </div>
               <div type="textpart" subtype="verse" n="13">
                  <p>ܘܶܐܡܰܪ ܠܶܗ ܡܰܠܰܐܟ݂ܳܐ . ܠܳܐ ܬ݁ܶܕ݂ܚܰܠ ܙܟ݂ܰܪܝܳܐ ܆ ܡܶܛܽܠ
                    ܕ݁ܶܐܫܬ݁ܰܡܥܰܬ݂ ܨܠܽܘܬ݂ܳܟ݂ . ܘܰܐܢ̱ܬ݁ܬ݂ܳܟ݂ ܐܶܠܺܝܫܒ݂ܰܥ ܁ ܬ݁ܺܐܠܰܕ݂ ܠܳܟ݂ ܒ݁ܪܳܐ .
                    ܘܬ݂ܶܩܪܶܐ ܫܡܶܗ ܂ ܝܽܘܚܰܢܳܢ .</p>
               </div>
               <div type="textpart" subtype="verse" n="14">
                  <p>ܘܬ݂ܶܗܘܶܐ ܠܳܟ݂ ܚܰܕ݂ܽܘܬ݂ܳܐ ܂ ܘܰܐܪܘܳܙܳܐ . ܘܣܰܓ݁ܺܝܶܐܐ̈ ܢܶܚܕ݁ܽܘܢ
                    ܒ݁ܡܰܘܠܳܕ݂ܶܗ .</p>
               </div>
               <div type="textpart" subtype="verse" n="15">
                  <p>ܢܶܗܘܶܐ ܓ݁ܶܝܪ ܪܰܒ݂ ܩܕ݂ܳܡ ܡܳܪܝܳܐ . ܘܚܰܡܪܳܐ ܘܫܰܟ݂ܪܳܐ ܂ ܠܳܐ
                    ܢܶܫܬ݁ܶܐ . ܘܪܽܘܚܳܐ ܕ݁ܩܽܘܕ݂ܫܳܐ ܢܶܬ݂ܡܠܶܐ ܂ ܥܰܕ݂ ܗܽܘ ܒ݁ܟ݂ܰܪܣܳܐ ܕ݁ܶܐܡܶܗ .</p>
               </div>
               <div type="textpart" subtype="verse" n="16">
                  <p>ܘܣܰܓ݁ܺܝܶܐܐ̈ ܡܶܢ ܒ݁ܢܰܝ̈ ܐܺܝܣܪܳܝܶܠ ܢܰܦ݂ܢܶܐ ܠܘܳܬ݂ ܡܳܪܝܳܐ
                    ܐܰܠܳܗܗܽܘܢ .</p>
               </div>
               <div type="textpart" subtype="verse" n="17">
                  <p>ܘܗܽܘ ܢܺܐܙܰܠ ܩܕ݂ܳܡܰܘܗ̱ܝ ܁ ܒ݁ܪܽܘܚܳܐ ܂ ܘܰܒ݂ܚܰܝܠܳܐ ܕ݁ܺܐܠܺܝܳܐ
                    ܢܒ݂ܺܝܳܐ . ܕ݁ܢܰܦ݂ܢܶܐ ܠܶܒ݁ܳܐ ܕ݁ܰܐܒ݂ܳܗܶܐ̈ ܥܰܠ ܒ݁ܢܰܝܳܐ̈ . ܘܠܰܐܝܠܶܝܢ ܕ݁ܠܳܐ
                    ܡܶܬ݁ܛܦ݁ܺܝܣܺܝܢ ܂ ܠܺܝܕ݂ܰܥܬ݂ܳܐ ܕ݁ܟ݂ܺܐܢܶܐ̈ . ܘܰܢܛܰܝܶܒ݂ ܠܡܳܪܝܳܐ ܥܰܡܳܐ ܓ݁ܡܺܝܪܳܐ .</p>
               </div>
               <div type="textpart" subtype="verse" n="18">
                  <p>ܘܶܐܡܰܪ ܙܟ݂ܰܪܝܳܐ ܠܡܰܠܰܐܟ݂ܳܐ . ܐܰܝܟ݁ܰܢܳܐ ܐܶܕ݁ܰܥ ܗܳܕ݂ܶܐ . ܐܶܢܳܐ
                    ܓ݁ܶܝܪ ܐܺܝܬ݂ܰܝ ܣܳܒ݂ܳܐ . ܘܰܐܢ̱ܬ݁ܰܬ݂ܝ ܂ ܣܰܓ݁ܺܝܰܐܬ݂ ܒ݁ܝܰܘܡܳܬ݂ܳܗ̈ ܗ̱ܺܝ .</p>
               </div>
               <div type="textpart" subtype="verse" n="19">
                  <p>ܘܰܥܢܳܐ ܡܰܠܰܐܟ݂ܳܐ ܂ ܘܶܐܡܰܪ ܠܶܗ . ܐܶܢܳܐ ܐ̱ܢܳܐ ܓ݁ܰܒ݂ܪܺܝܐܝܶܠ
                    ܕ݁ܩܳܐܶܡ ܐ̱ܢܳܐ ܩܕ݂ܳܡ ܐܰܠܳܗܳܐ . ܘܶܐܫܬ݁ܰܠܚܶܬ݂ ܕ݁ܶܐܡܰܠܶܠ ܥܰܡܳܟ݂ ܂ ܘܶܐܣܰܒ݁ܪܳܟ݂ ܗܳܠܶܝܢ
                    .</p>
               </div>
               <div type="textpart" subtype="verse" n="20">
                  <p>ܡܶܟ݁ܺܝܠ ܬ݁ܶܗܘܶܐ ܫܰܬ݁ܺܝܩ ܂ ܘܠܳܐ ܬ݁ܶܫܟ݁ܰܚ ܠܰܡܡܰܠܳܠܽܘ ܇ ܥܕ݂ܰܡܳܐ
                    ܠܝܰܘܡܳܐ ܕ݁ܗܳܠܶܝܢ ܢܶܗܘܝܳܢ̈ . ܥܰܠ ܕ݁ܠܳܐ ܗܰܝܡܶܢܬ݁ ܠܡܶܠܰܝ̈ ܗܳܠܶܝܢ ܕ݁ܡܶܬ݂ܡܰܠܝܳܢ̈
                    ܒ݁ܙܰܒ݂ܢܗܶܝܢ .</p>
               </div>
               <div type="textpart" subtype="verse" n="21">
                  <p>ܥܰܡܳܐ ܕ݁ܶܝܢ ܩܳܐܶܡ ܗ̱ܘܳܐ ܂ ܘܰܡܣܰܟ݁ܶܐ ܠܰܙܟ݂ܰܪܝܳܐ . ܘܬ݂ܰܡܺܝܗܺܝܢ
                    ܗܘܰܘ ܥܰܠ ܬ݁ܰܘܚܳܪܬ݁ܶܗ ܕ݁ܰܒ݂ܗܰܝܟ݁ܠܳܐ .</p>
               </div>
               <div type="textpart" subtype="verse" n="22">
                  <p>ܟ݁ܰܕ݂ ܢܦ݂ܰܩ ܕ݁ܶܝܢ ܙܟ݂ܰܪܝܳܐ ܆ ܠܳܐ ܡܶܫܟ݁ܰܚ ܗ̱ܘܳܐ ܕ݁ܰܢܡܰܠܶܠ
                    ܥܰܡܗܽܘܢ . ܘܶܐܣܬ݁ܰܟ݁ܰܠܘ ܕ݁ܚܶܙܘܳܐ ܚܙܳܐ ܒ݁ܗܰܝܟ݁ܠܳܐ . ܘܗܽܘ ܡܶܪܡܰܙ ܪܳܡܶܙ ܗ̱ܘܳܐ ܠܗܽܘܢ
                    . ܘܩܰܘܺܝ ܂ ܟ݁ܰܕ݂ ܚܪܶܫ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܐܶܬ݂ܡܰܠܺܝܘ ܝܰܘܡܳܬ݂ܳܐ̈ ܕ݁ܬ݂ܶܫܡܶܫܬ݁ܶܗ ܂ ܐܶܙܰܠ ܠܒ݂ܰܝܬ݁ܶܗ
                    .</p>
               </div>
               <div type="textpart" subtype="verse" n="24">
                  <p>ܘܰܗܘܳܐ ܡܶܢ ܒ݁ܳܬ݂ܰܪ ܝܰܘܡܳܬ݂ܳܐ̈ ܗܳܢܽܘܢ ܆ ܒ݁ܶܛܢܰܬ݂ ܐܶܠܺܝܫܒ݂ܰܥ
                    ܐܰܢ̱ܬ݁ܬ݂ܶܗ . ܘܰܡܛܰܫܝܳܐ ܗ̱ܘܳܬ݂ ܢܰܦ݂ܫܳܗ ܝܰܪܚܶܐ̈ ܚܰܡܫܳܐ . ܘܳܐܡܪܳܐ ܗ̱ܘܳܬ݂ ܆</p>
               </div>
               <div type="textpart" subtype="verse" n="25">
                  <p>ܕ݁ܗܳܠܶܝܢ ܥܒ݂ܰܕ݂ ܠܺܝ ܡܳܪܝܳܐ ܇ ܒ݁ܝܰܘܡܳܬ݂ܳܐ̈ ܕ݁ܚܳܪ ܒ݁ܺܝ ܇
                    ܠܡܶܣܰܒ݂ ܚܶܣܕ݁ܝ ܕ݁ܒ݂ܶܝܬ݂ ܒ݁ܢܰܝ̈ ܐ̱ܢܳܫܳܐ ܀܀</p>
               </div>
               <div type="textpart" subtype="verse" n="26">
                  <p>ܒ݁ܝܰܪܚܳܐ ܕ݁ܶܝܢ ܕ݁ܶܫܬ݁ܳܐ ܆ ܐܶܫܬ݁ܠܰܚ ܓ݁ܰܒ݂ܪܺܝܐܝܶܠ ܡܰܠܰܐܟ݂ܳܐ
                    ܡܶܢ ܠܘܳܬ݂ ܐܰܠܳܗܳܐ ܠܰܓ݂ܠܺܝܠܳܐ ܇ ܠܰܡܕ݂ܺܝܢ̱ܬ݁ܳܐ ܕ݁ܰܫܡܳܗ ܢܳܨܪܰܬ݂ .</p>
               </div>
               <div type="textpart" subtype="verse" n="27">
                  <p>ܠܘܳܬ݂ ܒ݁ܬ݂ܽܘܠܬ݁ܳܐ ܕ݁ܰܡܟ݂ܺܝܪܳܐ ܠܓ݂ܰܒ݂ܪܳܐ ܕ݁ܰܫܡܶܗ ܝܰܘܣܶܦ݂ .
                    ܡܶܢ ܒ݁ܰܝܬ݁ܶܗ ܕ݁ܕ݂ܰܘܺܝܕ݂ . ܘܰܫܡܳܗ ܠܰܒ݂ܬ݂ܽܘܠܬ݁ܳܐ ܂ ܡܰܪܝܰܡ .</p>
               </div>
               <div type="textpart" subtype="verse" n="28">
                  <p>ܘܥܰܠ ܠܘܳܬ݂ܳܗ ܡܰܠܰܐܟ݂ܳܐ ܂ ܘܶܐܡܰܪ ܠܳܗ . ܫܠܳܡ ܠܶܟ݂ܝ ܡܰܠܝܰܬ݂
                    ܛܰܝܒ݁ܽܘܬ݂ܳܐ ܅ ܡܳܪܰܢ ܥܰܡܶܟ݂ܝ ܁ ܒ݁ܪܺܝܟ݂ܰܬ݂ ܒ݁ܢܶܫܶܐ̈ .</p>
               </div>
               <div type="textpart" subtype="verse" n="29">
                  <p>ܗܺܝ ܕ݁ܶܝܢ ܟ݁ܰܕ݂ ܚܙܳܬ݂ ܂ ܐܶܬ݂ܪܰܗܒ݁ܰܬ݂ ܒ݁ܡܶܠܬ݂ܶܗ .
                    ܘܡܶܬ݂ܚܰܫܒ݂ܳܐ ܗ̱ܘܳܬ݂ ܆ ܕ݁ܡܳܢܳܐ ܗ̱ܘ ܫܠܳܡܳܐ ܗܳܢܳܐ .</p>
               </div>
               <div type="textpart" subtype="verse" n="30">
                  <p>ܘܶܐܡܰܪ ܠܳܗ ܡܰܠܰܐܟ݂ܳܐ . ܠܳܐ ܬ݁ܶܕ݂ܚܠܺܝܢ ܡܰܪܝܰܡ ܅ ܐܶܫܟ݁ܰܚܬ݁ܝ
                    ܓ݁ܶܝܪ ܛܰܝܒ݁ܽܘܬ݂ܳܐ ܠܘܳܬ݂ ܐܰܠܳܗܳܐ .</p>
               </div>
               <div type="textpart" subtype="verse" n="31">
                  <p>ܗܳܐ ܓ݁ܶܝܪ ܬ݁ܩܰܒ݁ܠܺܝܢ ܒ݁ܰܛܢܳܐ ܂ ܘܬ݂ܺܐܠܕ݁ܺܝܢ ܒ݁ܪܳܐ . ܘܬ݂ܶܩܪܶܝܢ
                    ܫܡܶܗ ܝܶܫܽܘܥ .</p>
               </div>
               <div type="textpart" subtype="verse" n="32">
                  <p>ܗܳܢܳܐ ܂ ܢܶܗܘܶܐ ܪܰܒ݂ . ܘܰܒ݂ܪܶܗ ܕ݁ܥܶܠܳܝܳܐ ܢܶܬ݂ܩܪܶܐ . ܘܢܶܬ݁ܶܠ
                    ܠܶܗ ܡܳܪܝܳܐ ܐܰܠܳܗܳܐ ܂ ܟ݁ܽܘܪܣܝܶܗ ܕ݁ܕ݂ܰܘܺܝܕ݂ ܐܰܒ݂ܽܘܗ̱ܝ .</p>
               </div>
               <div type="textpart" subtype="verse" n="33">
                  <p>ܘܢܰܡܠܶܟ݂ ܥܰܠ ܒ݁ܰܝܬ݁ܶܗ ܕ݁ܝܰܥܩܽܘܒ݂ ܂ ܠܥܳܠܰܡ . ܘܰܠܡܰܠܟ݁ܽܘܬ݂ܶܗ ܁
                    ܣܽܘܦ݂ ܠܳܐ ܢܶܗܘܶܐ .</p>
               </div>
               <div type="textpart" subtype="verse" n="34">
                  <p>ܐܳܡܪܳܐ ܡܰܪܝܰܡ ܠܡܰܠܰܐܟ݂ܳܐ . ܐܰܝܟ݁ܰܢܳܐ ܬ݁ܶܗܘܶܐ ܗܳܕ݂ܶܐ .
                    ܕ݁ܓ݂ܰܒ݂ܪܳܐ ܠܳܐ ܚܟ݂ܺܝܡ ܠܺܝ .</p>
               </div>
               <div type="textpart" subtype="verse" n="35">
                  <p>ܥܢܳܐ ܡܰܠܰܐܟ݂ܳܐ ܂ ܘܶܐܡܰܪ ܠܳܗ . ܪܽܘܚܳܐ ܕ݁ܩܽܘܕ݂ܫܳܐ ܬ݁ܺܐܬ݂ܶܐ .
                    ܘܚܰܝܠܶܗ ܕ݁ܥܶܠܳܝܳܐ ܢܰܓ݁ܶܢ ܥܠܰܝܟ݁ܝ . ܡܶܛܽܠ ܗܳܢܳܐ ܁ ܗܰܘ ܕ݁ܡܶܬ݂ܺܝܠܶܕ݂ ܒ݁ܶܟ݂ܝ ܂
                    ܩܰܕ݁ܺܝܫܳܐ ܗܽܘ : ܘܰܒ݂ܪܶܗ ܕ݁ܰܐܠܳܗܳܐ ܢܶܬ݂ܩܪܶܐ ܀</p>
               </div>
               <div type="textpart" subtype="verse" n="36">
                  <p>ܘܗܳܐ ܐܶܠܺܝܫܒ݂ܰܥ ܐܰܚܝܳܢܬ݁ܶܟ݂ܝ ܆ ܐܳܦ݂ ܗܺܝ ܒ݁ܰܛܢܳܐ ܒ݁ܪܳܐ
                    ܒ݁ܣܰܝܒ݁ܽܘܬ݂ܳܗ . ܘܗܳܢܳܐ ܝܰܪܚܳܐ ܕ݁ܶܫܬ݁ܳܐ ܠܳܗ ܠܗܳܝ ܕ݁ܡܶܬ݂ܩܰܪܝܳܐ ܥܩܰܪܬ݂ܳܐ .</p>
               </div>
               <div type="textpart" subtype="verse" n="37">
                  <p>ܡܶܛܽܠ ܕ݁ܠܳܐ ܥܛܶܠ ܠܰܐܠܳܗܳܐ ܡܶܕ݁ܶܡ .</p>
               </div>
               <div type="textpart" subtype="verse" n="38">
                  <p>ܐܳܡܪܳܐ ܡܰܪܝܰܡ . ܗܳܐ ܐܶܢܳܐ ܐܰܡܬ݂ܶܗ ܕ݁ܡܳܪܝܳܐ . ܢܶܗܘܶܐ ܠܺܝ ܂
                    ܐܰܝܟ݂ ܡܶܠܬ݂ܳܟ݂ . ܘܶܐܙܰܠ ܡܰܠܰܐܟ݂ܳܐ ܡܶܢ ܠܘܳܬ݂ܳܗ ܀</p>
               </div>
               <div type="textpart" subtype="verse" n="39">
                  <p>ܩܳܡܰܬ݂ ܕ݁ܶܝܢ ܡܰܪܝܰܡ ܒ݁ܗܽܘܢ ܒ݁ܝܰܘܡܳܬ݂ܳܐ̈ ܗܳܢܽܘܢ ܆ ܘܶܐܙܰܠ̱ܬ݂
                    ܒ݁ܛܺܝܠܳܐܝܺܬ݂ ܠܛܽܘܪܳܐ ܂ ܠܰܡܕ݂ܺܝܢ̱ܬ݁ܳܐ ܕ݁ܺܝܗܽܘܕ݂ .</p>
               </div>
               <div type="textpart" subtype="verse" n="40">
                  <p>ܘܥܶܠܰܬ݂ ܠܒ݂ܰܝܬ݁ܶܗ ܕ݁ܰܙܟ݂ܰܪܝܳܐ . ܘܫܶܐܠܰܬ݂ ܫܠܳܡܳܗ ܕ݁ܶܐܠܺܝܫܒ݂ܰܥ
                    .</p>
               </div>
               <div type="textpart" subtype="verse" n="41">
                  <p>ܘܰܗܘܳܐ ܕ݁ܟ݂ܰܕ݂ ܫܶܡܥܰܬ݂ ܐܶܠܺܝܫܒ݂ܰܥ ܫܠܳܡܳܗ ܕ݁ܡܰܪܝܰܡ ܆ ܕ݁ܳܨ
                    ܥܽܘܠܳܐ ܒ݁ܟ݂ܰܪܣܳܗ . ܘܶܐܬ݂ܡܰܠܝܰܬ݂ ܐܶܠܺܝܫܒ݂ܰܥ ܪܽܘܚܳܐ ܕ݁ܩܽܘܕ݂ܫܳܐ ܆</p>
               </div>
               <div type="textpart" subtype="verse" n="42">
                  <p>ܘܰܩܥܳܬ݂ ܒ݁ܩܳܠܳܐ ܪܳܡܳܐ ܂ ܘܶܐܡܪܰܬ݂ ܠܡܰܪܝܰܡ . ܡܒ݂ܰܪܰܟ݂ܬ݁ܳܐ
                    ܐܰܢ̱ܬ݁ܝ ܒ݁ܢܶܫܶܐ̈ . ܘܰܡܒ݂ܰܪܰܟ݂ ܗ̱ܽܘ ܦ݁ܺܐܪܳܐ ܕ݁ܰܒ݂ܟ݂ܰܪܣܶܟ݂ܝ .</p>
               </div>
               <div type="textpart" subtype="verse" n="43">
                  <p>ܐܰܝܡܶܟ݁ܳܐ ܠܺܝ ܗܳܕ݂ܶܐ ܇ ܕ݁ܶܐܡܶܗ ܕ݁ܡܳܪܝ ܬ݁ܺܐܬ݂ܶܐ ܠܘܳܬ݂ܝ .</p>
               </div>
               <div type="textpart" subtype="verse" n="44">
                  <p>ܗܳܐ ܓ݁ܶܝܪ ܟ݁ܰܕ݂ ܢܦ݂ܰܠ ܩܳܠܳܐ ܕ݁ܰܫܠܳܡܶܟ݂ܝ ܒ݁ܶܐܕ݂ܢܰܝ̈ ܆
                    ܒ݁ܚܰܕ݂ܽܘܬ݂ܳܐ ܪܰܒ݁ܬ݂ܳܐ ܕ݁ܳܨ ܥܽܘܠܳܐ ܒ݁ܟ݂ܰܪܣܝ .</p>
               </div>
               <div type="textpart" subtype="verse" n="45">
                  <p>ܘܛܽܘܒ݂ܶܝܗ ܠܰܐܝܕ݂ܳܐ ܕ݁ܗܰܝܡܢܰܬ݂ ܇ ܕ݁ܗܳܘܶܐ ܫܽܘܠܳܡܳܐ ܠܰܐܝܠܶܝܢ
                    ܕ݁ܶܐܬ݂ܡܰܠܶܠ ܥܰܡܳܗ ܡܶܢ ܠܘܳܬ݂ ܡܳܪܝܳܐ ܀</p>
               </div>
               <div type="textpart" subtype="verse" n="46">
                  <p>ܘܶܐܡܪܰܬ݂ ܡܰܪܝܰܡ ܆ ܡܰܘܪܒ݂ܳܐ ܢܰܦ݂ܫܝ ܠܡܳܪܝܳܐ .</p>
               </div>
               <div type="textpart" subtype="verse" n="47">
                  <p>ܘܚܶܕ݂ܝܰܬ݂ ܪܽܘܚܝ ܒ݁ܰܐܠܳܗܳܐ ܂ ܡܰܚܝܳܢܝ .</p>
               </div>
               <div type="textpart" subtype="verse" n="48">
                  <p>ܕ݁ܚܳܪ ܒ݁ܡܽܘܟ݂ܳܟ݂ܳܐ ܕ݁ܰܐܡܬ݂ܶܗ . ܗܳܐ ܓ݁ܶܝܪ ܡܶܢ ܗܳܫܳܐ ܆ ܛܽܘܒ݂ܳܐ
                    ܢܶܬ݁ܠܳܢ̈ ܠܺܝ ܫܰܪܒ݁ܳܬ݂ܳܐ̈ ܟ݁ܽܠܗܶܝܢ̈ .</p>
               </div>
               <div type="textpart" subtype="verse" n="49">
                  <p>ܕ݁ܰܥܒ݂ܰܕ݂ ܠܘܳܬ݂ܝ ܪܰܘܪܒ݂ܳܬ݂ܳܐ̈ . ܗܰܘ ܕ݁ܚܰܝܠܬ݂ܳܢ ܂ ܘܩܰܕ݁ܺܝܫ
                    ܫܡܶܗ .</p>
               </div>
               <div type="textpart" subtype="verse" n="50">
                  <p>ܘܰܚܢܳܢܶܗ ܠܕ݂ܳܪܶܐ̈ ܘܫܰܪܒ݁ܳܬ݂ܳܐ̈ ܂ ܥܰܠ ܐܰܝܠܶܝܢ ܕ݁ܕ݂ܳܚܠܺܝܢ ܠܶܗ
                    .</p>
               </div>
               <div type="textpart" subtype="verse" n="51">
                  <p>ܥܒ݂ܰܕ݂ ܙܳܟ݂ܽܘܬ݂ܳܐ ܒ݁ܰܕ݂ܪܳܥܶܗ . ܘܒ݂ܰܕ݁ܰܪ ܚܬ݂ܺܝܪܰܝ̈
                    ܒ݁ܬ݂ܰܪܥܺܝܬ݂ܳܐ ܕ݁ܠܶܒ݁ܗܽܘܢ .</p>
               </div>
               <div type="textpart" subtype="verse" n="52">
                  <p>ܣܰܚܶܦ݂ ܬ݁ܰܩܺܝܦ݂ܶܐ̈ ܡܶܢ ܟ݁ܽܘܪܣܰܘܳܬ݂ܳܐ̈ . ܘܰܐܪܺܝܡ ܡܰܟ݁ܺܝܟ݂ܶܐ̈
                    .</p>
               </div>
               <div type="textpart" subtype="verse" n="53">
                  <p>ܟ݁ܰܦ݂ܢܶܐ̈ ܂ ܣܰܒ݁ܰܥ ܛܳܒ݂ܳܬ݂ܳܐ̈ . ܘܥܰܬ݁ܺܝܪܶܐ̈ ܁ ܫܪܳܐ
                    ܣܦ݂ܺܝܩܳܐܝܺܬ݂ .</p>
               </div>
               <div type="textpart" subtype="verse" n="54">
                  <p>ܥܰܕ݁ܰܪ ܠܺܐܝܣܪܳܝܶܠ ܥܰܒ݂ܕ݁ܶܗ . ܘܶܐܬ݁ܕ݁ܟ݂ܰܪ ܚܢܳܢܶܗ ܂</p>
               </div>
               <div type="textpart" subtype="verse" n="55">
                  <p>ܐܰܝܟ݂ ܕ݁ܡܰܠܶܠ ܥܰܡ ܐܰܒ݂ܳܗܰܝܢ̈ ܇ ܥܰܡ ܐܰܒ݂ܪܳܗܳܡ ܘܥܰܡ ܙܰܪܥܶܗ
                    ܠܥܳܠܰܡ ܀</p>
               </div>
               <div type="textpart" subtype="verse" n="56">
                  <p>ܩܰܘܝܰܬ݂ ܕ݁ܶܝܢ ܡܰܪܝܰܡ ܠܘܳܬ݂ ܐܶܠܺܝܫܒ݂ܰܥ ܁ ܐܰܝܟ݂ ܝܰܪܚܶܐ̈
                    ܬ݁ܠܳܬ݂ܳܐ ܆ ܘܗܶܦ݂ܟ݁ܰܬ݂ ܠܒ݂ܰܝܬ݁ܳܗ ܀.܀.܀܀</p>
               </div>
               <milestone unit="SyrChapter" n="2"/>
               <div type="textpart" subtype="verse" n="57">
                  <p>ܐܶܠܺܝܫܒ݂ܰܥ ܕ݁ܶܝܢ ܗܘܳܐ ܗ̱ܘܳܐ ܠܳܗ ܙܰܒ݂ܢܳܐ ܕ݁ܬ݂ܺܐܠܰܕ݂ .
                    ܘܝܶܠܕ݁ܰܬ݂ ܒ݁ܪܳܐ .</p>
               </div>
               <div type="textpart" subtype="verse" n="58">
                  <p>ܘܰܫܡܰܥܘ ܫܒ݂ܳܒ݂ܶܝܗ̈ ܘܰܒ݂ܢܰܝ̈ ܛܽܘܗܡܳܗ : ܕ݁ܰܐܣܓ݁ܺܝ ܐܰܠܳܗܳܐ
                    ܚܢܳܢܶܗ ܠܘܳܬ݂ܳܗ ܆ ܘܚܳܕ݂ܶܝܢ ܗ̱ܘܰܘ ܥܰܡܳܗ ܀</p>
               </div>
               <div type="textpart" subtype="verse" n="59">
                  <p>ܘܰܗܘܳܐ ܠܝܰܘܡܳܐ ܕ݁ܰܬ݂ܡܳܢܝܳܐ ܂ ܘܶܐܬ݂ܰܘ ܠܡܶܓ݂ܙܪܶܗ ܠܛܰܠܝܳܐ .
                    ܘܩܳܪܶܝܢ ܗ̱ܘܰܘ ܠܶܗ ܒ݁ܰܫܡܳܐ ܕ݁ܰܐܒ݂ܽܘܗ̱ܝ ܙܟ݂ܰܪܝܳܐ .</p>
               </div>
               <div type="textpart" subtype="verse" n="60">
                  <p>ܘܰܥܢܳܬ݂ ܐܶܡܶܗ ܂ ܘܳܐܡܪܳܐ ܠܗܽܘܢ . ܠܳܐ ܗܳܟ݂ܰܢܳܐ . ܐܶܠܳܐ
                    ܢܶܬ݂ܩܪܶܐ ܝܽܘܚܰܢܳܢ .</p>
               </div>
               <div type="textpart" subtype="verse" n="61">
                  <p>ܘܶܐܡܰܪܘ ܠܳܗ . ܕ݁ܠܰܝܬ݁ ܐ̱ܢܳܫ ܒ݁ܫܰܪܒ݁ܬ݂ܶܟ݂ܝ ܕ݁ܡܶܬ݂ܩܪܶܐ ܒ݁ܰܫܡܳܐ
                    ܗܳܢܳܐ .</p>
               </div>
               <div type="textpart" subtype="verse" n="62">
                  <p>ܘܰܪܡܰܙܘ ܠܰܐܒ݂ܽܘܗ̱ܝ ܂ ܕ݁ܰܐܝܟ݁ܰܢܳܐ ܨܳܒ݂ܶܐ ܕ݁ܰܢܫܰܡܶܝܘܗ̱ܝ .</p>
               </div>
               <div type="textpart" subtype="verse" n="63">
                  <p>ܘܰܫܐܶܠ ܦ݁ܶܢܩܺܝܬ݂ܳܐ ܂ ܘܰܟ݂ܬ݂ܰܒ݂ ܘܶܐܡܰܪ . ܝܽܘܚܰܢܳܢ ܗ̱ܽܘ ܫܡܶܗ .
                    ܘܶܐܬ݁ܕ݁ܰܡܰܪܘ ܟ݁ܽܠܢܳܫ .</p>
               </div>
               <div type="textpart" subtype="verse" n="64">
                  <p>ܘܡܶܚܕ݂ܳܐ ܐܶܬ݂ܦ݁ܬ݂ܰܚ ܦ݁ܽܘܡܶܗ ܂ ܘܠܶܫܳܢܶܗ . ܘܡܰܠܶܠ ܘܒ݂ܰܪܶܟ݂
                    ܠܰܐܠܳܗܳܐ .</p>
               </div>
               <div type="textpart" subtype="verse" n="65">
                  <p>ܘܰܗܘܳܬ݂ ܕ݁ܶܚܠܬ݂ܳܐ ܥܰܠ ܟ݁ܽܠܗܽܘܢ ܫܒ݂ܳܒ݂ܰܝܗܽܘܢ̈ . ܘܰܒ݂ܟ݂ܽܠܶܗ
                    ܛܽܘܪܳܐ ܕ݁ܺܝܗܽܘܕ݂ ܂ ܗܳܠܶܝܢ ܡܶܬ݂ܡܰܠܠܳܢ̈ ܗ̱ܘܰܝ̈ .</p>
               </div>
               <div type="textpart" subtype="verse" n="66">
                  <p>ܘܟ݂ܽܠܗܽܘܢ ܕ݁ܰܫܡܰܥܘ ܆ ܡܶܬ݂ܚܰܫܒ݂ܺܝܢ ܗ̱ܘܰܘ ܒ݁ܠܶܒ݁ܗܽܘܢ ܂
                    ܘܳܐܡܪܺܝܢ . ܡܳܢܳܐ ܟ݁ܰܝ ܢܶܗܘܶܐ ܛܰܠܝܳܐ ܗܳܢܳܐ . ܘܺܐܝܕ݂ܶܗ ܕ݁ܡܳܪܝܳܐ ܐܺܝܬ݂ ܗ̱ܘܳܬ݂ ܥܰܡܶܗ
                    ܀</p>
               </div>
               <div type="textpart" subtype="verse" n="67">
                  <p>ܘܶܐܬ݂ܡܠܺܝ ܙܟ݂ܰܪܝܳܐ ܐܰܒ݂ܽܘܗ̱ܝ ܁ ܪܽܘܚܳܐ ܕ݁ܩܽܘܕ݂ܫܳܐ .
                    ܘܶܐܬ݂ܢܰܒ݁ܺܝ ܂ ܘܶܐܡܰܪ .</p>
               </div>
               <div type="textpart" subtype="verse" n="68">
                  <p>ܡܒ݂ܰܪܰܟ݂ ܗ̱ܽܘ ܡܳܪܝܳܐ ܐܰܠܳܗܶܗ ܕ݁ܺܐܝܣܪܳܝܶܠ ܅ ܕ݁ܰܣܥܰܪ ܥܰܡܶܗ ܁
                    ܘܰܥܒ݂ܰܕ݂ ܠܶܗ ܦ݁ܽܘܪܩܳܢܳܐ ܇</p>
               </div>
               <div type="textpart" subtype="verse" n="69">
                  <p>ܘܰܐܩܺܝܡ ܠܰܢ ܩܰܪܢܳܐ ܕ݁ܦ݂ܽܘܪܩܳܢܳܐ ܒ݁ܒ݂ܰܝܬ݁ܶܗ ܕ݁ܕ݂ܰܘܺܝܕ݂
                    ܥܰܒ݂ܕ݁ܶܗ ܇</p>
               </div>
               <div type="textpart" subtype="verse" n="70">
                  <p>ܐܰܝܟ݂ ܕ݁ܡܰܠܶܠ ܒ݁ܦ݂ܽܘܡܳܐ ܕ݁ܰܢܒ݂ܺܝܰܘܗ̱ܝ̈ ܩܰܕ݁ܺܝܫܶܐ̈ ܕ݁ܡܶܢ
                    ܥܳܠܰܡ ܇</p>
               </div>
               <div type="textpart" subtype="verse" n="71">
                  <p>ܕ݁ܢܶܦ݂ܪܩܰܢ ܡܶܢ ܒ݁ܥܶܠܕ݁ܒ݂ܳܒ݂ܰܝܢ̈ ܇ ܘܡܶܢ ܐܺܝܕ݂ܳܐ ܕ݁ܟ݂ܽܠܗܽܘܢ
                    ܣܳܢܰܐܝܢ̈ .</p>
               </div>
               <div type="textpart" subtype="verse" n="72">
                  <p>ܘܰܥܒ݂ܰܕ݂ ܚܢܳܢܶܗ ܥܰܡ ܐܰܒ݂ܳܗܰܝܢ̈ . ܘܶܥ̱ܗܰܕ݂ ܠܕ݂ܺܝܰܬ݂ܺܩܰܘܗ̱ܝ̈
                    ܩܰܕ݁ܺܝܫܳܬ݂ܳܐ̈ .</p>
               </div>
               <div type="textpart" subtype="verse" n="73">
                  <p>ܘܡܰܘܡܳܬ݂ܳܐ̈ ܕ݁ܺܝܡܳܐ ܠܰܐܒ݂ܪܳܗܳܡ ܐܰܒ݂ܽܘܢ ܇ ܕ݁ܢܶܬ݁ܶܠ ܠܰܢ .</p>
               </div>
               <div type="textpart" subtype="verse" n="74">
                  <p>ܕ݁ܢܶܬ݂ܦ݁ܪܶܩ ܡܶܢ ܐܺܝܕ݂ܳܐ ܕ݁ܰܒ݂ܥܶܠܕ݁ܒ݂ܳܒ݂ܰܝܢ̈ . ܘܰܕ݂ܠܳܐ
                    ܕ݁ܶܚܠܳܐ ܢܶܦ݂ܠܽܘܚ ܩܕ݂ܳܡܰܘܗ̱ܝ ܂</p>
               </div>
               <div type="textpart" subtype="verse" n="75">
                  <p>ܟ݁ܽܠܗܽܘܢ ܝܰܘܡܳܬ݂ܰܢ̈ ܁ ܒ݁ܟ݂ܺܐܢܽܘܬ݂ܳܐ ܘܰܒ݂ܙܰܕ݁ܺܝܩܽܘܬ݂ܳܐ .</p>
               </div>
               <div type="textpart" subtype="verse" n="76">
                  <p>ܘܰܐܢ̱ܬ݁ ܛܰܠܝܳܐ ܂ ܢܒ݂ܺܝܶܗ ܕ݁ܥܶܠܳܝܳܐ ܬ݁ܶܬ݂ܩܪܶܐ . ܬ݁ܺܐܙܰܠ ܓ݁ܶܝܪ
                    ܩܕ݂ܳܡ ܦ݁ܰܪܨܽܘܦ݁ܶܗ ܕ݁ܡܳܪܝܳܐ ܂ ܕ݁ܰܬ݂ܛܰܝܶܒ݂ ܐܽܘܪܚܶܗ .</p>
               </div>
               <div type="textpart" subtype="verse" n="77">
                  <p>ܕ݁ܢܶܬ݁ܶܠ ܡܰܕ݁ܥܳܐ ܕ݁ܚܰܝܶܐ̈ ܠܥܰܡܶܗ ܂ ܒ݁ܫܽܘܒ݂ܩܳܢܳܐ
                    ܕ݁ܰܚܛܳܗܰܝܗܽܘܢ̈ ܆</p>
               </div>
               <div type="textpart" subtype="verse" n="78">
                  <p>ܒ݁ܪܰܚܡܶܐ̈ ܕ݁ܰܚܢܳܢܳܐ ܕ݁ܰܐܠܳܗܰܢ ܁ ܕ݁ܰܒ݂ܗܽܘܢ ܢܶܣܥܪܰܢ ܕ݁ܶܢܚܳܐ
                    ܡܶܢ ܪܰܘܡܳܐ .</p>
               </div>
               <div type="textpart" subtype="verse" n="79">
                  <p>ܠܡܰܢܗܳܪܽܘ ܠܰܐܝܠܶܝܢ ܕ݁ܰܒ݂ܚܶܫܽܘܟ݂ܳܐ ܘܰܒ݂ܛܶܠܳܠܶܐ̈ ܕ݁ܡܰܘܬ݁ܳܐ
                    ܝܳܬ݂ܒ݁ܺܝܢ . ܕ݁ܢܶܬ݂ܪܽܘܨ ܪܶܓ݂ܠܰܝܢ̈ ܒ݁ܽܐܘܪܚܳܐ ܕ݁ܰܫܠܳܡܳܐ ܀</p>
               </div>
               <div type="textpart" subtype="verse" n="80">
                  <p>ܛܰܠܝܳܐ ܕ݁ܶܝܢ ܪܳܒ݂ܶܐ ܗ̱ܘܳܐ ܂ ܘܡܶܬ݂ܚܰܝܰܠ ܒ݁ܪܽܘܚܳܐ .
                    ܘܰܒ݂ܚܽܘܪܒ݁ܳܐ ܐܺܝܬ݂ܰܘܗ̱ܝ ܗ̱ܘܳܐ ܆ ܥܕ݂ܰܡܳܐ ܠܝܰܘܡܳܐ ܕ݁ܬ݂ܰܚܘܺܝܬ݂ܶܗ ܕ݁ܰܠܘܳܬ݂ ܐܺܝܣܪܳܝܶܠ
                    ܀</p>
               </div>
            </div>
            <div type="textpart" subtype="chapter" n="2">
               <div type="textpart" subtype="verse" n="1">
                  <p>ܗܘܳܐ ܕ݁ܶܝܢ ܒ݁ܝܰܘܡܳܬ݂ܳܐ̈ ܗܳܢܽܘܢ ܆ ܘܰܢܦ݂ܰܩ ܦ݁ܽܘܩܕ݁ܳܢܳܐ ܡܶܢ
                    ܐܰܓ݂ܽܘܣܛܳܘܣ ܩܶܣܰܪ ܇ ܕ݁ܢܶܬ݂ܟ݁ܬ݂ܶܒ݂ ܟ݁ܽܠܶܗ ܥܰܡܳܐ ܕ݁ܽܐܘܚܕ݂ܳܢܶܗ .</p>
               </div>
               <div type="textpart" subtype="verse" n="2">
                  <p>ܗܳܕ݂ܶܐ ܡܰܟ݂ܬ݁ܒ݂ܳܢܽܘܬ݂ܳܐ ܩܰܕ݂ܡܳܝܬ݁ܳܐ ܗܘܳܬ݂ ܆ ܒ݁ܗܺܓ݂ܡܳܢܽܘܬ݂ܳܐ
                    ܕ݁ܩܽܘܪܺܝܢܳܘܣ ܒ݁ܣܽܘܪܺܝܰܐ .</p>
               </div>
               <div type="textpart" subtype="verse" n="3">
                  <p>ܘܳܐܙܶܠ ܗ̱ܘܳܐ ܟ݁ܽܠܢܳܫ ܕ݁ܢܶܬ݂ܟ݁ܬ݂ܶܒ݂ ܒ݁ܰܡܕ݂ܺܝܢ̱ܬ݁ܶܗ .</p>
               </div>
               <div type="textpart" subtype="verse" n="4">
                  <p>ܣܠܶܩ ܗ̱ܘܳܐ ܕ݁ܶܝܢ ܐܳܦ݂ ܝܰܘܣܶܦ݂ ܡܶܢ ܢܳܨܪܰܬ݂ ܡܕ݂ܺܝܢ̱ܬ݁ܳܐ
                    ܕ݁ܰܓ݂ܠܺܝܠܳܐ ܂ ܠܺܝܗܽܘܕ݂ . ܠܰܡܕ݂ܺܝܢ̱ܬ݁ܶܗ ܕ݁ܕ݂ܰܘܺܝܕ݂ ܕ݁ܡܶܬ݂ܩܰܪܝܳܐ ܒ݁ܶܝܬ݂ ܠܚܶܡ .
                    ܡܶܛܽܠ ܕ݁ܺܐܝܬ݂ܰܘܗ̱ܝ ܗ̱ܘܳܐ ܁ ܡܶܢ ܒ݁ܰܝܬ݁ܶܗ ܂ ܘܡܶܢ ܫܰܪܒ݁ܬ݂ܶܗ ܕ݁ܕ݂ܰܘܺܝܕ݂ .</p>
               </div>
               <div type="textpart" subtype="verse" n="5">
                  <p>ܥܰܡ ܡܰܪܝܰܡ ܡܟ݂ܺܝܪܬ݁ܶܗ ܟ݁ܰܕ݂ ܒ݁ܰܛܢܳܐ ܂ ܕ݁ܬ݂ܰܡܳܢ ܢܶܬ݂ܟ݁ܬ݂ܶܒ݂
                    ܀</p>
               </div>
               <div type="textpart" subtype="verse" n="6">
                  <p>ܘܰܗܘܳܐ ܕ݁ܟ݂ܰܕ݂ ܬ݁ܰܡܳܢ ܐܶܢܽܘܢ ܆ ܐܶܬ݂ܡܰܠܺܝܘ ܝܰܘܡܳܬ݂ܳܗ̈
                    ܕ݁ܬ݂ܺܐܠܰܕ݂ .</p>
               </div>
               <div type="textpart" subtype="verse" n="7">
                  <p>ܘܝܶܠܕ݁ܰܬ݂ ܒ݁ܪܳܗ ܒ݁ܽܘܟ݂ܪܳܐ ܆ ܘܰܟ݂ܪܰܟ݂ܬ݁ܶܗ ܒ݁ܥܰܙܪܽܘܪܶܐ̈ ܂
                    ܘܰܐܪܡܝܰܬ݂ܶܗ ܒ݁ܽܐܘܪܝܳܐ . ܡܶܛܽܠ ܕ݁ܠܰܝܬ݁ ܗ̱ܘܳܐ ܠܗܽܘܢ ܕ݁ܽܘܟ݁ܬ݂ܳܐ ܂ ܐܰܝܟ݁ܳܐ ܕ݁ܰܫܪܶܝܢ
                    ܗ̱ܘܰܘ ܀</p>
               </div>
               <div type="textpart" subtype="verse" n="8">
                  <p>ܪܳܥܰܘܳܬ݂ܳܐ̈ ܕ݁ܶܝܢ ܁ ܐܺܝܬ݂ ܗ̱ܘܰܘ ܒ݁ܶܗ ܒ݁ܰܐܬ݂ܪܳܐ ܇ ܕ݁ܰܫܪܶܝܢ
                    ܗ̱ܘܰܘ ܬ݁ܰܡܳܢ . ܘܢܳܛܪܺܝܢ ܡܰܛܰܪܬ݂ܳܐ ܕ݁ܠܺܠܝܳܐ ܥܰܠ ܡܰܪܥܝܳܬ݂ܗܽܘܢ̈ .</p>
               </div>
               <div type="textpart" subtype="verse" n="9">
                  <p>ܘܗܳܐ ܡܰܠܰܐܟ݂ܳܐ ܕ݁ܰܐܠܳܗܳܐ ܐܶܬ݂ܳܐ ܠܘܳܬ݂ܗܽܘܢ . ܘܬ݂ܶܫܒ݁ܽܘܚܬ݁ܶܗ
                    ܕ݁ܡܳܪܝܳܐ ܐܰܢܗܪܰܬ݂ ܥܠܰܝܗܽܘܢ . ܘܰܕ݂ܚܶܠܘ ܕ݁ܶܚܠܬ݂ܳܐ ܪܰܒ݁ܬ݂ܳܐ .</p>
               </div>
               <div type="textpart" subtype="verse" n="10">
                  <p>ܘܶܐܡܰܪ ܠܗܽܘܢ ܡܰܠܰܐܟ݂ܳܐ . ܠܳܐ ܬ݁ܶܕ݂ܚܠܽܘܢ . ܗܳܐ ܓ݁ܶܝܪ ܡܣܰܒ݁ܰܪ
                    ܐ̱ܢܳܐ ܠܟ݂ܽܘܢ ܚܰܕ݂ܽܘܬ݂ܳܐ ܪܰܒ݁ܬ݂ܳܐ . ܕ݁ܬ݂ܶܗܘܶܐ ܠܟ݂ܽܠܶܗ ܥܳܠܡܳܐ .</p>
               </div>
               <div type="textpart" subtype="verse" n="11">
                  <p>ܐܶܬ݂ܺܝܠܶܕ݂ ܠܟ݂ܽܘܢ ܓ݁ܶܝܪ ܝܰܘܡܳܢܳܐ ܦ݁ܳܪܽܘܩܳܐ ܆ ܕ݁ܺܐܝܬ݂ܰܘܗ̱ܝ
                    ܡܳܪܝܳܐ ܡܫܺܝܚܳܐ ܂ ܒ݁ܰܡܕ݂ܺܝܢ̱ܬ݁ܶܗ ܕ݁ܕ݂ܰܘܺܝܕ݂ .</p>
               </div>
               <div type="textpart" subtype="verse" n="12">
                  <p>ܘܗܳܕ݂ܶܐ ܠܟ݂ܽܘܢ ܐܳܬ݂ܳܐ . ܡܶܫܟ݁ܚܺܝܢ ܐܢ̱ܬ݁ܽܘܢ ܥܽܘܠܳܐ ܂
                    ܕ݁ܰܟ݂ܪܺܝܟ݂ ܒ݁ܥܰܙܪܽܘܪܶܐ̈ ܂ ܘܣܺܝܡ ܒ݁ܽܐܘܪܝܳܐ .</p>
               </div>
               <div type="textpart" subtype="verse" n="13">
                  <p>ܘܡܶܢ ܫܶܠܝ ܁ ܐܶܬ݂ܚܙܺܝܘ ܥܰܡ ܡܰܠܰܐܟ݂ܳܐ ܚܰܝܠܰܘܳܬ݂ܳܐ̈ ܣܰܓ݁ܺܝܶܐܐ̈
                    ܕ݁ܰܫܡܰܝܳܐ : ܟ݁ܰܕ݂ ܡܫܰܒ݁ܚܺܝܢ ܠܰܐܠܳܗܳܐ ܂ ܘܳܐܡܪܺܝܢ ܆</p>
               </div>
               <div type="textpart" subtype="verse" n="14">
                  <p>ܬ݁ܶܫܒ݁ܽܘܚܬ݁ܳܐ ܠܰܐܠܳܗܳܐ ܒ݁ܰܡܪܰܘܡܶܐ̈ . ܘܥܰܠ ܐܰܪܥܳܐ ܫܠܳܡܳܐ ܂
                    ܘܣܰܒ݂ܪܳܐ ܛܳܒ݂ܳܐ ܠܰܒ݂ܢܰܝ̈ ܐ̱ܢܳܫܳܐ̈ ܀</p>
               </div>
               <div type="textpart" subtype="verse" n="15">
                  <p>ܘܰܗܘܳܐ ܕ݁ܟ݂ܰܕ݂ ܐܶܙܰܠܘ ܡܶܢ ܠܘܳܬ݂ܗܽܘܢ ܡܰܠܰܐܟ݂ܶܐ̈ ܠܰܫܡܰܝܳܐ ܆
                    ܡܰܠܶܠܘ ܪܳܥܰܘܳܬ݂ܳܐ̈ ܚܰܕ݂ ܥܰܡ ܚܰܕ݂ ܂ ܘܳܐܡܪܺܝܢ . ܢܶܪܕ݁ܶܐ ܥܕ݂ܰܡܳܐ ܠܒ݂ܶܝܬ݂ ܠܚܶܡ ܆
                    ܘܢܶܚܙܶܐ ܠܡܶܠܬ݂ܳܐ ܗܳܕ݂ܶܐ ܕ݁ܰܗܘܳܬ݂ ܂ ܐܰܝܟ݂ ܕ݁ܡܳܪܝܳܐ ܐܰܘܕ݁ܰܥ ܠܰܢ .</p>
               </div>
               <div type="textpart" subtype="verse" n="16">
                  <p>ܘܶܐܬ݂ܰܘ ܡܣܰܪܗܒ݂ܳܐܝܺܬ݂ . ܘܶܐܫܟ݁ܰܚܘ ܠܡܰܪܝܰܡ ܘܰܠܝܰܘܣܶܦ݂ ܂
                    ܘܰܠܥܽܘܠܳܐ ܕ݁ܣܺܝܡ ܒ݁ܽܐܘܪܝܳܐ .</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܚܙܰܘ ܆ ܐܰܘܕ݁ܰܥܘ ܠܡܶܠܬ݂ܳܐ ܕ݁ܶܐܬ݂ܡܰܠܠܰܬ݂ ܥܰܡܗܽܘܢ
                    ܥܠܰܘܗ̱ܝ ܥܰܠ ܛܰܠܝܳܐ .</p>
               </div>
               <div type="textpart" subtype="verse" n="18">
                  <p>ܘܟ݂ܽܠܗܽܘܢ ܕ݁ܰܫܡܰܥܘ ܆ ܐܶܬ݁ܕ݁ܰܡܰܪܘ ܥܰܠ ܐܰܝܠܶܝܢ ܕ݁ܶܐܬ݂ܡܰܠܶܠ
                    ܠܗܽܘܢ ܡܶܢ ܪܳܥܰܘܳܬ݂ܳܐ̈ .</p>
               </div>
               <div type="textpart" subtype="verse" n="19">
                  <p>ܡܰܪܝܰܡ ܕ݁ܶܝܢ ܁ ܢܳܛܪܳܐ ܗ̱ܘܳܬ݂ ܟ݁ܽܠܗܶܝܢ ܡܶܠܶܐ̈ ܗܳܠܶܝܢ ܆
                    ܘܰܡܦ݂ܰܚܡܳܐ ܒ݁ܠܶܒ݁ܳܗ .</p>
               </div>
               <div type="textpart" subtype="verse" n="20">
                  <p>ܘܰܗܦ݂ܰܟ݂ܘ ܪܳܥܰܘܳܬ݂ܳܐ̈ ܗܳܢܽܘܢ ܆ ܟ݁ܰܕ݂ ܡܫܰܒ݁ܚܺܝܢ ܂ ܘܰܡܗܰܠܠܺܝܢ
                    ܠܰܐܠܳܗܳܐ ܇ ܥܰܠ ܟ݁ܽܠ ܕ݁ܰܚܙܰܘ ܘܰܫܡܰܥܘ . ܐܰܝܟ݁ܰܢܳܐ ܕ݁ܶܐܬ݂ܡܰܠܰܠ ܥܰܡܗܽܘܢ ܀</p>
               </div>
               <div type="textpart" subtype="verse" n="21">
                  <p>ܘܟ݂ܰܕ݂ ܡܠܰܘ ܬ݁ܡܳܢܝܳܐ ܝܰܘܡܺܝܢ̈ ܕ݁ܢܶܬ݂ܓ݁ܙܰܪ ܛܰܠܝܳܐ ܆ ܐܶܬ݂ܩܪܺܝ
                    ܫܡܶܗ ܂ ܝܶܫܽܘܥ . ܕ݁ܶܐܬ݂ܩܪܺܝ ܡܶܢ ܡܰܠܰܐܟ݂ܳܐ ܩܕ݂ܳܡ ܕ݁ܢܶܬ݂ܒ݁ܛܶܢ ܒ݁ܟ݂ܰܪܣܳܐ .</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܐܶܬ݂ܡܰܠܺܝܘ ܝܰܘܡܳܬ݂ܳܐ̈ ܕ݁ܬ݂ܰܕ݂ܟ݁ܺܝܬ݂ܗܽܘܢ ܁ ܐܰܝܟ݂
                    ܢܳܡܽܘܣܳܐ ܕ݁ܡܽܘܫܶܐ ܆ ܐܰܣܩܽܘܗ̱ܝ ܠܽܐܘܪܺܫܠܶܡ ܕ݁ܰܢܩܺܝܡܽܘܢܳܝܗ̱ܝ ܩܕ݂ܳܡ ܡܳܪܝܳܐ .</p>
               </div>
               <div type="textpart" subtype="verse" n="23">
                  <p>ܐܰܝܟ݂ ܕ݁ܰܟ݂ܬ݂ܺܝܒ݂ ܒ݁ܢܳܡܽܘܣܳܐ ܕ݁ܡܳܪܝܳܐ . ܕ݁ܟ݂ܽܠ ܕ݁ܶܟ݂ܪܳܐ
                    ܦ݁ܳܬ݂ܰܚ ܡܰܪܒ݁ܥܳܐ ܆ ܩܰܕ݁ܺܝܫܳܐ ܕ݁ܡܳܪܝܳܐ ܢܶܬ݂ܩܪܶܐ .</p>
               </div>
               <div type="textpart" subtype="verse" n="24">
                  <p>ܘܰܕ݂ܢܶܬ݁ܠܽܘܢ ܕ݁ܶܒ݂ܚܬ݂ܳܐ ܂ ܐܰܝܟ݁ܰܢܳܐ ܕ݁ܰܐܡܺܝܪ ܒ݁ܢܳܡܽܘܣܳܐ
                    ܕ݁ܡܳܪܝܳܐ . ܙܰܘܓ݁ܳܐ ܕ݁ܫܽܘܦ݂ܢܺܝܢܶܐ̈ ܐܰܘ ܬ݁ܪܶܝܢ̈ ܦ݁ܰܪܽܘܓ݂ܶܐ̈ ܕ݁ܝܰܘܢܳܐ ܀</p>
               </div>
               <div type="textpart" subtype="verse" n="25">
                  <p>ܓ݁ܰܒ݂ܪܳܐ ܕ݁ܶܝܢ ܚܰܕ݂ ܐܺܝܬ݂ ܗ̱ܘܳܐ ܒ݁ܽܐܘܪܺܫܠܶܡ . ܫܡܶܗ ܗܘܳܐ
                    ܫܶܡܥܽܘܢ . ܘܓ݂ܰܒ݂ܪܳܐ ܗܳܢܳܐ ܟ݁ܺܐܝܢ ܗ̱ܘܳܐ ܂ ܘܙܰܕ݁ܺܝܩ . ܘܰܡܣܰܟ݁ܶܐ ܗ̱ܘܳܐ ܠܒ݂ܽܘܝܳܐܶܗ
                    ܕ݁ܺܐܝܣܪܳܝܶܠ . ܘܪܽܘܚܳܐ ܕ݁ܩܽܘܕ݂ܫܳܐ ܐܺܝܬ݂ ܗ̱ܘܳܬ݂ ܥܠܰܘܗ̱ܝ .</p>
               </div>
               <div type="textpart" subtype="verse" n="26">
                  <p>ܘܰܐܡܺܝܪ ܗ̱ܘܳܐ ܠܶܗ ܡܶܢ ܪܽܘܚܳܐ ܕ݁ܩܽܘܕ݂ܫܳܐ ܆ ܕ݁ܠܳܐ ܢܶܚܙܶܐ
                    ܡܰܘܬ݁ܳܐ ܇ ܥܕ݂ܰܡܳܐ ܕ݁ܢܶܚܙܶܐ ܠܰܡܫܺܝܚܶܗ ܕ݁ܡܳܪܝܳܐ .</p>
               </div>
               <div type="textpart" subtype="verse" n="27">
                  <p>ܗܽܘ ܗܳܢܳܐ ܐܶܬ݂ܳܐ ܗ̱ܘܳܐ ܒ݁ܪܽܘܚܳܐ ܠܗܰܝܟ݁ܠܳܐ . ܘܟ݂ܰܕ݂ ܡܰܥܠܺܝܢ
                    ܠܶܗ ܐܰܒ݂ܳܗܰܘܗ̱ܝ̈ ܁ ܠܝܶܫܽܘܥ ܛܰܠܝܳܐ : ܕ݁ܢܶܥܒ݁ܕ݂ܽܘܢ ܚܠܳܦ݂ܰܘܗ̱ܝ ܐܰܝܟ݁ܰܢܳܐ ܕ݁ܰܦ݂ܩܺܝܕ݂
                    ܒ݁ܢܳܡܽܘܣܳܐ ܆</p>
               </div>
               <div type="textpart" subtype="verse" n="28">
                  <p>ܩܰܒ݁ܠܶܗ ܥܰܠ ܕ݁ܪܳܥܰܘܗ̱ܝ̈ . ܘܒ݂ܰܪܶܟ݂ ܠܰܐܠܳܗܳܐ ܂ ܘܶܐܡܰܪ .</p>
               </div>
               <div type="textpart" subtype="verse" n="29">
                  <p>ܡܶܟ݁ܺܝܠ ܫܰܪܳܐ ܐܰܢ̱ܬ݁ ܠܶܗ ܠܥܰܒ݂ܕ݁ܳܟ݂ ܡܳܪܝ ܅ ܐܰܝܟ݂ ܡܶܠܬ݂ܳܟ݂
                    ܒ݁ܰܫܠܳܡܳܐ ܆</p>
               </div>
               <div type="textpart" subtype="verse" n="30">
                  <p>ܕ݁ܗܳܐ ܚܙܰܝ̈ ܥܰܝܢܰܝ̈ ܚܢܳܢܳܟ݂ ܇</p>
               </div>
               <div type="textpart" subtype="verse" n="31">
                  <p>ܗܰܘ ܕ݁ܛܰܝܶܒ݂ܬ݁ ܒ݁ܦ݁ܰܪܨܽܘܦ݁ܳܐ ܕ݁ܟ݂ܽܠܗܶܝܢ ܐܶܡܘܳܬ݂ܳܐ̈ .</p>
               </div>
               <div type="textpart" subtype="verse" n="32">
                  <p>ܢܽܘܗܪܳܐ ܠܓ݂ܶܠܝܳܢܳܐ ܕ݁ܥܰܡ̱ܡܶܐ̈ ܂ ܘܫܽܘܒ݂ܚܳܐ ܠܥܰܡܳܟ݂ ܐܺܝܣܪܳܝܶܠ
                    ܀</p>
               </div>
               <div type="textpart" subtype="verse" n="33">
                  <p>ܝܰܘܣܶܦ݂ ܕ݁ܶܝܢ ܘܶܐܡܶܗ ܂ ܬ݁ܰܡܺܝܗܺܝܢ ܗ̱ܘܰܘ ܥܰܠ ܐܰܝܠܶܝܢ
                    ܕ݁ܡܶܬ݂ܡܰܠܠܳܢ̈ ܗ̱ܘܰܝ̈ ܥܠܰܘܗ̱ܝ .</p>
               </div>
               <div type="textpart" subtype="verse" n="34">
                  <p>ܘܒ݂ܰܪܶܟ݂ ܐܶܢܽܘܢ ܫܶܡܥܽܘܢ ܂ ܘܶܐܡܰܪ ܠܡܰܪܝܰܡ ܐܶܡܶܗ . ܗܳܐ ܗܳܢܳܐ
                    ܣܺܝܡ ܠܡܰܦ݁ܽܘܠܬ݁ܳܐ ܂ ܘܠܰܩܝܳܡܳܐ ܕ݁ܣܰܓ݁ܺܝܶܐܐ̈ ܒ݁ܺܐܝܣܪܳܝܶܠ ܁ ܘܠܳܐܬ݂ܳܐ ܕ݁ܚܶܪܝܳܢܳܐ
                    .</p>
               </div>
               <div type="textpart" subtype="verse" n="35">
                  <p>ܘܰܒ݂ܢܰܦ݂ܫܶܟ݂ܝ ܕ݁ܶܝܢ ܕ݁ܺܝܠܶܟ݂ܝ ܬ݁ܶܥܒ݁ܰܪ ܪܽܘܡܚܳܐ . ܐܰܝܟ݂
                    ܕ݁ܢܶܬ݂ܓ݁ܰܠܝܳܢ̈ ܡܰܚܫܒ݂ܳܬ݂ܳܐ̈ ܕ݁ܠܶܒ݁ܰܘܳܬ݂ܳܐ̈ ܕ݁ܣܰܓ݁ܺܝܶܐܐ̈ ܀.܀.܀܀</p>
               </div>
               <milestone unit="SyrChapter" n="3"/>
               <div type="textpart" subtype="verse" n="36">
                  <p>ܘܚܰܢܳܐ ܕ݁ܶܝܢ ܢܒ݂ܺܝܬ݂ܳܐ ܁ ܒ݁ܰܪܬ݂ܶܗ ܕ݁ܰܦ݂ܢܽܘܐܝܺܠ ܇ ܡܶܢ ܫܰܒ݂ܛܳܐ
                    ܕ݁ܳܐܫܺܝܪ ܆ ܐܳܦ݂ ܗܺܝ ܩܰܫܺܝܫܰܬ݂ ܒ݁ܝܰܘܡܳܬ݂ܳܗ̈ ܗ̱ܘܳܬ݂ . ܘܰܫܒ݂ܰܥ ܫܢܺܝܢ̈ ܥܰܡ ܒ݁ܰܥܠܳܗ
                    ܚܝܳܬ݂ ܡܶܢ ܒ݁ܬ݂ܽܘܠܽܘܬ݂ܳܗ .</p>
               </div>
               <div type="textpart" subtype="verse" n="37">
                  <p>ܘܰܗܘܳܬ݂ ܐܰܪܡܰܠܬ݁ܳܐ ܁ ܐܰܝܟ݂ ܫܢܺܝܢ̈ ܬ݁ܡܳܢܺܐܝܢ ܘܰܐܪܒ݁ܰܥ̈ . ܘܠܳܐ
                    ܦ݁ܳܪܩܳܐ ܗ̱ܘܳܬ݂ ܡܶܢ ܗܰܝܟ݁ܠܳܐ . ܘܰܒ݂ܨܰܘܡܳܐ ܁ ܘܒ݂ܰܨܠܽܘܬ݂ܳܐ ܦ݁ܳܠܚܳܐ ܗ̱ܘܳܬ݂ .
                    ܒ݁ܺܐܝܡܳܡܳܐ ܂ ܘܰܒ݂ܠܺܠܝܳܐ .</p>
               </div>
               <div type="textpart" subtype="verse" n="38">
                  <p>ܘܳܐܦ݂ ܗܺܝ ܩܳܡܰܬ݂ ܒ݁ܳܗ ܒ݁ܫܳܥܬ݂ܳܐ ܂ ܘܰܐܘܕ݁ܝܰܬ݂ ܠܡܳܪܝܳܐ .
                    ܘܰܡܡܰܠܠܳܐ ܗ̱ܘܳܬ݂ ܥܠܰܘܗ̱ܝ ܥܰܡ ܟ݁ܽܠܢܳܫ ܇ ܕ݁ܰܡܣܰܟ݁ܶܐ ܗ̱ܘܳܐ ܠܦ݂ܽܘܪܩܳܢܳܗ ܕ݁ܽܐܘܪܺܫܠܶܡ
                    .</p>
               </div>
               <div type="textpart" subtype="verse" n="39">
                  <p>ܘܟ݂ܰܕ݂ ܫܰܠܶܡܘ ܟ݁ܽܠ ܡܶܕ݁ܶܡ ܐܰܝܟ݂ ܕ݁ܰܒ݂ܢܳܡܽܘܣܳܐ ܕ݁ܡܳܪܝܳܐ ܆
                    ܗܦ݂ܰܟ݂ܘ ܠܰܓ݂ܠܺܝܠܳܐ . ܠܢܳܨܪܰܬ݂ ܡܕ݂ܺܝܢ̱ܬ݁ܗܽܘܢ .</p>
               </div>
               <div type="textpart" subtype="verse" n="40">
                  <p>ܛܰܠܝܳܐ ܕ݁ܶܝܢ ܪܳܒ݂ܶܐ ܗ̱ܘܳܐ ܂ ܘܡܶܬ݂ܚܰܝܰܠ ܒ݁ܪܽܘܚܳܐ . ܘܡܶܬ݂ܡܰܠܶܐ
                    ܚܶܟ݂ܡܬ݂ܳܐ . ܘܛܰܝܒ݁ܽܘܬ݂ܳܐ ܕ݁ܰܐܠܳܗܳܐ ܐܺܝܬ݂ ܗ̱ܘܳܬ݂ ܥܠܰܘܗ̱ܝ .</p>
               </div>
               <div type="textpart" subtype="verse" n="41">
                  <p>ܘܐ̱ܢܳܫܰܘܗ̱ܝ̈ ܒ݁ܟ݂ܽܠ ܫܢܳܐ ܂ ܐܳܙܺܠ̱ܝܢ ܗ̱ܘܰܘ ܠܽܐܘܪܺܫܠܶܡ
                    ܒ݁ܥܰܕ݂ܥܺܕ݂ܳܐ ܕ݁ܦ݂ܶܨܚܳܐ ܀</p>
               </div>
               <div type="textpart" subtype="verse" n="42">
                  <p>ܘܟ݂ܰܕ݂ ܗܘܳܐ ܒ݁ܰܪ ܫܢܺܝܢ̈ ܬ݁ܰܪܬ݁ܰܥܶܣܪܶܐ̈ ܆ ܣܠܶܩܘ ܐܰܝܟ݁ܰܢܳܐ
                    ܕ݁ܰܡܥܳܕ݂ܺܝܢ ܗ̱ܘܰܘ ܠܥܰܕ݂ܥܺܕ݂ܳܐ .</p>
               </div>
               <div type="textpart" subtype="verse" n="43">
                  <p>ܘܟ݂ܰܕ݂ ܫܠܶܡܘ ܝܰܘܡܳܬ݂ܳܐ̈ ܂ ܗܦ݂ܰܟ݂ܘ ܠܗܽܘܢ . ܝܶܫܽܘܥ ܕ݁ܶܝܢ
                    ܛܰܠܝܳܐ ܂ ܦ݁ܳܫ ܠܶܗ ܒ݁ܽܐܘܪܺܫܠܶܡ . ܘܝܰܘܣܶܦ݂ ܘܶܐܡܶܗ ܂ ܠܳܐ ܝܺܕ݂ܰܥܘ .</p>
               </div>
               <div type="textpart" subtype="verse" n="44">
                  <p>ܣܳܒ݂ܪܺܝܢ ܗ̱ܘܰܘ ܓ݁ܶܝܪ ܕ݁ܥܰܡ ܒ݁ܢܰܝ̈ ܠܘܺܝܬ݂ܗܽܘܢ ܗ̱ܽܘ . ܘܟ݂ܰܕ݂
                    ܐܶܬ݂ܰܘ ܡܰܪܕ݁ܶܐ ܝܰܘܡܳܐ ܚܰܕ݂ ܆ ܒ݁ܥܰܐܘܽܗ̱ܝ ܠܘܳܬ݂ ܐ̱ܢܳܫܽܘܬ݂ܗܽܘܢ ܁ ܘܰܠܘܳܬ݂ ܡܰܢ
                    ܕ݁ܝܳܕ݂ܰܥ ܠܗܽܘܢ ܂</p>
               </div>
               <div type="textpart" subtype="verse" n="45">
                  <p>ܘܠܳܐ ܐܶܫܟ݁ܚܽܘܗ̱ܝ . ܘܰܗܦ݂ܰܟ݂ܘ ܠܗܽܘܢ ܬ݁ܽܘܒ݂ ܠܽܐܘܪܺܫܠܶܡ ܂
                    ܘܒ݂ܳܥܶܝܢ ܗ̱ܘܰܘ ܠܶܗ .</p>
               </div>
               <div type="textpart" subtype="verse" n="46">
                  <p>ܘܡܶܢ ܒ݁ܳܬ݂ܰܪ ܬ݁ܠܳܬ݂ܳܐ ܝܰܘܡܺܝܢ̈ ܆ ܐܶܫܟ݁ܚܽܘܗ̱ܝ ܒ݁ܗܰܝܟ݁ܠܳܐ ܁
                    ܟ݁ܰܕ݂ ܝܳܬ݂ܶܒ݂ ܡܶܨܥܰܬ݂ ܡܰܠܦ݂ܳܢܶܐ̈ . ܘܫܳܡܰܥ ܡܶܢܗܽܘܢ ܂ ܘܰܡܫܰܐܶܠ ܠܗܽܘܢ .</p>
               </div>
               <div type="textpart" subtype="verse" n="47">
                  <p>ܘܬ݂ܰܡܺܝܗܺܝܢ ܗܘܰܘ ܟ݁ܽܠܗܽܘܢ ܐܰܝܠܶܝܢ ܕ݁ܫܳܡܥܺܝܢ ܗ̱ܘܰܘ ܠܶܗ ܇
                    ܒ݁ܚܶܟ݂ܡܬ݂ܶܗ ܘܰܒ݂ܦ݂ܶܬ݂ܓ݂ܳܡܰܘܗ̱ܝ̈ ܀</p>
               </div>
               <div type="textpart" subtype="verse" n="48">
                  <p>ܘܟ݂ܰܕ݂ ܚܙܰܐܘܽܗ̱ܝ ܂ ܬ݁ܡܰܗܘ . ܘܶܐܡܪܰܬ݂ ܠܶܗ ܐܶܡܶܗ . ܒ݁ܶܪܝ ܂
                    ܠܡܳܢܳܐ ܥܒ݂ܰܕ݁ܬ݁ ܠܰܢ ܗܳܟ݂ܰܢܳܐ ܇ ܕ݁ܗܳܐ ܐܰܒ݂ܽܘܟ݂ ܘܶܐܢܳܐ ܒ݁ܛܽܘܪܳܦ݂ܳܐ ܣܰܓ݁ܺܝܳܐܐ
                    ܒ݁ܳܥܶܝܢ ܗܘܰܝܢ ܠܳܟ݂ .</p>
               </div>
               <div type="textpart" subtype="verse" n="49">
                  <p>ܐܳܡܰܪ ܠܗܽܘܢ . ܡܳܢܳܐ ܒ݁ܳܥܶܝܢ ܗܘܰܝܬ݁ܽܘܢ ܠܺܝ . ܠܳܐ ܝܳܕ݂ܥܺܝܢ
                    ܐܢ̱ܬ݁ܽܘܢ ܆ ܕ݁ܒ݂ܶܝܬ݂ ܐܳܒ݂ܝ ܘܳܠܶܐ ܠܺܝ ܕ݁ܶܐܗܘܶܐ ܆</p>
               </div>
               <div type="textpart" subtype="verse" n="50">
                  <p>ܗܶܢܽܘܢ ܕ݁ܶܝܢ ܠܳܐ ܐܶܫܬ݁ܰܘܕ݁ܰܥܘ ܠܡܶܠܬ݂ܳܐ ܂ ܕ݁ܶܐܡܰܪ ܠܗܽܘܢ
                    .</p>
               </div>
               <div type="textpart" subtype="verse" n="51">
                  <p>ܘܰܢܚܶܬ݂ ܥܰܡܗܽܘܢ ܂ ܘܶܐܬ݂ܳܐ ܠܢܳܨܪܰܬ݂ . ܘܡܶܫܬ݁ܰܥܒ݁ܰܕ݂ ܗ̱ܘܳܐ
                    ܠܗܽܘܢ . ܐܶܡܶܗ ܕ݁ܶܝܢ ܢܳܛܪܳܐ ܗ̱ܘܳܬ݂ ܟ݁ܽܠܗܶܝܢ ܡܶܠܶܐ̈ ܒ݁ܠܶܒ݁ܳܗ .</p>
               </div>
               <div type="textpart" subtype="verse" n="52">
                  <p>ܝܶܫܽܘܥ ܕ݁ܶܝܢ ܪܳܒ݂ܶܐ ܗ̱ܘܳܐ ܁ ܒ݁ܩܰܘܡܬ݂ܶܗ ܂ ܘܰܒ݂ܚܶܟ݂ܡܬ݂ܶܗ ܂
                    ܘܰܒ݂ܛܰܝܒ݁ܽܘܬ݂ܳܐ ܠܘܳܬ݂ ܐܰܠܳܗܳܐ ܂ ܘܰܒ݂ܢܰܝܢܳܫܳܐ̈ ܀</p>
               </div>
            </div>
            <div type="textpart" subtype="chapter" n="3">
               <div type="textpart" subtype="verse" n="1">
                  <p>ܒ݁ܰܫܢܰܬ݂ ܚܰܡܫܰܥܶܣܪܶܐ̈ ܕ݁ܶܝܢ ܕ݁ܡܰܠܟ݁ܽܘܬ݂ܶܗ ܕ݁ܛܺܝܒ݂ܶܪܺܝܳܘܣ
                    ܩܶܣܰܪ ܆ ܒ݁ܗܺܓ݂ܡܳܢܽܘܬ݂ܳܐ ܕ݁ܦ݁ܳܢܛܺܝܳܘܣ ܦ݁ܺܝܠܰܛܳܘܣ ܒ݁ܺܝܗܽܘܕ݂ : ܟ݁ܰܕ݂ ܪܺܫܳܐ
                    ܪܒ݂ܺܝܥܳܝܳܐ ܗܶܪܳܘܕ݂ܶܣ ܒ݁ܰܓ݂ܠܺܝܠܳܐ : ܘܦ݂ܺܝܠܺܝܦ݁ܳܘܣ ܐܰܚܽܘܗ̱ܝ ܁ ܪܺܫܳܐ ܪܒ݂ܺܝܥܳܝܳܐ :
                    ܒ݁ܺܐܝܛܽܘܪܺܝܰܐ ܂ ܘܒ݂ܰܐܬ݂ܪܳܐ ܕ݁ܰܛܪܰܟ݂ܳܘܢܳܐ : ܘܠܽܘܣܰܢܺܝܰܐ ܪܺܫܳܐ ܪܒ݂ܺܝܥܳܝܳܐ ܁
                    ܕ݁ܰܐܒ݂ܺܝܠܺܝܢܶܐ ܆</p>
               </div>
               <div type="textpart" subtype="verse" n="2">
                  <p>ܒ݁ܪܰܒ݁ܽܘܬ݂ ܟ݁ܳܗܢܽܘܬ݂ܳܐ ܕ݁ܚܰܢܳܢ ܘܰܕ݂ܩܰܝܳܦ݂ܳܐ ܆ ܗܘܳܬ݂ ܡܶܠܬ݂ܳܐ
                    ܕ݁ܰܐܠܳܗܳܐ ܥܰܠ ܝܽܘܚܰܢܳܢ ܒ݁ܰܪ ܙܟ݂ܰܪܝܳܐ ܒ݁ܚܽܘܪܒ݁ܳܐ .</p>
               </div>
               <div type="textpart" subtype="verse" n="3">
                  <p>ܘܶܐܬ݂ܳܐ ܒ݁ܟ݂ܽܠܶܗ ܐܰܬ݂ܪܳܐ ܕ݁ܰܚܕ݂ܳܪܰܝ̈ ܝܽܘܪܕ݁ܢܳܢ . ܟ݁ܰܕ݂
                    ܡܰܟ݂ܪܶܙ ܡܰܥܡܽܘܕ݂ܺܝܬ݂ܳܐ ܕ݁ܰܬ݂ܝܳܒ݂ܽܘܬ݂ܳܐ ܂ ܠܫܽܘܒ݂ܩܳܢܳܐ ܕ݁ܰܚܛܳܗܶܐ̈ ܀</p>
               </div>
               <div type="textpart" subtype="verse" n="4">
                  <p>ܐܰܝܟ݁ܰܢܳܐ ܕ݁ܰܟ݂ܬ݂ܺܝܒ݂ ܒ݁ܰܟ݂ܬ݂ܳܒ݂ܳܐ ܕ݁ܡܶܠܶܐ̈ ܕ݁ܶܐܫܰܥܝܳܐ
                    ܢܒ݂ܺܝܳܐ ܂ ܕ݁ܶܐܡܰܪ . ܩܳܠܳܐ ܕ݁ܩܳܪܶܐ ܒ݁ܚܽܘܪܒ݁ܳܐ . ܛܰܝܶܒ݂ܘ ܐܽܘܪܚܶܗ ܕ݁ܡܳܪܝܳܐ ܆
                    ܘܰܬ݂ܪܽܘܨܘ ܒ݁ܰܦ݂ܩܰܥܬ݂ܳܐ ܫܒ݂ܺܝܠܶܐ̈ ܠܰܐܠܳܗܰܢ .</p>
               </div>
               <div type="textpart" subtype="verse" n="5">
                  <p>ܟ݁ܽܠܗܽܘܢ ܢܰܚܠܶܐ̈ ܢܶܬ݂ܡܠܽܘܢ . ܘܟ݂ܽܠܗܽܘܢ ܛܽܘܪܶܐ̈ ܘܪܳܡܳܬ݂ܳܐ̈ ܂
                    ܢܶܬ݂ܡܰܟ݁ܟ݂ܽܘܢ . ܘܢܶܗܘܶܐ ܥܰܪܡܳܐ ܠܫܰܦ݂ܝܳܐ . ܘܰܐܬ݂ܪܳܐ ܥܰܣܩܳܐ ܠܰܦ݂ܩܰܥܬ݂ܳܐ .</p>
               </div>
               <div type="textpart" subtype="verse" n="6">
                  <p>ܘܢܶܚܙܶܐ ܟ݁ܽܠ ܒ݁ܣܰܪ ܚܰܝܶܐ̈ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܗ̱ܘܳܐ ܠܟ݂ܶܢܫܶܐ̈ ܂ ܐܰܝܠܶܝܢ ܕ݁ܳܐܬ݂ܶܝܢ ܗ̱ܘܰܘ ܠܘܳܬ݂ܶܗ
                    ܠܡܶܥܡܰܕ݂ . ܝܰܠܕ݁ܳܐ ܕ݁ܳܐܟ݂ܶܕ݂ܢܶܐ̈ ܆ ܡܰܢܽܘ ܚܰܘܺܝܟ݂ܽܘܢ ܠܡܶܥܪܰܩ ܡܶܢ ܪܽܘܓ݂ܙܳܐ
                    ܕ݁ܰܥܬ݂ܺܝܕ݂ .</p>
               </div>
               <div type="textpart" subtype="verse" n="8">
                  <p>ܥܒ݂ܶܕ݂ܘ ܗܳܟ݂ܺܝܠ ܦ݁ܺܐܪܶܐ̈ ܕ݁ܫܳܘܶܝܢ ܠܰܬ݂ܝܳܒ݂ܽܘܬ݂ܳܐ . ܘܠܳܐ
                    ܬ݁ܫܰܪܽܘܢ ܠܡܺܐܡܰܪ ܒ݁ܢܰܦ݂ܫܟ݂ܽܘܢ ܇ ܕ݁ܰܐܒ݂ܳܐ ܐܺܝܬ݂ ܠܰܢ ܐܰܒ݂ܪܳܗܳܡ . ܐܳܡܰܪ ܐ̱ܢܳܐ
                    ܠܟ݂ܽܘܢ ܓ݁ܶܝܪ ܆ ܕ݁ܡܶܢ ܗܳܠܶܝܢ ܟ݁ܺܐܦ݂ܶܐ̈ ܡܶܫܟ݁ܰܚ ܐܰܠܳܗܳܐ ܠܰܡܩܳܡܽܘ ܒ݁ܢܰܝܳܐ̈
                    ܠܰܐܒ݂ܪܳܗܳܡ .</p>
               </div>
               <div type="textpart" subtype="verse" n="9">
                  <p>ܗܳܐ ܕ݁ܶܝܢ ܢܳܪܓ݂ܳܐ ܣܺܝܡ ܥܰܠ ܥܶܩܳܪܳܐ ܕ݁ܺܐܝܠܳܢܶܐ̈ . ܟ݁ܽܠ
                    ܐܺܝܠܳܢܳܐ ܗܳܟ݂ܺܝܠ ܁ ܕ݁ܦ݂ܺܐܪܶܐ̈ ܛܳܒ݂ܶܐ̈ ܠܳܐ ܥܳܒ݂ܶܕ݂ ܆ ܡܶܬ݂ܦ݁ܣܶܩ ܂ ܘܰܒ݂ܢܽܘܪܳܐ
                    ܢܳܦ݂ܶܠ ܀</p>
               </div>
               <div type="textpart" subtype="verse" n="10">
                  <p>ܘܰܡܫܰܐܠܺܝܢ ܗ̱ܘܰܘ ܠܶܗ ܟ݁ܶܢܫܶܐ̈ ܂ ܘܳܐܡܪܺܝܢ . ܡܳܢܳܐ ܗܳܟ݂ܺܝܠ
                    ܢܶܥܒ݁ܶܕ݂ .</p>
               </div>
               <div type="textpart" subtype="verse" n="11">
                  <p>ܥܢܳܐ ܂ ܘܶܐܡܰܪ ܠܗܽܘܢ . ܡܰܢ ܕ݁ܺܐܝܬ݂ ܠܶܗ ܬ݁ܰܪܬ݁ܶܝܢ̈
                    ܟ݁ܽܘܬ݁ܺܝܢܝܳܢ̈ ܆ ܢܶܬ݁ܶܠ ܠܡܰܢ ܕ݁ܠܰܝܬ݁ ܠܶܗ . ܘܡܰܢ ܕ݁ܺܐܝܬ݂ ܠܶܗ ܣܰܝܒ݁ܳܪܬ݁ܳܐ ܆
                    ܗܳܟ݂ܰܢܳܐ ܢܶܥܒ݁ܶܕ݂ .</p>
               </div>
               <div type="textpart" subtype="verse" n="12">
                  <p>ܘܶܐܬ݂ܰܘ ܐܳܦ݂ ܡܳܟ݂ܣܶܐ̈ ܠܡܶܥܡܰܕ݂ . ܘܳܐܡܪܺܝܢ ܠܶܗ . ܡܰܠܦ݂ܳܢܳܐ ܂
                    ܡܳܢܳܐ ܢܶܥܒ݁ܶܕ݂ .</p>
               </div>
               <div type="textpart" subtype="verse" n="13">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ . ܠܳܐ ܬ݁ܶܬ݂ܒ݁ܥܽܘܢ ܡܶܕ݁ܶܡ ܝܰܬ݁ܺܝܪ ܥܰܠ
                    ܡܳܐ ܕ݁ܰܦ݂ܩܺܝܕ݂ ܠܟ݂ܽܘܢ ܠܡܶܬ݂ܒ݁ܰܥ .</p>
               </div>
               <div type="textpart" subtype="verse" n="14">
                  <p>ܘܰܡܫܰܐܠܺܝܢ ܗ̱ܘܰܘ ܠܶܗ ܦ݁ܳܠܚܰܝ̈ ܐܶܣܛܪܰܛܺܝܰܐ . ܘܳܐܡܪܺܝܢ . ܡܳܢܳܐ
                    ܢܶܥܒ݁ܶܕ݂ ܐܳܦ݂ ܚܢܰܢ . ܐܳܡܰܪ ܠܗܽܘܢ . ܠܳܐ ܒ݁ܐ̱ܢܳܫ ܬ݁ܶܬ݁ܛܰܓ݁ܪܽܘܢ . ܘܰܠܐ̱ܢܳܫ ܠܳܐ
                    ܬ݁ܶܥܫܩܽܘܢ . ܘܢܶܣܦ݁ܩܳܢ̈ ܠܟ݂ܽܘܢ ܐܳܦ݂ܣܳܘܢܝܳܬ݂ܟ݂ܽܘܢ̈ ܀܀</p>
               </div>
               <div type="textpart" subtype="verse" n="15">
                  <p>ܟ݁ܰܕ݂ ܕ݁ܶܝܢ ܡܰܣܒ݁ܰܪ ܗ̱ܘܳܐ ܥܰܡܳܐ ܥܰܠ ܝܽܘܚܰܢܳܢ : ܘܟ݂ܽܠܗܽܘܢ
                    ܡܶܬ݂ܚܰܫܒ݂ܺܝܢ ܗ̱ܘܰܘ ܒ݁ܠܶܒ݁ܗܽܘܢ : ܕ݁ܕ݂ܰܠܡܳܐ ܗܽܘܝܽܘ ܡܫܺܝܚܳܐ ܆</p>
               </div>
               <div type="textpart" subtype="verse" n="16">
                  <p>ܥܢܳܐ ܝܽܘܚܰܢܳܢ ܘܶܐܡܰܪ ܠܗܽܘܢ . ܐܶܢܳܐ ܗܳܐ ܡܰܥܡܶܕ݂ ܐ̱ܢܳܐ ܠܟ݂ܽܘܢ
                    ܒ݁ܡܰܝܳܐ̈ . ܐܳܬ݂ܶܐ ܕ݁ܶܝܢ ܗܰܘ ܕ݁ܚܰܝܠܬ݂ܳܢ ܡܶܢܝ . ܗܰܘ ܕ݁ܠܳܐ ܫܳܘܶܐ ܐ̱ܢܳܐ ܕ݁ܶܐܫܪܶܐ
                    ܥܰܪܩܶܐ̈ ܕ݁ܰܡܣܳܢܰܘܗ̱ܝ̈ . ܗܽܘ ܢܰܥܡܶܕ݂ܟ݂ܽܘܢ ܒ݁ܪܽܘܚܳܐ ܕ݁ܩܽܘܕ݂ܫܳܐ ܘܰܒ݂ܢܽܘܪܳܐ ܀</p>
               </div>
               <div type="textpart" subtype="verse" n="17">
                  <p>ܗܰܘ ܕ݁ܰܐܚܺܝܕ݂ ܪܰܦ݂ܫܳܐ ܒ݁ܺܐܝܕ݂ܶܗ ܂ ܘܰܡܕ݂ܰܟ݁ܶܐ ܐܶܕ݁ܪܰܘܗ̱ܝ̈ .
                    ܘܚܶܛܶܐ̈ ܟ݁ܳܢܶܫ ܠܰܐܘܨܪܰܘܗ̱ܝ̈ . ܘܬ݂ܶܒ݂ܢܳܐ ܢܰܘܩܶܕ݂ ܒ݁ܢܽܘܪܳܐ ܕ݁ܠܳܐ ܕ݁ܳܥܟ݁ܳܐ ܀</p>
               </div>
               <div type="textpart" subtype="verse" n="18">
                  <p>ܐܳܦ݂ ܐ̱ܚܪܳܢܝܳܬ݂ܳܐ̈ ܕ݁ܶܝܢ ܣܰܓ݁ܺܝܳܐܬ݂ܳܐ̈ ܁ ܡܰܠܶܦ݂ ܗ̱ܘܳܐ ܂
                    ܘܰܡܣܰܒ݁ܰܪ ܠܥܰܡܳܐ ܀</p>
               </div>
               <div type="textpart" subtype="verse" n="19">
                  <p>ܗܶܪܳܘܕ݂ܶܣ ܕ݁ܶܝܢ ܛܶܛܪܰܪܟ݂ܰܐ ܆ ܡܶܛܽܠ ܕ݁ܡܶܬ݂ܟ݁ܣܶܣ ܗ̱ܘܳܐ ܡܶܢ
                    ܝܽܘܚܰܢܳܢ ܥܰܠ ܗܶܪܳܘܕ݂ܺܝܰܐ ܐܰܢ̱ܬ݁ܰܬ݂ ܦ݂ܺܝܠܺܝܦ݁ܳܘܣ ܐܰܚܽܘܗ̱ܝ : ܘܥܰܠ ܟ݁ܽܠܗܶܝܢ
                    ܒ݁ܺܝܫܳܬ݂ܳܐ̈ ܕ݁ܥܳܒ݂ܶܕ݂ ܗ̱ܘܳܐ ܆</p>
               </div>
               <div type="textpart" subtype="verse" n="20">
                  <p>ܐܰܘܣܶܦ݂ ܐܳܦ݂ ܗܳܕ݂ܶܐ ܥܰܠ ܟ݁ܽܠܗܶܝܢ ܆ ܘܚܰܒ݂ܫܶܗ ܠܝܽܘܚܰܢܳܢ ܒ݁ܶܝܬ݂
                    ܐܰܣܺܝܪܶܐ̈ ܀</p>
               </div>
               <div type="textpart" subtype="verse" n="21">
                  <p>ܗܘܳܐ ܕ݁ܶܝܢ ܟ݁ܰܕ݂ ܥܡܰܕ݂ ܟ݁ܽܠܶܗ ܥܰܡܳܐ ܆ ܘܳܐܦ݂ ܝܶܫܽܘܥ ܥܡܰܕ݂ .
                    ܘܟ݂ܰܕ݂ ܡܨܰܠܶܐ ܐܶܬ݂ܦ݁ܬ݂ܰܚܘ ܫܡܰܝܳܐ .</p>
               </div>
               <div type="textpart" subtype="verse" n="22">
                  <p>ܘܢܶܚܬ݁ܰܬ݂ ܪܽܘܚܳܐ ܕ݁ܩܽܘܕ݂ܫܳܐ ܥܠܰܘܗ̱ܝ ܂ ܒ݁ܰܕ݂ܡܽܘܬ݂ ܓ݁ܽܘܫܡܳܐ
                    ܕ݁ܝܰܘܢܳܐ . ܘܩܳܠܳܐ ܗܘܳܐ ܡܶܢ ܫܡܰܝܳܐ ܂ ܕ݁ܳܐܡܰܪ . ܐܰܢ̱ܬ݁ ܗ̱ܽܘ ܒ݁ܶܪܝ ܚܰܒ݁ܺܝܒ݂ܳܐ ܁
                    ܕ݁ܒ݂ܳܟ݂ ܐܶܨܛܒ݂ܺܝܬ݂ ܀</p>
               </div>
               <div type="textpart" subtype="verse" n="23">
                  <p>ܗܽܘ ܕ݁ܶܝܢ ܝܶܫܽܘܥ ܐܺܝܬ݂ܰܘܗ̱ܝ ܗ̱ܘܳܐ ܐܰܝܟ݂ ܒ݁ܰܪ ܫܢܺܝܢ̈
                    ܬ݁ܠܳܬ݂ܺܝܢ . ܘܡܶܣܬ݁ܒ݂ܰܪ ܗ̱ܘܳܐ ܆ ܒ݁ܰܪ ܝܰܘܣܶܦ݂ . ܒ݁ܰܪ ܗܶܠܺܝ .</p>
               </div>
               <div type="textpart" subtype="verse" n="24">
                  <p>ܒ݁ܰܪ ܡܰܛܬ݂ܰܬ݂ . ܒ݁ܰܪ ܠܶܘܺܝ . ܒ݁ܰܪ ܡܶܠܟ݁ܺܝ . ܒ݁ܰܪ ܝܰܐܢܺܝ .
                    ܒ݁ܰܪ ܝܰܘܣܶܦ݂ .</p>
               </div>
               <div type="textpart" subtype="verse" n="25">
                  <p>ܒ݁ܰܪ ܡܰܬ݁ܬ݂ܰܐ . ܒ݁ܰܪ ܥܰܡܽܘܨ . ܒ݁ܰܪ ܢܰܚܽܘܡ . ܒ݁ܰܪ ܚܶܣܠܺܝ .
                    ܒ݁ܰܪ ܢܰܓ݁ܺܝ .</p>
               </div>
               <div type="textpart" subtype="verse" n="26">
                  <p>ܒ݁ܰܪ ܡܳܐܰܬ݂ . ܒ݁ܰܪ ܡܰܛܰܬ݂ . ܒ݁ܰܪ ܫܰܡܥܺܝ . ܒ݁ܰܪ ܝܰܘܣܶܦ݂ .
                    ܒ݁ܰܪ ܝܺܗܽܘܕ݂ܳܐ .</p>
               </div>
               <div type="textpart" subtype="verse" n="27">
                  <p>ܒ݁ܰܪ ܝܽܘܚܰܢܳܢ . ܒ݁ܰܪ ܪܳܣܳܐ . ܒ݁ܰܪ ܙܽܘܪܒ݁ܳܒ݂ܶܠ . ܒ݁ܰܪ
                    ܫܶܠܰܬ݂ܺܐܝܠ . ܒ݁ܰܪ ܢܺܪܺܝ .</p>
               </div>
               <div type="textpart" subtype="verse" n="28">
                  <p>ܒ݁ܰܪ ܡܶܠܟ݁ܺܝ . ܒ݁ܰܪ ܐܰܕ݁ܺܝ . ܒ݁ܰܪ ܩܽܘܣܰܡ . ܒ݁ܰܪ ܐܶܠܡܽܘܕ݂ܳܕ݂
                    . ܒ݁ܰܪ ܥܺܝܪ .</p>
               </div>
               <div type="textpart" subtype="verse" n="29">
                  <p>ܒ݁ܰܪ ܝܽܘܣܺܐ . ܒ݁ܰܪ ܐܶܠܺܝܥܳܙܳܪ . ܒ݁ܰܪ ܝܽܘܪܰܡ . ܒ݁ܰܪ
                    ܡܰܬ݂ܺܝܬ݂ܳܐ . ܒ݁ܰܪ ܠܶܘܺܝ .</p>
               </div>
               <div type="textpart" subtype="verse" n="30">
                  <p>ܒ݁ܰܪ ܫܶܡܥܽܘܢ . ܒ݁ܰܪ ܝܺܗܽܘܕ݂ܳܐ . ܒ݁ܰܪ ܝܰܘܣܶܦ݂ . ܒ݁ܰܪ ܝܽܘܢܳܡ .
                    ܒ݁ܰܪ ܐܶܠܺܝܰܩܺܝ</p>
               </div>
               <div type="textpart" subtype="verse" n="31">
                  <p>ܒ݁ܰܪ ܡܰܠܝܳܐ . ܒ݁ܰܪ ܡܰܐܢܺܝ . ܒ݁ܰܪ ܡܰܛܬ݂ܳܐ . ܒ݁ܰܪ ܢܳܬ݂ܳܢ .
                    ܒ݁ܰܪ ܕ݁ܰܘܺܝܕ݂ .</p>
               </div>
               <div type="textpart" subtype="verse" n="32">
                  <p>ܒ݁ܰܪ ܐܺܝܫܰܝ . ܒ݁ܰܪ ܥܽܘܒ݂ܺܝܕ݂ . ܒ݁ܰܪ ܒ݁ܳܥܳܙ . ܒ݁ܰܪ ܣܰܠܡܳܘܢ .
                    ܒ݁ܰܪ ܢܰܚܫܽܘܢ .</p>
               </div>
               <div type="textpart" subtype="verse" n="33">
                  <p>ܒ݁ܰܪ ܥܰܡܺܝܢܳܕ݂ܳܒ݂ . ܒ݁ܰܪ ܐܳܪܳܡ . ܒ݁ܰܪ ܚܶܨܪܽܘܢ . ܒ݁ܰܪ ܦ݁ܰܪܨ .
                    ܒ݁ܰܪ ܝܺܗܽܘܕ݂ܳܐ .</p>
               </div>
               <div type="textpart" subtype="verse" n="34">
                  <p>ܒ݁ܰܪ ܝܰܥܩܽܘܒ݂ . ܒ݁ܰܪ ܐܺܝܣܚܳܩ . ܒ݁ܰܪ ܐܰܒ݂ܪܳܗܳܡ . ܒ݁ܰܪ ܬ݁ܰܪܰܚ
                    . ܒ݁ܰܪ ܢܳܚܽܘܪ .</p>
               </div>
               <div type="textpart" subtype="verse" n="35">
                  <p>ܒ݁ܰܪ ܣܳܪܽܘܓ݂ . ܒ݁ܰܪ ܐܰܪܥܽܘ . ܒ݁ܰܪ ܦ݁ܳܠܳܓ݂ . ܒ݁ܰܪ ܥܳܒ݂ܳܪ .
                    ܒ݁ܰܪ ܫܳܠܳܚ .</p>
               </div>
               <div type="textpart" subtype="verse" n="36">
                  <p>ܒ݁ܰܪ ܩܰܝܢܰܢ . ܒ݁ܰܪ ܐܰܪܦ݂ܰܟ݂ܫܳܪ . ܒ݁ܰܪ ܫܺܝܡ . ܒ݁ܰܪ ܢܽܘܚ .
                    ܒ݁ܰܪ ܠܰܡܶܟ݂ .</p>
               </div>
               <div type="textpart" subtype="verse" n="37">
                  <p>ܒ݁ܰܪ ܡܰܬ݂ܽܘܫܠܰܚ . ܒ݁ܰܪ ܚܢܽܘܟ݂ . ܒ݁ܰܪ ܝܰܪܕ݁ . ܒ݁ܰܪ
                    ܡܰܗܠܳܠܳܐܝܶܠ . ܒ݁ܰܪ ܩܰܝܢܰܢ .</p>
               </div>
               <div type="textpart" subtype="verse" n="38">
                  <p>ܒ݁ܰܪ ܐܰܢܽܘܫ . ܒ݁ܰܪ ܫܺܝܬ݂ . ܒ݁ܰܪ ܐܳܕ݂ܳܡ . ܕ݁ܡܶܢ ܐܰܠܳܗܳܐ
                    ܀.܀.܀܀</p>
               </div>
            </div>
            <div type="textpart" subtype="chapter" n="4">
               <milestone unit="SyrChapter" n="4"/>
               <div type="textpart" subtype="verse" n="1">
                  <p>ܝܶܫܽܘܥ ܕ݁ܶܝܢ ܁ ܟ݁ܰܕ݂ ܡܠܶܐ ܪܽܘܚܳܐ ܕ݁ܩܽܘܕ݂ܫܳܐ ܂ ܗܦ݂ܰܟ݂ ܡܶܢ
                    ܝܽܘܪܕ݁ܢܳܢ . ܘܰܕ݂ܒ݂ܰܪܬ݂ܶܗ ܪܽܘܚܳܐ ܠܚܽܘܪܒ݁ܳܐ ܂</p>
               </div>
               <div type="textpart" subtype="verse" n="2">
                  <p>ܝܰܘܡܳܬ݂ܳܐ̈ ܐܰܪܒ݁ܥܺܝܢ̈ ܆ ܕ݁ܢܶܬ݂ܢܰܣܶܐ ܡܶܢ ܐܳܟ݂ܶܠܩܰܪܨܳܐ ܀ ܘܠܳܐ
                    ܠܥܶܣ ܡܶܕ݁ܶܡ ܒ݁ܗܳܢܽܘܢ ܝܰܘܡܳܬ݂ܳܐ̈ . ܘܟ݂ܰܕ݂ ܫܰܠܶܡ ܐܶܢܽܘܢ ܆ ܠܚܰܪܬ݂ܳܐ ܟ݁ܦ݂ܶܢ .</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܠܶܗ ܐܳܟ݂ܶܠܩܰܪܨܳܐ . ܐܶܢ ܒ݁ܪܶܗ ܐܰܢ̱ܬ݁ ܕ݁ܰܐܠܳܗܳܐ ܆ ܐܶܡܰܪ
                    ܠܟ݂ܺܐܦ݂ܳܐ ܗܳܕ݂ܶܐ ܕ݁ܬ݂ܶܗܘܶܐ ܠܰܚܡܳܐ .</p>
               </div>
               <div type="textpart" subtype="verse" n="4">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܟ݁ܬ݂ܺܝܒ݂ ܗ̱ܘ ܂ ܕ݁ܠܳܐ ܗ̱ܘܳܐ
                    ܒ݁ܠܰܚܡܳܐ ܒ݁ܰܠܚܽܘܕ݂ ܚܳܝܶܐ ܒ݁ܰܪܢܳܫܳܐ ܆ ܐܶܠܳܐ ܒ݁ܟ݂ܽܠ ܦ݁ܶܬ݂ܓ݂ܳܡ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="5">
                  <p>ܘܰܐܣܩܶܗ ܣܳܛܳܢܳܐ ܠܛܽܘܪܳܐ ܪܳܡܳܐ . ܘܚܰܘܝܶܗ ܟ݁ܽܠܗܶܝܢ ܡܰܠܟ݁ܘܳܬ݂ܳܐ̈
                    ܕ݁ܰܐܪܥܳܐ ܒ݁ܥܶܕ݁ܳܢܳܐ ܙܥܽܘܪܳܐ .</p>
               </div>
               <div type="textpart" subtype="verse" n="6">
                  <p>ܘܶܐܡܰܪ ܠܶܗ ܐܳܟ݂ܶܠܩܰܪܨܳܐ . ܠܳܟ݂ ܐܶܬ݁ܶܠ ܫܽܘܠܛܳܢܳܐ ܗܳܢܳܐ ܟ݁ܽܠܶܗ
                    ܘܫܽܘܒ݂ܚܶܗ ܂ ܕ݁ܠܺܝ ܡܰܫܠܰܡ ܇ ܘܰܠܡܰܢ ܕ݁ܶܐܨܒ݁ܶܐ ܂ ܝܳܗܶܒ݂ ܐ̱ܢܳܐ ܠܶܗ .</p>
               </div>
               <div type="textpart" subtype="verse" n="7">
                  <p>ܐܶܢ ܗܳܟ݂ܺܝܠ ܬ݁ܶܣܓ݁ܽܘܕ݂ ܩܕ݂ܳܡܰܝ ܆ ܕ݁ܺܝܠܳܟ݂ ܢܶܗܘܶܐ ܟ݁ܽܠܶܗ
                    .</p>
               </div>
               <div type="textpart" subtype="verse" n="8">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܟ݁ܬ݂ܺܝܒ݂ ܗ̱ܘ ܕ݁ܰܠܡܳܪܝܳܐ ܐܰܠܳܗܳܟ݂
                    ܬ݁ܶܣܓ݁ܽܘܕ݂ . ܘܠܶܗ ܒ݁ܰܠܚܽܘܕ݂ܰܘܗ̱ܝ ܬ݁ܶܦ݂ܠܽܘܚ ܀</p>
               </div>
               <div type="textpart" subtype="verse" n="9">
                  <p>ܘܰܐܝܬ݁ܝܶܗ ܠܽܐܘܪܺܫܠܶܡ . ܘܰܐܩܺܝܡܶܗ ܥܰܠ ܟ݁ܶܢܦ݂ܳܐ ܕ݁ܗܰܝܟ݁ܠܳܐ ܂
                    ܘܶܐܡܰܪ ܠܶܗ . ܐܶܢ ܒ݁ܪܶܗ ܐܰܢ̱ܬ݁ ܕ݁ܰܐܠܳܗܳܐ ܆ ܐܰܪܡܳܐ ܢܰܦ݂ܫܳܟ݂ ܡܶܟ݁ܳܐ ܠܬ݂ܰܚܬ݁ .</p>
               </div>
               <div type="textpart" subtype="verse" n="10">
                  <p>ܟ݁ܬ݂ܺܝܒ݂ ܓ݁ܶܝܪ ܆ ܕ݁ܰܠܡܰܠܰܐܟ݂ܰܘܗ̱ܝ̈ . ܢܦ݂ܰܩܶܕ݂ ܥܠܰܝܟ݁
                    ܕ݁ܰܢܢܰܛܪܽܘܢܳܟ݂ .</p>
               </div>
               <div type="textpart" subtype="verse" n="11">
                  <p>ܘܥܰܠ ܕ݁ܪܳܥܰܝܗܽܘܢ̈ ܢܶܫܩܠܽܘܢܳܟ݂ ܆ ܕ݁ܠܳܐ ܬ݁ܶܬ݁ܩܶܠ ܪܶܓ݂ܠܳܟ݂
                    ܒ݁ܟ݂ܺܐܦ݂ܳܐ .</p>
               </div>
               <div type="textpart" subtype="verse" n="12">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ ܠܶܗ . ܐܰܡܺܝܪ ܗ̱ܘ ܂ ܕ݁ܠܳܐ ܬ݁ܢܰܣܶܐ
                    ܠܡܳܪܝܳܐ ܐܰܠܳܗܳܟ݂ ܀</p>
               </div>
               <div type="textpart" subtype="verse" n="13">
                  <p>ܘܟ݂ܰܕ݂ ܫܰܠܶܡ ܐܳܟ݂ܶܠܩܰܪܨܳܐ ܟ݁ܽܠܗܽܘܢ ܢܶܣܝܽܘܢܰܘܗ̱ܝ̈ ܆ ܦ݁ܪܰܩ ܡܶܢ
                    ܠܘܳܬ݂ܶܗ ܥܰܕ݂ ܙܰܒ݂ܢܳܐ ܀܀</p>
               </div>
               <div type="textpart" subtype="verse" n="14">
                  <p>ܘܰܗܦ݂ܰܟ݂ ܝܶܫܽܘܥ ܒ݁ܚܰܝܠܳܐ ܕ݁ܪܽܘܚܳܐ ܠܰܓ݂ܠܺܝܠܳܐ . ܘܰܢܦ݂ܰܩ
                    ܥܠܰܘܗ̱ܝ ܛܶܒ݁ܳܐ ܂ ܒ݁ܟ݂ܽܠܶܗ ܐܰܬ݂ܪܳܐ ܕ݁ܰܚܕ݂ܳܪܰܝܗܽܘܢ̈ .</p>
               </div>
               <div type="textpart" subtype="verse" n="15">
                  <p>ܘܗܽܘ ܡܰܠܶܦ݂ ܗ̱ܘܳܐ ܒ݁ܰܟ݂ܢܽܘܫܳܬ݂ܗܽܘܢ̈ ܆ ܘܡܶܫܬ݁ܰܒ݁ܰܚ ܗ̱ܘܳܐ ܡܶܢ
                    ܟ݁ܽܠ ܐ̱ܢܳܫ ܀</p>
               </div>
               <div type="textpart" subtype="verse" n="16">
                  <p>ܘܶܐܬ݂ܳܐ ܠܢܳܨܪܰܬ݂ ܁ ܐܰܝܟ݁ܳܐ ܕ݁ܶܐܬ݂ܪܰܒ݁ܺܝ ܆ ܘܥܰܠ ܐܰܝܟ݁ܰܢܳܐ
                    ܕ݁ܰܡܥܳܕ݂ ܗ̱ܘܳܐ ܠܰܟ݂ܢܽܘܫܬ݁ܳܐ ܂ ܒ݁ܝܰܘܡܳܐ ܕ݁ܫܰܒ݁ܬ݂ܳܐ . ܘܩܳܡ ܠܡܶܩܪܳܐ ܆</p>
               </div>
               <div type="textpart" subtype="verse" n="17">
                  <p>ܘܶܐܬ݂ܺܝܗܶܒ݂ ܠܶܗ ܣܶܦ݂ܪܳܐ ܕ݁ܶܐܫܰܥܝܳܐ ܢܒ݂ܺܝܳܐ . ܘܰܦ݂ܬ݂ܰܚ ܝܶܫܽܘܥ
                    ܣܶܦ݂ܪܳܐ ܆ ܘܶܐܫܟ݁ܰܚ ܕ݁ܽܘܟ݁ܬ݂ܳܐ ܂ ܐܰܝܟ݁ܳܐ ܕ݁ܰܟ݂ܬ݂ܺܝܒ݂ .</p>
               </div>
               <div type="textpart" subtype="verse" n="18">
                  <p>ܪܽܘܚܶܗ ܕ݁ܡܳܪܝܳܐ ܥܠܰܝ . ܘܡܶܛܽܠ ܗܳܕ݂ܶܐ ܡܰܫܚܰܢܝ ܂ ܠܰܡܣܰܒ݁ܳܪܽܘ
                    ܠܡܶܣܟ݁ܺܢܶܐ̈ . ܘܫܰܠܚܰܢܝ ܂ ܠܡܰܐܣܳܝܽܘ ܠܰܬ݂ܒ݂ܺܝܪܰܝ̈ ܠܶܒ݁ܳܐ . ܘܰܠܡܰܟ݂ܪܳܙܽܘ ܠܰܫܒ݂ܰܝܳܐ̈
                    ܫܽܘܒ݂ܩܳܢܳܐ ܂ ܘܠܰܥܘܺܝܪܶܐ̈ ܚܙܳܝܳܐ . ܘܠܰܡܫܰܪܳܪܽܘ ܠܰܬ݂ܒ݂ܺܝܪܶܐ̈ ܒ݁ܫܽܘܒ݂ܩܳܢܳܐ .</p>
               </div>
               <div type="textpart" subtype="verse" n="19">
                  <p>ܘܰܠܡܰܟ݂ܪܳܙܽܘ ܫܰܢ̱ܬ݁ܳܐ ܡܩܰܒ݁ܰܠܬ݁ܳܐ ܠܡܳܪܝܳܐ .</p>
               </div>
               <div type="textpart" subtype="verse" n="20">
                  <p>ܘܰܟ݂ܪܰܟ݂ ܣܶܦ݂ܪܳܐ ܂ ܘܝܰܗܒ݁ܶܗ ܠܰܡܫܰܡܫܳܢܳܐ ܂ ܘܶܐܙܰܠ ܝܺܬ݂ܶܒ݂ .
                    ܟ݁ܽܠܗܽܘܢ ܕ݁ܶܝܢ ܕ݁ܒ݂ܰܟ݂ܢܽܘܫܬ݁ܳܐ ܆ ܥܰܝܢܰܝܗܽܘܢ̈ ܚܳܝܪܳܢ̈ ܗ̱ܘܰܝ̈ ܒ݁ܶܗ .</p>
               </div>
               <div type="textpart" subtype="verse" n="21">
                  <p>ܘܫܰܪܺܝ ܠܡܺܐܡܰܪ ܠܘܳܬ݂ܗܽܘܢ . ܕ݁ܝܰܘܡܳܢܳܐ ܐܶܫܬ݁ܰܠܰܡ ܟ݁ܬ݂ܳܒ݂ܳܐ
                    ܗܳܢܳܐ ܒ݁ܶܐܕ݂ܢܰܝܟ݁ܽܘܢ̈ .</p>
               </div>
               <div type="textpart" subtype="verse" n="22">
                  <p>ܘܣܳܗܕ݁ܺܝܢ ܗܘܰܘ ܠܶܗ ܟ݁ܽܠܗܽܘܢ . ܘܡܶܬ݁ܕ݁ܰܡܪܺܝܢ ܗ̱ܘܰܘ ܒ݁ܡܶܠܶܐ̈
                    ܕ݁ܛܰܝܒ݁ܽܘܬ݂ܳܐ ܕ݁ܢܳܦ݂ܩܳܢ̈ ܗ̱ܘܰܝ̈ ܡܶܢ ܦ݁ܽܘܡܶܗ . ܘܳܐܡܪܺܝܢ ܗ̱ܘܰܘ . ܠܳܐ ܗ̱ܘܳܐ ܗܳܢܳܐ
                    ܒ݁ܰܪ ܝܰܘܣܶܦ݂ ܀܀</p>
               </div>
               <div type="textpart" subtype="verse" n="23">
                  <p>ܐܳܡܰܪ ܠܗܽܘܢ ܝܶܫܽܘܥ . ܟ݁ܒ݂ܰܪ ܬ݁ܺܐܡܪܽܘܢ ܠܺܝ ܡܰܬ݂ܠܳܐ ܗܳܢܳܐ .
                    ܐܳܣܝܳܐ ܐܰܣܳܐ ܢܰܦ݂ܫܳܟ݂ . ܘܟ݂ܽܠ ܕ݁ܰܫܡܰܥܢ ܁ ܕ݁ܰܥܒ݂ܰܕ݁ܬ݁ ܒ݁ܰܟ݂ܦ݂ܰܪܢܰܚܽܘܡ ܆ ܥܒ݂ܶܕ݂
                    ܐܳܦ݂ ܗܳܪܟ݁ܳܐ ܒ݁ܰܡܕ݂ܺܝܢ̱ܬ݁ܳܟ݂ .</p>
               </div>
               <div type="textpart" subtype="verse" n="24">
                  <p>ܗ̱ܘ ܕ݁ܶܝܢ ܐܶܡܰܪ . ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܠܰܝܬ݁
                    ܢܒ݂ܺܝܳܐ ܕ݁ܡܶܬ݂ܩܰܒ݁ܰܠ ܒ݁ܰܡܕ݂ܺܝܢ̱ܬ݁ܶܗ .</p>
               </div>
               <div type="textpart" subtype="verse" n="25">
                  <p>ܫܪܳܪܳܐ ܓ݁ܶܝܪ ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܣܰܓ݁ܺܝ ܐܰܪܡܠܳܬ݂ܳܐ̈ ܐܺܝܬ݂
                    ܗ̱ܘܰܝ̈ ܒ݁ܺܐܝܣܪܳܝܶܠ ܂ ܒ݁ܝܰܘܡܰܝ̈ ܐܺܠܺܝܳܐ ܢܒ݂ܺܝܳܐ ܇ ܟ݁ܰܕ݂ ܐܶܬ݁ܬ݁ܚܶܕ݂ܘ ܫܡܰܝܳܐ̈
                    ܫܢܺܝܢ̈ ܬ݁ܠܳܬ݂ ܘܝܰܪܚܶܐ̈ ܫܬ݁ܳܐ ܇ ܘܰܗܘܳܐ ܟ݁ܰܦ݂ܢܳܐ ܪܰܒ݁ܳܐ ܒ݁ܟ݂ܽܠܳܗ ܐܰܪܥܳܐ .</p>
               </div>
               <div type="textpart" subtype="verse" n="26">
                  <p>ܘܰܠܘܳܬ݂ ܚܕ݂ܳܐ ܡܶܢܗܶܝܢ ܠܳܐ ܐܶܫܬ݁ܰܕ݁ܰܪ ܐܺܠܺܝܳܐ ܆ ܐܶܠܳܐ
                    ܠܨܰܪܦ݁ܰܬ݂ ܕ݁ܨܰܝܕ݁ܳܢ ܂ ܠܘܳܬ݂ ܐܰܢ̱ܬ݁ܬ݂ܳܐ ܐܰܪܡܰܠܬ݁ܳܐ .</p>
               </div>
               <div type="textpart" subtype="verse" n="27">
                  <p>ܘܣܰܓ݁ܺܝܶܐܐ̈ ܓ݁ܰܪܒ݁ܶܐ̈ ܐܺܝܬ݂ ܗ̱ܘܰܘ ܒ݁ܶܝܬ݂ ܐܺܝܣܪܳܝܶܠ ܂
                    ܒ݁ܝܰܘܡܰܝ̈ ܐܶܠܺܝܫܰܥ ܢܒ݂ܺܝܳܐ ܇ ܘܚܰܕ݂ ܡܶܢܗܽܘܢ ܠܳܐ ܐܶܬ݁ܕ݁ܰܟ݁ܺܝ ܆ ܐܶܠܳܐ ܐܶܢ ܢܰܥܡܳܢ
                    ܐܰܪܡܳܝܳܐ .</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܫܡܰܥܘ ܗܳܠܶܝܢ ܁ ܗܳܢܽܘܢ ܕ݁ܒ݂ܰܟ݂ܢܽܘܫܬ݁ܳܐ ܆ ܐܶܬ݂ܡܠܺܝܘ
                    ܚܶܡܬ݁ܳܐ ܟ݁ܽܠܗܽܘܢ :</p>
               </div>
               <div type="textpart" subtype="verse" n="29">
                  <p>ܘܩܳܡܘ ܐܰܦ݁ܩܽܘܗ̱ܝ ܠܒ݂ܰܪ ܡܶܢ ܡܕ݂ܺܝܢ̱ܬ݁ܳܐ ܆ ܘܰܐܝܬ݁ܝܽܘܗ̱ܝ
                    ܥܕ݂ܰܡܳܐ ܠܰܓ݂ܒ݂ܺܝܢܳܐ ܕ݁ܛܽܘܪܳܐ ܇ ܗܰܘ ܕ݁ܰܡܕ݂ܺܝܢ̱ܬ݁ܗܽܘܢ ܒ݁ܰܢܝܳܐ ܗ̱ܘܳܬ݂ ܥܠܰܘܗ̱ܝ ܂
                    ܕ݁ܢܶܫܕ݁ܽܘܢܳܝܗ̱ܝ ܡܶܢ ܫܩܺܝܦ݂ܳܐ .</p>
               </div>
               <div type="textpart" subtype="verse" n="30">
                  <p>ܗܽܘ ܕ݁ܶܝܢ ܥܒ݂ܰܪ ܒ݁ܰܝܢܳܬ݂ܗܽܘܢ ܘܶܐܙܰܠ ܀</p>
               </div>
               <div type="textpart" subtype="verse" n="31">
                  <p>ܘܰܢܚܶܬ݂ ܠܰܟ݂ܦ݂ܰܪܢܰܚܽܘܡ ܡܕ݂ܺܝܢ̱ܬ݁ܳܐ ܕ݁ܰܓ݂ܠܺܝܠܳܐ ܆ ܘܡܰܠܶܦ݂
                    ܗ̱ܘܳܐ ܠܗܽܘܢ ܒ݁ܫܰܒ݁ܶܐ̈ .</p>
               </div>
               <div type="textpart" subtype="verse" n="32">
                  <p>ܘܬ݂ܰܡܺܝܗܺܝܢ ܗܘܰܘ ܒ݁ܝܽܘܠܦ݁ܳܢܶܗ ܂ ܕ݁ܰܡܫܰܠܛܳܐ ܗ̱ܘܳܬ݂ ܡܶܠܬ݂ܶܗ
                    ܀܀</p>
               </div>
               <div type="textpart" subtype="verse" n="33">
                  <p>ܘܺܐܝܬ݂ ܗ̱ܘܳܐ ܒ݁ܰܟ݂ܢܽܘܫܬ݁ܳܐ ܁ ܓ݁ܰܒ݂ܪܳܐ ܕ݁ܺܐܝܬ݂ ܗ̱ܘܳܐ ܒ݁ܶܗ ܂
                    ܪܽܘܚܳܐ ܕ݁ܫܺܐܕ݂ܳܐ ܛܰܢܦ݂ܳܐ . ܘܰܙܥܰܩ ܒ݁ܩܳܠܳܐ ܪܳܡܳܐ ܂</p>
               </div>
               <div type="textpart" subtype="verse" n="34">
                  <p>ܘܶܐܡܰܪ . ܫܒ݂ܽܘܩܰܝܢܝ . ܡܳܐ ܠܰܢ ܘܠܳܟ݂ ܁ ܝܶܫܽܘܥ ܅ ܢܳܨܪܳܝܳܐ .
                    ܐܶܬ݂ܰܝܬ݁ ܠܡܰܘܒ݁ܳܕ݂ܽܘܬ݂ܰܢ . ܝܳܕ݂ܰܥ ܐ̱ܢܳܐ ܠܳܟ݂ ܡܰܢ ܐܰܢ̱ܬ݁ ܁ ܩܰܕ݁ܺܝܫܶܗ ܅ ܕ݁ܰܐܠܳܗܳܐ
                    .</p>
               </div>
               <div type="textpart" subtype="verse" n="35">
                  <p>ܘܰܟ݂ܐܳܐ ܒ݁ܶܗ ܝܶܫܽܘܥ ܂ ܘܶܐܡܰܪ . ܣܟ݂ܽܘܪ ܦ݁ܽܘܡܳܟ݂ ܂ ܘܦ݂ܽܘܩ
                    ܡܶܢܶܗ . ܘܰܫܕ݂ܳܝܗ̱ܝ ܫܺܐܕ݂ܳܐ ܒ݁ܰܡܨܰܥܬ݂ܳܐ ܆ ܘܰܢܦ݂ܰܩ ܡܶܢܶܗ ܂ ܟ݁ܰܕ݂ ܠܳܐ ܣܪܰܚ ܒ݁ܶܗ
                    ܡܶܕ݁ܶܡ .</p>
               </div>
               <div type="textpart" subtype="verse" n="36">
                  <p>ܘܬ݂ܶܡܗܳܐ ܪܰܒ݁ܳܐ ܐܶܚܰܕ݂ ܠܟ݂ܽܠܢܳܫ . ܘܰܡܡܰܠܠܺܝܢ ܗ̱ܘܰܘ ܁ ܥܰܡ
                    ܚܕ݂ܳܕ݂ܶܐ̈ ܘܳܐܡܪܺܝܢ . ܡܳܢܳܐ ܗ̱ܝ ܟ݁ܰܝ ܡܶܠܬ݂ܳܐ ܗܳܕ݂ܶܐ ܇ ܕ݁ܰܒ݂ܫܽܘܠܛܳܢܳܐ ܘܰܒ݂ܚܰܝܠܳܐ
                    ܦ݁ܳܩܕ݁ܳܐ ܠܪܽܘܚܶܐ̈ ܛܰܢܦ݂ܳܬ݂ܳܐ̈ ܂ ܘܢܳܦ݂ܩܳܢ̈ .</p>
               </div>
               <div type="textpart" subtype="verse" n="37">
                  <p>ܘܰܢܦ݂ܰܩ ܥܠܰܘܗ̱ܝ ܛܶܒ݁ܳܐ ܒ݁ܟ݂ܽܠܶܗ ܐܰܬ݂ܪܳܐ ܕ݁ܰܚܕ݂ܳܪܰܝܗܽܘܢ̈
                    ܀</p>
               </div>
               <div type="textpart" subtype="verse" n="38">
                  <p>ܘܟ݂ܰܕ݂ ܢܦ݂ܰܩ ܝܶܫܽܘܥ ܡܶܢ ܟ݁ܢܽܘܫܬ݁ܳܐ ܆ ܥܰܠ ܠܒ݂ܰܝܬ݁ܶܗ ܕ݁ܫܶܡܥܽܘܢ
                    . ܘܰܚܡܳܬ݂ܶܗ ܕ݁ܫܶܡܥܽܘܢ ܂ ܐܰܠܺܝܨܳܐ ܗ̱ܘܳܬ݂ ܒ݁ܶܐܫܳܬ݂ܳܐ ܪܰܒ݁ܬ݂ܳܐ . ܘܰܒ݂ܥܰܘ ܡܶܢܶܗ
                    ܡܶܛܽܠܳܬ݂ܳܗ .</p>
               </div>
               <div type="textpart" subtype="verse" n="39">
                  <p>ܘܩܳܡ ܠܥܶܠ ܡܶܢܳܗ ܆ ܘܰܟ݂ܐܳܐ ܒ݁ܶܐܫܳܬ݂ܳܗ ܂ ܘܰܫܒ݂ܰܩܬ݂ܳܗ .
                    ܘܡܶܚܕ݂ܳܐ ܩܳܡܰܬ݂ ܂ ܘܰܡܫܰܡܫܳܐ ܗ̱ܘܳܬ݂ ܠܗܽܘܢ ܀</p>
               </div>
               <div type="textpart" subtype="verse" n="40">
                  <p>ܡܰܥܪܳܒ݂ܰܝ̈ ܫܶܡܫܳܐ ܕ݁ܶܝܢ ܆ ܟ݁ܽܠܗܽܘܢ ܐܰܝܠܶܝܢ ܕ݁ܺܐܝܬ݂ ܗ̱ܘܳܐ
                    ܠܗܽܘܢ ܟ݁ܪܺܝܗܶܐ̈ ܁ ܕ݁ܰܟ݂ܪܺܝܗܺܝܢ ܒ݁ܟ݂ܽܘܪܗܳܢܶܐ̈ ܡܫܰܚܠܦ݂ܶܐ̈ ܂ ܐܰܝܬ݁ܺܝܘ ܐܶܢܽܘܢ
                    ܠܘܳܬ݂ܶܗ . ܗܽܘ ܕ݁ܶܝܢ ܥܰܠ ܚܰܕ݂ ܚܰܕ݂ ܡܶܢܗܽܘܢ ܁ ܐܺܝܕ݂ܶܗ ܣܳܐܶܡ ܗ̱ܘܳܐ ܂ ܘܡܰܐܣܶܐ ܗ̱ܘܳܐ
                    ܠܗܽܘܢ .</p>
               </div>
               <div type="textpart" subtype="verse" n="41">
                  <p>ܘܢܳܦ݂ܩܺܝܢ ܗ̱ܘܰܘ ܐܳܦ݂ ܫܺܐܕ݂ܶܐ̈ ܡܶܢ ܣܰܓ݁ܺܝܶܐܐ̈ . ܟ݁ܰܕ݂
                    ܡܰܙܥܩܺܝܢ ܂ ܘܳܐܡܪܺܝܢ . ܕ݁ܰܐܢ̱ܬ݁ ܗ̱ܽܘ ܡܫܺܝܚܳܐ ܒ݁ܪܶܗ ܕ݁ܰܐܠܳܗܳܐ . ܘܟ݂ܳܐܶܐ ܗ̱ܘܳܐ
                    ܒ݁ܗܽܘܢ ܆ ܘܠܳܐ ܫܳܒ݂ܶܩ ܗ̱ܘܳܐ ܠܗܽܘܢ ܕ݁ܢܺܐܡܪܽܘܢ ܂ ܕ݁ܝܳܕ݂ܥܺܝܢ ܕ݁ܗܽܘܝܽܘ ܡܫܺܝܚܳܐ ܀</p>
               </div>
               <div type="textpart" subtype="verse" n="42">
                  <p>ܘܰܠܨܰܦ݂ܪܶܗ ܕ݁ܝܰܘܡܳܐ ܂ ܢܦ݂ܰܩ ܐܶܙܰܠ ܠܶܗ ܠܰܐܬ݂ܪܳܐ ܚܽܘܪܒ݁ܳܐ .
                    ܘܟ݂ܶܢܫܶܐ̈ ܒ݁ܳܥܶܝܢ ܗ̱ܘܰܘ ܠܶܗ . ܘܶܐܬ݂ܰܘ ܥܕ݂ܰܡܳܐ ܠܘܳܬ݂ܶܗ . ܘܰܐܚܕ݁ܽܘܗ̱ܝ ܂ ܕ݁ܠܳܐ
                    ܢܺܐܙܰܠ ܠܶܗ ܡܶܢ ܠܘܳܬ݂ܗܽܘܢ .</p>
               </div>
               <div type="textpart" subtype="verse" n="43">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ . ܕ݁ܳܐܦ݂ ܠܰܡܕ݂ܺܝܢܳܬ݂ܳܐ̈
                    ܐ̱ܚܪܳܢܝܳܬ݂ܳܐ̈ ܘܳܠܶܐ ܠܺܝ ܠܰܡܣܰܒ݁ܳܪܽܘ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ . ܕ݁ܥܰܠ ܗܳܕ݂ܶܐ ܗ̱ܘ
                    ܐܶܫܬ݁ܰܕ݁ܪܶܬ݂ .</p>
               </div>
               <div type="textpart" subtype="verse" n="44">
                  <p>ܘܗܽܘ ܡܰܟ݂ܪܶܙ ܗ̱ܘܳܐ ܒ݁ܰܟ݂ܢܽܘܫܳܬ݂ܳܐ̈ ܕ݁ܰܓ݂ܠܺܝܠܳܐ ܀܀</p>
               </div>
            </div>
            <div type="textpart" subtype="chapter" n="5">
               <div type="textpart" subtype="verse" n="1">
                  <p>ܗܘܳܐ ܕ݁ܶܝܢ ܁ ܟ݁ܰܕ݂ ܟ݁ܢܰܫ ܥܠܰܘܗ̱ܝ ܟ݁ܶܢܫܳܐ ܠܡܶܫܡܰܥ ܡܶܠܬ݂ܳܐ
                    ܕ݁ܰܐܠܳܗܳܐ ܆ ܘܗܽܘ ܩܳܐܶܡ ܗ̱ܘܳܐ ܥܰܠ ܝܰܕ݂ ܝܰܡܬ݂ܳܐ ܕ݁ܓ݂ܶܢܶܣܰܪ .</p>
               </div>
               <div type="textpart" subtype="verse" n="2">
                  <p>ܚܙܳܐ ܣܦ݂ܺܝܢܶܐ̈ ܬ݁ܰܪܬ݁ܶܝܢ̈ ܂ ܕ݁ܩܳܝܡܳܢ̈ ܥܰܠ ܓ݁ܶܢ̱ܒ݂ ܝܰܡܬ݂ܳܐ .
                    ܘܨܰܝܳܕ݂ܶܐ̈ ܕ݁ܰܣܠܶܩܘ ܡܶܢܗܶܝܢ ܂ ܘܰܡܫܺܝܓ݂ܺܝܢ ܡܨܺܝܕ݂ܳܬ݂ܗܽܘܢ̈ .</p>
               </div>
               <div type="textpart" subtype="verse" n="3">
                  <p>ܘܰܚܕ݂ܳܐ ܡܶܢܗܶܝܢ ܂ ܕ݁ܫܶܡܥܽܘܢ ܗܘܳܬ݂ ܟ݁ܺܐܦ݂ܳܐ . ܘܰܣܠܶܩ ܝܶܫܽܘܥ
                    ܝܺܬ݂ܶܒ݂ ܒ݁ܳܗ . ܘܶܐܡܰܪ ܕ݁ܢܶܕ݂ܒ݁ܪܽܘܢܳܗ ܩܰܠܺܝܠ ܡܶܢ ܝܰܒ݂ܫܳܐ ܠܡܰܝܳܐ̈ . ܘܝܳܬ݂ܶܒ݂ ܗ̱ܘܳܐ
                    ܂ ܘܡܰܠܶܦ݂ ܡܶܢ ܣܦ݂ܺܝܢ̱ܬ݁ܳܐ ܠܟ݂ܶܢܫܳܐ ܀</p>
               </div>
               <div type="textpart" subtype="verse" n="4">
                  <p>ܘܟ݂ܰܕ݂ ܫܬ݂ܶܩ ܡܶܢ ܡܰܡܠ̱ܠܶܗ ܆ ܐܶܡܰܪ ܠܫܶܡܥܽܘܢ . ܕ݁ܒ݂ܰܪܘ ܠܥܽܘܡܩܳܐ
                    ܆ ܘܰܐܪܡܰܘ ܡܨܺܝܕ݂ܬ݁ܟ݂ܽܘܢ ܠܨܰܝܕ݁ܳܐ ܀</p>
               </div>
               <div type="textpart" subtype="verse" n="5">
                  <p>ܥܢܳܐ ܫܶܡܥܽܘܢ ܂ ܘܶܐܡܰܪ ܠܶܗ . ܪܰܒ݁ܺܝ ܅ ܠܺܠܝܳܐ ܟ݁ܽܠܶܗ ܠܺܐܝܢ
                    ܘܡܶܕ݁ܶܡ ܠܳܐ ܐܶܚܰܕ݂ܢ ܆ ܥܰܠ ܡܶܠܬ݂ܳܟ݂ ܕ݁ܶܝܢ ܂ ܪܳܡܶܐ ܐ̱ܢܳܐ ܡܨܺܝܕ݂ܬ݁ܳܐ ܀.܀.܀܀</p>
               </div>
               <milestone unit="SyrChapter" n="5"/>
               <div type="textpart" subtype="verse" n="6">
                  <p>ܘܟ݂ܰܕ݂ ܗܳܕ݂ܶܐ ܥܒ݂ܰܕ݂ܘ ܆ ܚܒ݂ܰܫܘ ܢܽܘܢܶܐ̈ ܣܰܓ݁ܺܝܶܐܐ̈ ܕ݁ܛܳܒ݂ .
                    ܘܡܶܨܛܰܪܝܳܐ ܗ̱ܘܳܬ݂ ܡܨܺܝܕ݂ܬ݁ܗܽܘܢ .</p>
               </div>
               <div type="textpart" subtype="verse" n="7">
                  <p>ܘܰܪܡܰܙܘ ܠܚܰܒ݂ܪܰܝܗܽܘܢ̈ ܕ݁ܒ݂ܰܣܦ݂ܺܝܢ̱ܬ݁ܳܐ ܐ̱ܚܪܺܬ݂ܳܐ ܇ ܕ݁ܢܺܐܬ݂ܽܘܢ
                    ܢܥܰܕ݁ܪܽܘܢ ܐܶܢܽܘܢ . ܘܟ݂ܰܕ݂ ܐܶܬ݂ܰܘ ܆ ܡܠܰܘ ܐܶܢܶܝܢ̈ ܣܦ݂ܺܝܢܶܐ̈ ܬ݁ܰܪܬ݁ܰܝܗܶܝܢ̈ ܂ ܐܰܝܟ݂
                    ܕ݁ܩܰܪܺܝܒ݂ܳܢ̈ ܗ̱ܘܰܝ̈ ܠܡܶܛܒ݁ܰܥ ܀</p>
               </div>
               <div type="textpart" subtype="verse" n="8">
                  <p>ܟ݁ܰܕ݂ ܚܙܳܐ ܕ݁ܶܝܢ ܫܶܡܥܽܘܢ ܟ݁ܺܐܦ݂ܳܐ ܆ ܢܦ݂ܰܠ ܩܕ݂ܳܡ ܪܶܓ݂ܠܰܘܗ̱ܝ̈
                    ܕ݁ܝܶܫܽܘܥ ܂ ܘܶܐܡܰܪ ܠܶܗ . ܒ݁ܳܥܶܐ ܐ̱ܢܳܐ ܡܶܢܳܟ݂ ܡܳܪܝ ܆ ܦ݁ܪܽܘܩ ܠܳܟ݂ ܡܶܢܝ . ܕ݁ܓ݂ܰܒ݂ܪܳܐ
                    ܐ̱ܢܳܐ ܚܰܛܳܝܳܐ .</p>
               </div>
               <div type="textpart" subtype="verse" n="9">
                  <p>ܬ݁ܶܡܗܳܐ ܓ݁ܶܝܪ ܐܰܚܕ݁ܶܗ ܗ̱ܘܳܐ ܂ ܘܰܠܟ݂ܽܠܗܽܘܢ ܕ݁ܥܰܡܶܗ ܇ ܥܰܠ
                    ܨܰܝܕ݁ܳܐ ܗܰܘ ܕ݁ܢܽܘܢܶܐ̈ ܕ݁ܨܳܕ݂ܘ .</p>
               </div>
               <div type="textpart" subtype="verse" n="10">
                  <p>ܗܳܟ݂ܘܳܬ݂ ܕ݁ܶܝܢ ܐܳܦ݂ ܠܝܰܥܩܽܘܒ݂ ܁ ܘܰܠܝܽܘܚܰܢܳܢ ܂ ܒ݁ܢܰܝ̈
                    ܙܰܒ݂ܕ݂ܰܝ ܇ ܕ݁ܺܐܝܬ݂ܰܝܗܽܘܢ ܗ̱ܘܰܘ ܫܰܘܬ݁ܳܦ݂ܶܐ̈ ܕ݁ܫܶܡܥܽܘܢ ܀ ܐܶܡܰܪ ܕ݁ܶܝܢ ܝܶܫܽܘܥ
                    ܠܫܶܡܥܽܘܢ . ܠܳܐ ܬ݁ܶܕ݂ܚܰܠ . ܡܶܢ ܗܳܫܳܐ ܒ݁ܢܰܝ̈ ܐ̱ܢܳܫܳܐ ܬ݁ܶܗܘܶܐ ܨܳܐܶܕ݂ ܠܚܰܝܶܐ̈ .</p>
               </div>
               <div type="textpart" subtype="verse" n="11">
                  <p>ܘܩܰܪܶܒ݂ܘ ܐܶܢܶܝܢ̈ ܣܦ݂ܺܝܢܶܐ̈ ܠܰܐܪܥܳܐ . ܘܰܫܒ݂ܰܩܘ ܟ݁ܽܠ ܡܶܕ݁ܶܡ ܂
                    ܘܶܐܬ݂ܰܘ ܒ݁ܳܬ݂ܪܶܗ ܀</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܗܘܳܐ ܝܶܫܽܘܥ ܒ݁ܰܚܕ݂ܳܐ ܡܶܢ ܡܕ݂ܺܝܢܳܬ݂ܳܐ̈ ܆ ܐܶܬ݂ܳܐ
                    ܓ݁ܰܒ݂ܪܳܐ ܕ݁ܰܡܠܶܐ ܟ݁ܽܠܶܗ ܓ݁ܰܪܒ݂ܳܐ . ܚܙܳܐ ܠܝܶܫܽܘܥ ܆ ܘܰܢܦ݂ܰܠ ܥܰܠ ܐܰܦ݁ܰܘܗ̱ܝ̈ ܁
                    ܘܒ݂ܳܥܶܐ ܗ̱ܘܳܐ ܡܶܢܶܗ ܂ ܘܶܐܡܰܪ ܠܶܗ . ܡܳܪܝ ܆ ܐܶܢ ܨܳܒ݂ܶܐ ܐܰܢ̱ܬ݁ ܂ ܡܶܫܟ݁ܰܚ ܐܰܢ̱ܬ݁
                    ܠܰܡܕ݂ܰܟ݁ܳܝܽܘܬ݂ܝ ܂</p>
               </div>
               <div type="textpart" subtype="verse" n="13">
                  <p>ܘܰܦ݂ܫܰܛ ܐܺܝܕ݂ܶܗ ܝܶܫܽܘܥ ܁ ܩܪܶܒ݂ ܠܶܗ ܂ ܘܶܐܡܰܪ ܠܶܗ . ܨܳܒ݂ܶܐ
                    ܐ̱ܢܳܐ ܁ ܐܶܬ݁ܕ݁ܰܟ݁ܳܐ . ܘܒ݂ܰܪ ܫܳܥܬ݂ܶܗ ܐܶܙܰܠ ܡܶܢܶܗ ܓ݁ܰܪܒ݂ܶܗ ܂ ܘܶܐܬ݁ܕ݁ܰܟ݁ܺܝ .</p>
               </div>
               <div type="textpart" subtype="verse" n="14">
                  <p>ܘܦ݂ܰܩܕ݂ܶܗ ܂ ܕ݁ܰܠܐ̱ܢܳܫ ܠܳܐ ܬ݁ܺܐܡܰܪ . ܐܶܠܳܐ ܙܶܠ ܂ ܚܰܘܳܐ
                    ܢܰܦ݂ܫܳܟ݂ ܠܟ݂ܳܗܢܶܐ̈ . ܘܩܰܪܶܒ݂ ܚܠܳܦ݂ ܬ݁ܰܕ݂ܟ݁ܺܝܬ݂ܳܟ݂ ܇ ܐܰܝܟ݁ܰܢܳܐ ܕ݁ܦ݂ܰܩܶܕ݂ ܡܽܘܫܶܐ ܂
                    ܠܣܳܗܕ݁ܽܘܬ݂ܗܽܘܢ ܀</p>
               </div>
               <div type="textpart" subtype="verse" n="15">
                  <p>ܘܰܢܦ݂ܰܩ ܥܠܰܘܗ̱ܝ ܛܶܒ݁ܳܐ ܝܰܬ݁ܺܝܪܳܐܝܺܬ݂ . ܘܡܶܬ݂ܟ݁ܰܢܰܫ ܗ̱ܘܳܐ
                    ܥܰܡܳܐ ܣܰܓ݁ܺܝܳܐܐ ܁ ܠܡܶܫܡܰܥ ܡܶܢܶܗ ܆ ܘܰܠܡܶܬ݂ܰܐܣܳܝܽܘ ܡܶܢ ܟ݁ܽܘܪܗܳܢܰܝܗܽܘܢ̈ ܀</p>
               </div>
               <div type="textpart" subtype="verse" n="16">
                  <p>ܗܽܘ ܕ݁ܶܝܢ ܡܫܰܢܶܐ ܗ̱ܘܳܐ ܠܕ݂ܰܒ݂ܪܳܐ ܂ ܘܰܡܨܰܠܶܐ ܀</p>
               </div>
               <div type="textpart" subtype="verse" n="17">
                  <p>ܘܰܗܘܳܐ ܒ݁ܚܰܕ݂ ܡܶܢ ܝܰܘܡܳܬ݂ܳܐ̈ ܂ ܟ݁ܰܕ݂ ܡܰܠܶܦ݂ ܗ̱ܘܳܐ ܝܶܫܽܘܥ ܆
                    ܝܳܬ݂ܒ݁ܺܝܢ ܗ̱ܘܰܘ ܦ݁ܪܺܝܫܶܐ̈ ܘܡܰܠܦ݂ܰܝ̈ ܢܳܡܽܘܣܳܐ ܇ ܕ݁ܶܐܬ݂ܰܘ ܗ̱ܘܰܘ ܡܶܢ ܟ݁ܽܠ ܩܽܘܪܝܳܐ̈
                    ܕ݁ܰܓ݂ܠܺܝܠܳܐ ܘܕ݂ܺܝܗܽܘܕ݂ ܘܕ݂ܽܐܘܪܺܫܠܶܡ . ܘܚܰܝܠܳܐ ܕ݁ܡܳܪܝܳܐ ܂ ܐܺܝܬ݂ܰܘܗ̱ܝ ܗ̱ܘܳܐ
                    ܠܡܰܐܣܳܝܽܘܬ݂ܗܽܘܢ ܀</p>
               </div>
               <div type="textpart" subtype="verse" n="18">
                  <p>ܘܐ̱ܢܳܫܳܐ̈ ܐܰܝܬ݁ܺܝܘ ܒ݁ܥܰܪܣܳܐ ܓ݁ܰܒ݂ܪܳܐ ܚܰܕ݂ ܂ ܡܫܰܪܝܳܐ .
                    ܘܒ݂ܳܥܶܝܢ ܗ̱ܘܰܘ ܕ݁ܢܰܥܠܽܘܢ ܂ ܢܣܺܝܡܽܘܢܳܝܗ̱ܝ ܩܕ݂ܳܡܰܘܗ̱ܝ .</p>
               </div>
               <div type="textpart" subtype="verse" n="19">
                  <p>ܘܟ݂ܰܕ݂ ܠܳܐ ܐܶܫܟ݁ܰܚܘ ܕ݁ܰܐܝܟ݁ܰܢܳܐ ܢܰܥܠܽܘܢܳܝܗ̱ܝ : ܡܶܛܽܠ
                    ܣܽܘܓ݂ܳܐܐ ܕ݁ܥܰܡܳܐ ܆ ܣܠܶܩܘ ܠܗܽܘܢ ܠܶܐܓ݁ܳܪܳܐ ܆ ܘܫܰܒ݁ܽܘܗ̱ܝ ܥܰܡ ܥܰܪܣܶܗ ܁ ܡܶܢ
                    ܬ݁ܰܛܠܺܝܠܳܐ ܠܰܡܨܰܥܬ݂ܳܐ ܂ ܩܕ݂ܳܡܰܘܗ̱ܝ ܕ݁ܝܶܫܽܘܥ ܀</p>
               </div>
               <div type="textpart" subtype="verse" n="20">
                  <p>ܟ݁ܰܕ݂ ܚܙܳܐ ܕ݁ܶܝܢ ܝܶܫܽܘܥ ܗܰܝܡܳܢܽܘܬ݂ܗܽܘܢ ܂ ܐܶܡܰܪ ܠܗܰܘ ܡܫܰܪܝܳܐ
                    . ܓ݁ܰܒ݂ܪܳܐ ܂ ܫܒ݂ܺܝܩܺܝܢ ܠܳܟ݂ ܚܛܳܗܰܝܟ݁̈ .</p>
               </div>
               <div type="textpart" subtype="verse" n="21">
                  <p>ܘܫܰܪܺܝܘ ܣܳܦ݂ܪܶܐ̈ ܘܰܦ݂ܪܺܝܫܶܐ̈ ܡܶܬ݂ܚܰܫܒ݂ܺܝܢ ܂ ܘܳܐܡܪܺܝܢ . ܡܰܢܽܘ
                    ܗܳܢܳܐ ܕ݁ܰܡܡܰܠܶܠ ܓ݁ܽܘܕ݁ܳܦ݂ܳܐ . ܡܰܢܽܘ ܡܶܫܟ݁ܰܚ ܠܡܶܫܒ݁ܰܩ ܚܛܳܗܶܐ̈ ܇ ܐܶܠܳܐ ܐܶܢ ܐܰܠܳܗܳܐ
                    ܒ݁ܰܠܚܽܘܕ݂ .</p>
               </div>
               <div type="textpart" subtype="verse" n="22">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܡܰܚܫܒ݂ܳܬ݂ܗܽܘܢ̈ ܆ ܘܰܥܢܳܐ ܂ ܘܶܐܡܰܪ ܠܗܽܘܢ .
                    ܡܳܢܳܐ ܡܶܬ݂ܚܰܫܒ݂ܺܝܢ ܐܢ̱ܬ݁ܽܘܢ ܒ݁ܠܶܒ݁ܟ݂ܽܘܢ .</p>
               </div>
               <div type="textpart" subtype="verse" n="23">
                  <p>ܐܰܝܕ݂ܳܐ ܦ݁ܫܺܝܩܳܐ ܠܡܺܐܡܰܪ . ܕ݁ܰܫܒ݂ܺܝܩܺܝܢ ܠܳܟ݂ ܚܛܳܗܰܝܟ݁̈ ܆ ܐܰܘ
                    ܠܡܺܐܡܰܪ ܂ ܩܽܘܡ ܗܰܠܶܟ݂ .</p>
               </div>
               <div type="textpart" subtype="verse" n="24">
                  <p>ܕ݁ܬ݂ܶܕ݁ܥܽܘܢ ܕ݁ܶܝܢ ܕ݁ܫܰܠܺܝܛ ܗ̱ܽܘ ܒ݁ܪܶܗ ܕ݁ܐ̱ܢܳܫܳܐ ܁ ܒ݁ܰܐܪܥܳܐ
                    ܕ݁ܢܶܫܒ݁ܽܘܩ ܚܛܳܗܶܐ̈ ܆ ܐܳܡܰܪ ܠܰܡܫܰܪܝܳܐ . ܠܳܟ݂ ܐܳܡܰܪ ܐ̱ܢܳܐ . ܩܽܘܡ ܁ ܫܩܽܘܠ ܥܰܪܣܳܟ݂ ܂
                    ܘܙܶܠ ܠܒ݂ܰܝܬ݁ܳܟ݂ .</p>
               </div>
               <div type="textpart" subtype="verse" n="25">
                  <p>ܘܡܶܚܕ݂ܳܐ ܩܳܡ ܠܥܺܢܰܝܗܽܘܢ̈ ܁ ܘܰܫܩܰܠ ܥܰܪܣܶܗ ܘܶܐܙܰܠ ܠܒ݂ܰܝܬ݁ܶܗ ܆
                    ܟ݁ܰܕ݂ ܡܫܰܒ݁ܰܚ ܠܰܐܠܳܗܳܐ ܀</p>
               </div>
               <div type="textpart" subtype="verse" n="26">
                  <p>ܘܬ݂ܶܡܗܳܐ ܐܶܚܰܕ݂ ܠܟ݂ܽܠܢܳܫ . ܘܰܡܫܰܒ݁ܚܺܝܢ ܗ̱ܘܰܘ ܠܰܐܠܳܗܳܐ .
                    ܘܶܐܬ݂ܡܠܺܝܘ ܕ݁ܶܚܠܬ݂ܳܐ ܁ ܘܳܐܡܪܺܝܢ . ܕ݁ܰܚܙܰܝܢ ܝܰܘܡܳܢܳܐ ܬ݁ܶܕ݂ܡܪܳܬ݂ܳܐ̈ ܀</p>
               </div>
               <div type="textpart" subtype="verse" n="27">
                  <p>ܒ݁ܳܬ݂ܰܪ ܗܳܠܶܝܢ ܢܦ݂ܰܩ ܝܶܫܽܘܥ ܆ ܘܰܚܙܳܐ ܡܳܟ݂ܣܳܐ ܕ݁ܰܫܡܶܗ ܠܶܘܺܝ ܂
                    ܕ݁ܝܳܬ݂ܶܒ݂ ܒ݁ܶܝܬ݂ ܡܳܟ݂ܣܶܐ̈ . ܘܶܐܡܰܪ ܠܶܗ ܂ ܬ݁ܳܐ ܒ݁ܳܬ݂ܰܪܝ .</p>
               </div>
               <div type="textpart" subtype="verse" n="28">
                  <p>ܘܰܫܒ݂ܰܩ ܟ݁ܽܠ ܡܶܕ݁ܶܡ ܂ ܘܩܳܡ ܐܶܙܰܠ ܒ݁ܳܬ݂ܪܶܗ ܀</p>
               </div>
               <div type="textpart" subtype="verse" n="29">
                  <p>ܘܰܥܒ݂ܰܕ݂ ܠܶܗ ܠܶܘܺܝ ܒ݁ܒ݂ܰܝܬ݁ܶܗ ܩܽܘܒ݁ܳܠܳܐ ܪܰܒ݁ܳܐ . ܘܺܐܝܬ݂
                    ܗ̱ܘܳܐ ܟ݁ܶܢܫܳܐ ܣܰܓ݁ܺܝܳܐܐ ܕ݁ܡܳܟ݂ܣܶܐ̈ ܘܕ݂ܰܐ̱ܚܪܳܢܶܐ̈ ܂ ܕ݁ܰܣܡܺܝܟ݂ܺܝܢ ܗܘܰܘ ܥܰܡܗܽܘܢ
                    .</p>
               </div>
               <div type="textpart" subtype="verse" n="30">
                  <p>ܘܪܳܛܢܺܝܢ ܗ̱ܘܰܘ ܣܳܦ݂ܪܶܐ̈ ܘܰܦ݂ܪܺܝܫܶܐ̈ ܂ ܘܳܐܡܪܺܝܢ
                    ܠܬ݂ܰܠܡܺܝܕ݂ܰܘܗ̱ܝ̈ . ܠܡܳܢܳܐ ܥܰܡ ܡܳܟ݂ܣܶܐ̈ ܘܚܰܛܳܝܶܐ̈ ܁ ܐܳܟ݂ܠܺܝܢ ܐܢ̱ܬ݁ܽܘܢ ܘܫܳܬ݂ܶܝܢ
                    ܀</p>
               </div>
               <div type="textpart" subtype="verse" n="31">
                  <p>ܘܰܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܠܳܐ ܡܶܬ݂ܒ݁ܥܶܐ ܐܳܣܝܳܐ
                    ܠܰܚܠܺܝܡܶܐ̈ ܆ ܐܶܠܳܐ ܠܰܐܝܠܶܝܢ ܕ݁ܒ݂ܺܝܫ ܒ݁ܺܝܫ ܥܒ݂ܺܝܕ݂ܺܝܢ .</p>
               </div>
               <div type="textpart" subtype="verse" n="32">
                  <p>ܠܳܐ ܐܶܬ݂ܺܝܬ݂ ܕ݁ܶܐܩܪܶܐ ܠܙܰܕ݁ܺܝܩܶܐ̈ ܆ ܐܶܠܳܐ ܠܚܰܛܳܝܶܐ̈
                    ܠܰܬ݂ܝܳܒ݂ܽܘܬ݂ܳܐ .</p>
               </div>
               <div type="textpart" subtype="verse" n="33">
                  <p>ܗܶܢܽܘܢ ܕ݁ܶܝܢ ܐܳܡܪܺܝܢ ܠܶܗ . ܠܡܳܢܳܐ ܬ݁ܰܠܡܺܝܕ݂ܰܘܗ̱ܝ̈ ܕ݁ܝܽܘܚܰܢܳܢ
                    ܨܳܝܡܺܝܢ ܐܰܡܺܝܢܳܐܝܺܬ݂ ܘܰܡܨܰܠܶܝܢ ܂ ܐܳܦ݂ ܕ݁ܰܦ݂ܪܺܝܫܶܐ̈ ܇ ܕ݁ܺܝܠܳܟ݂ ܕ݁ܶܝܢ ܐܳܟ݂ܠܺܝܢ
                    ܘܫܳܬ݂ܶܝܢ .</p>
               </div>
               <div type="textpart" subtype="verse" n="34">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ . ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܰܒ݂ܢܰܘܗ̱ܝ̈
                    ܕ݁ܰܓ݂ܢܽܘܢܳܐ ܇ ܟ݁ܡܳܐ ܕ݁ܚܰܬ݂ܢܳܐ ܥܰܡܗܽܘܢ ܂ ܕ݁ܬ݂ܶܥܒ݁ܕ݂ܽܘܢ ܕ݁ܰܢܨܽܘܡܽܘܢ .</p>
               </div>
               <div type="textpart" subtype="verse" n="35">
                  <p>ܢܺܐܬ݂ܽܘܢ ܕ݁ܶܝܢ ܝܰܘܡܳܬ݂ܳܐ̈ ܁ ܟ݁ܰܕ݂ ܢܶܬ݁ܬ݁ܪܺܝܡ ܚܰܬ݂ܢܳܐ ܡܶܢܗܽܘܢ
                    ܆ ܗܳܝܕ݁ܶܝܢ ܢܨܽܘܡܽܘܢ ܒ݁ܗܳܢܽܘܢ ܝܰܘܡܳܬ݂ܳܐ̈ ܀</p>
               </div>
               <div type="textpart" subtype="verse" n="36">
                  <p>ܘܶܐܡܰܪ ܠܗܽܘܢ ܡܰܬ݂ܠܳܐ . ܕ݁ܠܳܐ ܐ̱ܢܳܫ ܩܳܐܶܕ݂ ܐܽܘܪܩܰܥܬ݂ܳܐ ܡܶܢ
                    ܡܳܐܢܳܐ ܚܰܕ݂̱ܬ݂ܳܐ ܇ ܘܪܳܡܶܐ ܥܰܠ ܡܳܐܢܳܐ ܒ݁ܠܳܝܳܐ . ܕ݁ܠܳܐ ܠܚܰܕ݂̱ܬ݂ܳܐ ܩܳܐܶܕ݂ ܁
                    ܘܠܰܒ݂ܠܳܝܳܐ ܂ ܠܳܐ ܫܳܠܡܳܐ ܐܽܘܪܩܰܥܬ݂ܳܐ ܕ݁ܡܶܢ ܚܰܕ݂̱ܬ݂ܳܐ .</p>
               </div>
               <div type="textpart" subtype="verse" n="37">
                  <p>ܘܠܳܐ ܐ̱ܢܳܫ ܪܳܡܶܐ ܚܰܡܪܳܐ ܚܰܕ݂̱ܬ݂ܳܐ ܒ݁ܙܶܩܶܐ̈ ܒ݁ܠܳܝܳܬ݂ܳܐ̈ .
                    ܘܶܐܢ ܕ݁ܶܝܢ ܠܳܐ ܆ ܡܒ݂ܰܙܰܥ ܚܰܡܪܳܐ ܚܰܕ݂̱ܬ݂ܳܐ ܠܙܶܩܶܐ̈ . ܘܗܽܘ ܚܰܡܪܳܐ ܡܶܬ݂ܶܐܫܶܕ݂ ܇
                    ܘܙܶܩܶܐ̈ ܐܳܒ݂ܕ݁ܳܢ̈ .</p>
               </div>
               <div type="textpart" subtype="verse" n="38">
                  <p>ܐܶܠܳܐ ܚܰܡܪܳܐ ܚܰܕ݂̱ܬ݂ܳܐ ܒ݁ܙܶܩܶܐ̈ ܚܰܕ݂̱ܬ݁ܳܬ݂ܳܐ̈ ܪܳܡܶܝܢ ܆
                    ܘܰܬ݂ܪܰܝܗܽܘܢ̈ ܡܶܬ݂ܢܰܛܪܺܝܢ .</p>
               </div>
               <div type="textpart" subtype="verse" n="39">
                  <p>ܘܠܳܐ ܐ̱ܢܳܫ ܫܳܬ݂ܶܐ ܚܰܡܪܳܐ ܥܰܬ݁ܺܝܩܳܐ ܇ ܘܡܶܚܕ݂ܳܐ ܒ݁ܳܥܶܐ
                    ܚܰܕ݂̱ܬ݂ܳܐ . ܐܳܡܰܪ ܓ݁ܶܝܪ ܂ ܥܰܬ݁ܺܝܩܳܐ ܒ݁ܰܣܺܝܡ ܀</p>
               </div>
            </div>
            <div type="textpart" subtype="chapter" n="6">
               <div type="textpart" subtype="verse" n="1">
                  <p>ܗܘܳܐ ܕ݁ܶܝܢ ܒ݁ܫܰܒ݁ܬ݂ܳܐ ܟ݁ܰܕ݂ ܡܗܰܠܶܟ݂ ܝܶܫܽܘܥ ܒ݁ܶܝܬ݂ ܙܰܪܥܶܐ̈ ܆
                    ܬ݁ܰܠܡܺܝܕ݂ܰܘܗ̱ܝ̈ ܡܳܠܓ݁ܺܝܢ ܗ̱ܘܰܘ ܫܶܒ݁ܠܶܐ̈ ܆ ܘܦ݂ܳܪܟ݁ܺܝܢ ܒ݁ܺܐܝܕ݂ܰܝܗܽܘܢ̈ ܂ ܘܳܐܟ݂ܠܺܝܢ
                    .</p>
               </div>
               <div type="textpart" subtype="verse" n="2">
                  <p>ܐ̱ܢܳܫܺܝܢ̈ ܕ݁ܶܝܢ ܡܶܢ ܦ݁ܪܺܝܫܶܐ̈ ܐܳܡܪܺܝܢ ܠܗܽܘܢ . ܡܳܢܳܐ ܥܳܒ݂ܕ݁ܺܝܢ
                    ܐܢ̱ܬ݁ܽܘܢ ܁ ܡܶܕ݁ܶܡ ܕ݁ܠܳܐ ܫܰܠܺܝܛ ܠܡܶܥܒ݁ܰܕ݂ ܒ݁ܫܰܒ݁ܬ݂ܳܐ .</p>
               </div>
               <div type="textpart" subtype="verse" n="3">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܘܠܳܐ ܗܳܕ݂ܶܐ ܩܪܰܝܬ݁ܽܘܢ ܆ ܡܶܕ݁ܶܡ
                    ܕ݁ܰܥܒ݂ܰܕ݂ ܕ݁ܰܘܺܝܕ݂ : ܟ݁ܰܕ݂ ܟ݁ܦ݂ܶܢ ܁ ܗܽܘ ܘܰܐܝܠܶܝܢ ܕ݁ܥܰܡܶܗ :</p>
               </div>
               <div type="textpart" subtype="verse" n="4">
                  <p>ܕ݁ܥܰܠ ܠܒ݂ܰܝܬ݁ܶܗ ܕ݁ܰܐܠܳܗܳܐ : ܘܠܰܚܡܳܐ ܕ݁ܦ݂ܳܬ݂ܽܘܪܶܗ ܕ݁ܡܳܪܝܳܐ ܁
                    ܢܣܰܒ݂ ܐܶܟ݂ܰܠ : ܘܝܰܗ̱ܒ݂ ܠܰܐܝܠܶܝܢ ܕ݁ܥܰܡܶܗ ܆ ܗܰܘ ܕ݁ܠܳܐ ܫܰܠܺܝܛ ܗ̱ܘܳܐ ܠܡܶܐܟ݂ܰܠ ܇
                    ܐܶܠܳܐ ܠܟ݂ܳܗܢܶܐ̈ ܒ݁ܰܠܚܽܘܕ݂ .</p>
               </div>
               <div type="textpart" subtype="verse" n="5">
                  <p>ܘܶܐܡܰܪ ܠܗܽܘܢ . ܕ݁ܡܳܪܳܗ ܗ̱ܽܘ ܕ݁ܫܰܒ݁ܬ݂ܳܐ ܒ݁ܪܶܗ ܕ݁ܐ̱ܢܳܫܳܐ ܀</p>
               </div>
               <div type="textpart" subtype="verse" n="6">
                  <p>ܗܘܳܐ ܕ݁ܶܝܢ ܠܫܰܒ݁ܬ݂ܳܐ ܐ̱ܚܪܺܬ݂ܳܐ ܆ ܥܰܠ ܠܰܟ݂ܢܽܘܫܬ݁ܳܐ ܂ ܘܡܰܠܶܦ݂
                    ܗ̱ܘܳܐ . ܘܺܐܝܬ݂ ܗ̱ܘܳܐ ܬ݁ܰܡܳܢ ܓ݁ܰܒ݂ܪܳܐ ܂ ܕ݁ܺܐܝܕ݂ܶܗ ܕ݁ܝܰܡܺܝܢܳܐ ܝܰܒ݁ܺܝܫܳܐ ܗ̱ܘܳܬ݂
                    .</p>
               </div>
               <div type="textpart" subtype="verse" n="7">
                  <p>ܘܣܳܦ݂ܪܶܐ̈ ܘܰܦ݂ܪܺܝܫܶܐ̈ ܢܳܛܪܺܝܢ ܗ̱ܘܰܘ ܠܶܗ ܆ ܕ݁ܶܐܢ ܗܽܘ ܕ݁ܡܰܐܣܶܐ
                    ܒ݁ܫܰܒ݁ܬ݂ܳܐ ܂ ܕ݁ܢܶܫܟ݁ܚܽܘܢ ܢܶܐܟ݂ܠܽܘܢ ܩܰܪܨܰܘܗ̱ܝ̈ .</p>
               </div>
               <div type="textpart" subtype="verse" n="8">
                  <p>ܗܽܘ ܕ݁ܶܝܢ ܝܺܕ݂ܰܥ ܡܰܚܫܒ݂ܳܬ݂ܗܽܘܢ̈ ܆ ܘܶܐܡܰܪ ܠܗܰܘ ܓ݁ܰܒ݂ܪܳܐ ܂
                    ܕ݁ܝܰܒ݁ܺܝܫܳܐ ܐܺܝܕ݂ܶܗ . ܩܽܘܡ ܬ݁ܳܐ ܠܳܟ݂ ܠܡܶܨܥܰܬ݂ ܟ݁ܢܽܘܫܬ݁ܳܐ . ܘܟ݂ܰܕ݂ ܐܶܬ݂ܳܐ ܘܩܳܡ
                    ܆</p>
               </div>
               <div type="textpart" subtype="verse" n="9">
                  <p>ܐܶܡܰܪ ܠܗܽܘܢ ܝܶܫܽܘܥ . ܐܶܫܰܐܶܠܟ݂ܽܘܢ ܂ ܡܳܢܳܐ ܫܰܠܺܝܛ ܒ݁ܫܰܒ݁ܬ݂ܳܐ ܁
                    ܕ݁ܛܳܒ݂ ܠܡܶܥܒ݁ܰܕ݂ ܐܰܘ ܕ݁ܒ݂ܺܝܫ . ܢܰܦ݂ܫܳܐ ܠܡܰܚܳܝܽܘ ܐܰܘ ܠܡܰܘܒ݁ܳܕ݂ܽܘ .</p>
               </div>
               <div type="textpart" subtype="verse" n="10">
                  <p>ܘܚܳܪ ܒ݁ܗܽܘܢ ܂ ܒ݁ܟ݂ܽܠܗܽܘܢ . ܘܶܐܡܰܪ ܠܶܗ ܦ݁ܫܽܘܛ ܐܺܝܕ݂ܳܟ݂ .
                    ܘܰܦ݂ܫܰܛ . ܘܬ݂ܶܩܢܰܬ݂ ܐܺܝܕ݂ܶܗ ܂ ܐܰܝܟ݂ ܚܒ݂ܰܪܬ݁ܳܗ ܀</p>
               </div>
               <div type="textpart" subtype="verse" n="11">
                  <p>ܗܶܢܽܘܢ ܕ݁ܶܝܢ ܐܶܬ݂ܡܠܺܝܘ ܚܣܳܡܳܐ . ܘܰܡܡܰܠܠܺܝܢ ܗ̱ܘܰܘ ܚܰܕ݂ ܥܰܡ
                    ܚܰܕ݂ ܆ ܕ݁ܡܳܢܳܐ ܢܶܥܒ݁ܕ݂ܽܘܢ ܠܶܗ ܠܝܶܫܽܘܥ ܀.܀.܀܀</p>
               </div>
               <milestone unit="SyrChapter" n="6"/>
               <div type="textpart" subtype="verse" n="12">
                  <p>ܗܘܳܐ ܕ݁ܶܝܢ ܒ݁ܝܰܘܡܳܬ݂ܳܐ̈ ܗܳܢܽܘܢ ܆ ܢܦ݂ܰܩ ܝܶܫܽܘܥ ܠܛܽܘܪܳܐ
                    ܠܰܡܨܰܠܳܝܽܘ . ܘܬ݂ܰܡܳܢ ܐܰܓ݁ܰܗ ܗ̱ܘܳܐ ܂ ܒ݁ܰܨܠܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="13">
                  <p>ܘܟ݂ܰܕ݂ ܢܶܓ݂ܗܰܬ݂ ܆ ܩܪܳܐ ܠܬ݂ܰܠܡܺܝܕ݂ܰܘܗ̱ܝ̈ . ܘܰܓ݂ܒ݂ܳܐ ܡܶܢܗܽܘܢ ܂
                    ܬ݁ܪܶܥܣܰܪ̈ . ܗܳܢܽܘܢ ܕ݁ܰܫܠܺܝܚܶܐ̈ ܫܰܡܺܝ ܐܶܢܽܘܢ ܀</p>
               </div>
               <div type="textpart" subtype="verse" n="14">
                  <p>ܫܶܡܥܽܘܢ ܗܰܘ ܕ݁ܫܰܡܺܝ ܟ݁ܺܐܦ݂ܳܐ ܆ ܘܰܐܢܕ݁ܪܶܐܘܳܣ ܐܰܚܽܘܗ̱ܝ .
                    ܘܝܰܥܩܽܘܒ݂ ܁ ܘܝܽܘܚܰܢܳܢ . ܘܦ݂ܺܝܠܺܝܦ݁ܳܘܣ ܁ ܘܒ݂ܰܪ ܬ݁ܽܘܠܡܰܝ .</p>
               </div>
               <div type="textpart" subtype="verse" n="15">
                  <p>ܘܡܰܬ݁ܰܝ ܁ ܘܬ݂ܳܐܘܡܰܐ . ܘܝܰܥܩܽܘܒ݂ ܒ݁ܰܪ ܚܰܠܦ݂ܰܝ . ܘܫܶܡܥܽܘܢ
                    ܕ݁ܡܶܬ݂ܩܪܶܐ ܛܰܢܳܢܳܐ .</p>
               </div>
               <div type="textpart" subtype="verse" n="16">
                  <p>ܘܺܝܗܽܘܕ݂ܳܐ ܒ݁ܰܪ ܝܰܥܩܽܘܒ݂ . ܘܺܝܗܽܘܕ݂ܳܐ ܣܟ݂ܰܪܝܽܘܛܳܐ ܁ ܗܰܘ
                    ܕ݁ܰܗܘܳܐ ܡܰܫܠܡܳܢܳܐ ܀</p>
               </div>
               <div type="textpart" subtype="verse" n="17">
                  <p>ܘܰܢܚܶܬ݂ ܥܰܡܗܽܘܢ ܝܶܫܽܘܥ ܂ ܘܩܳܡ ܒ݁ܰܦ݂ܩܰܥܬ݂ܳܐ . ܘܟ݂ܶܢܫܳܐ
                    ܣܰܓ݁ܺܝܳܐܐ ܕ݁ܬ݂ܰܠܡܺܝܕ݂ܰܘܗ̱ܝ̈ ܆ ܘܣܽܘܓ݂ܳܐܐ ܕ݁ܟ݂ܶܢܫܳܐ ܕ݁ܥܰܡܳܐ . ܡܶܢ ܟ݁ܽܠܳܗ ܝܺܗܽܘܕ݂ ܇
                    ܘܡܶܢ ܐܽܘܪܺܫܠܶܡ ܆ ܘܡܶܢ ܣܦ݂ܳܪ ܝܰܡܳܐ ܕ݁ܨܽܘܪ ܘܰܕ݂ܨܰܝܕ݁ܳܢ ܇</p>
               </div>
               <div type="textpart" subtype="verse" n="18">
                  <p>ܕ݁ܶܐܬ݂ܰܘ ܕ݁ܢܶܫܡܥܽܘܢ ܡܶܠܬ݂ܶܗ ܂ ܘܰܕ݂ܢܶܬ݂ܰܐܣܽܘܢ ܡܶܢ
                    ܟ݁ܽܘܪܗܳܢܰܝܗܽܘܢ̈ . ܘܰܐܝܠܶܝܢ ܕ݁ܡܶܬ݂ܰܐܠܨܺܝܢ ܡܶܢ ܪܽܘܚܶܐ̈ ܛܰܢܦ݂ܳܬ݂ܳܐ̈ . ܘܡܶܬ݂ܰܐܣܶܝܢ
                    ܗ̱ܘܰܘ .</p>
               </div>
               <div type="textpart" subtype="verse" n="19">
                  <p>ܘܟ݂ܽܠܶܗ ܟ݁ܶܢܫܳܐ ܂ ܒ݁ܳܥܶܝܢ ܗ̱ܘܰܘ ܠܡܶܬ݂ܩܰܪܳܒ݂ܽܘ ܠܶܗ . ܚܰܝܠܳܐ
                    ܓ݁ܶܝܪ ܢܳܦ݂ܶܩ ܗ̱ܘܳܐ ܡܶܢܶܗ ܂ ܘܰܠܟ݂ܽܠܗܽܘܢ ܡܰܐܣܶܐ ܗ̱ܘܳܐ ܀</p>
               </div>
               <div type="textpart" subtype="verse" n="20">
                  <p>ܘܰܐܪܺܝܡ ܥܰܝܢܰܘܗ̱ܝ̈ ܥܰܠ ܬ݁ܰܠܡܺܝܕ݂ܰܘܗ̱ܝ̈ ܂ ܘܶܐܡܰܪ .
                    ܛܽܘܒ݂ܰܝܟ݁ܽܘܢ ܡܶܣܟ݁ܺܢܶܐ̈ ܂ ܕ݁ܕ݂ܺܝܠܟ݂ܽܘܢ ܗ̱ܺܝ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="21">
                  <p>ܛܽܘܒ݂ܰܝܟ݁ܽܘܢ ܐܰܝܠܶܝܢ ܕ݁ܟ݂ܰܦ݂ܢܺܝܢ ܗܳܫܳܐ ܂ ܕ݁ܬ݂ܶܣܒ݁ܥܽܘܢ ܀
                    ܛܽܘܒ݂ܰܝܟ݁ܽܘܢ ܠܰܕ݂ܒ݂ܳܟ݂ܶܝܢ ܗܳܫܳܐ ܂ ܕ݁ܬ݂ܶܓ݂ܚܟ݂ܽܘܢ ܀</p>
               </div>
               <div type="textpart" subtype="verse" n="22">
                  <p>ܛܽܘܒ݂ܰܝܟ݁ܽܘܢ ܡܳܐ ܕ݁ܣܳܢܶܝܢ ܠܟ݂ܽܘܢ ܒ݁ܢܰܝܢܳܫܳܐ̈ ܇ ܘܰܡܦ݂ܰܪܫܺܝܢ
                    ܠܟ݂ܽܘܢ ܂ ܘܰܡܚܰܣܕ݂ܺܝܢ ܠܟ݂ܽܘܢ ܇ ܘܡܰܦ݁ܩܺܝܢ ܫܶܡܟ݂ܽܘܢ ܐܰܝܟ݂ ܒ݁ܺܝܫܶܐ̈ ܁ ܚܠܳܦ݂ ܒ݁ܪܶܗ
                    ܕ݁ܐ̱ܢܳܫܳܐ .</p>
               </div>
               <div type="textpart" subtype="verse" n="23">
                  <p>ܚܕ݂ܰܘ ܒ݁ܗܰܘ ܝܰܘܡܳܐ ܂ ܘܕ݂ܽܘܨܘ ܆ ܕ݁ܰܐܓ݂ܪܟ݂ܽܘܢ ܣܰܓ݁ܺܝ ܒ݁ܰܫܡܰܝܳܐ
                    . ܗܳܟ݂ܰܢܳܐ ܓ݁ܶܝܪ ܥܳܒ݂ܕ݁ܺܝܢ ܗ̱ܘܰܘ ܐܰܒ݂ܳܗܳܬ݂ܗܽܘܢ̈ ܠܰܢܒ݂ܺܝܶܐ̈ ܀</p>
               </div>
               <div type="textpart" subtype="verse" n="24">
                  <p>ܒ݁ܪܰܡ ܘܳܝ ܠܟ݂ܽܘܢ ܥܰܬ݁ܺܝܪܶܐ̈ ܁ ܕ݁ܩܰܒ݁ܶܠܬ݁ܽܘܢ ܒ݁ܽܘܝܳܐܟ݂ܽܘܢ
                    .</p>
               </div>
               <div type="textpart" subtype="verse" n="25">
                  <p>ܘܳܝ ܠܟ݂ܽܘܢ ܣܰܒ݂ܥܶܐ̈ ܁ ܕ݁ܬ݂ܶܟ݂ܦ݁ܢܽܘܢ . ܘܳܝ ܠܟ݂ܽܘܢ
                    ܠܰܕ݂ܓ݂ܳܚܟ݂ܺܝܢ ܗܳܫܳܐ ܂ ܕ݁ܬ݂ܶܒ݂ܟ݁ܽܘܢ ܂ ܘܬ݂ܶܬ݂ܰܐܒ݂ܠܽܘܢ .</p>
               </div>
               <div type="textpart" subtype="verse" n="26">
                  <p>ܘܳܝ ܠܟ݂ܽܘܢ ܂ ܟ݁ܰܕ݂ ܢܶܗܘܽܘܢ ܐܳܡܪܺܝܢ ܥܠܰܝܟ݁ܽܘܢ ܒ݁ܢܰܝ̈ ܐ̱ܢܳܫܳܐ
                    ܕ݁ܫܰܦ݁ܺܝܪ . ܗܳܟ݂ܰܢܳܐ ܓ݁ܶܝܪ ܥܳܒ݂ܕ݁ܺܝܢ ܗ̱ܘܰܘ ܠܰܢܒ݂ܺܝܶܐ̈ ܕ݁ܕ݂ܰܓ݁ܳܠܽܘܬ݂ܳܐ
                    ܐܰܒ݂ܳܗܳܬ݂ܗܽܘܢ̈ ܀</p>
               </div>
               <div type="textpart" subtype="verse" n="27">
                  <p>ܠܟ݂ܽܘܢ ܕ݁ܶܝܢ ܐܳܡܰܪ ܐ̱ܢܳܐ ܠܰܕ݂ܫܳܡܥܺܝܢ ܆ ܐܰܚܶܒ݂ܘ
                    ܠܰܒ݂ܥܶܠܕ݁ܒ݂ܳܒ݂ܰܝܟ݁ܽܘܢ̈ . ܘܰܥܒ݂ܶܕ݂ܘ ܕ݁ܫܰܦ݁ܺܝܪ ܠܰܐܝܠܶܝܢ ܕ݁ܣܳܢܶܝܢ ܠܟ݂ܽܘܢ .</p>
               </div>
               <div type="textpart" subtype="verse" n="28">
                  <p>ܘܒ݂ܰܪܶܟ݂ܘ ܠܰܐܝܠܶܝܢ ܕ݁ܠܳܝܛܺܝܢ ܠܟ݂ܽܘܢ . ܘܨܰܠܰܘ ܥܰܠ ܐܰܝܠܶܝܢ
                    ܕ݁ܕ݂ܳܒ݂ܪܺܝܢ ܠܟ݂ܽܘܢ ܒ݁ܰܩܛܺܝܪܳܐ .</p>
               </div>
               <div type="textpart" subtype="verse" n="29">
                  <p>ܘܠܰܕ݂ܡܳܚܶܐ ܠܳܟ݂ ܥܰܠ ܦ݁ܰܟ݁ܳܟ݂ ܆ ܩܰܪܶܒ݂ ܠܶܗ ܐ̱ܚܪܺܢܳܐ . ܘܡܶܢ
                    ܡܰܢ ܕ݁ܫܳܩܶܠ ܡܰܪܛܽܘܛܳܟ݂ ܆ ܠܳܐ ܬ݁ܶܟ݂ܠܶܐ ܐܳܦ݂ ܟ݁ܽܘܬ݁ܺܝܢܳܟ݂ ܀</p>
               </div>
               <div type="textpart" subtype="verse" n="30">
                  <p>ܠܟ݂ܽܠ ܕ݁ܫܳܐܶܠ ܠܳܟ݂ ܂ ܗܰܒ݂ ܠܶܗ . ܘܡܶܢ ܡܰܢ ܕ݁ܫܳܩܶܠ ܕ݁ܺܝܠܳܟ݂ ܂
                    ܠܳܐ ܬ݁ܶܬ݂ܒ݁ܰܥ ܀</p>
               </div>
               <div type="textpart" subtype="verse" n="31">
                  <p>ܘܰܐܝܟ݁ܰܢܳܐ ܕ݁ܨܳܒ݂ܶܝܢ ܐܢ̱ܬ݁ܽܘܢ ܁ ܕ݁ܢܶܥܒ݁ܕ݂ܽܘܢ ܠܟ݂ܽܘܢ ܒ݁ܢܰܝ̈
                    ܐ̱ܢܳܫܳܐ ܆ ܗܳܟ݂ܘܳܬ݂ ܥܒ݂ܶܕ݂ܘ ܠܗܽܘܢ ܂ ܐܳܦ݂ ܐܰܢ̱ܬ݁ܽܘܢ ܀</p>
               </div>
               <div type="textpart" subtype="verse" n="32">
                  <p>ܐܶܢ ܓ݁ܶܝܪ ܡܰܚܒ݂ܺܝܢ ܐܢ̱ܬ݁ܽܘܢ ܁ ܠܰܐܝܠܶܝܢ ܕ݁ܡܰܚܒ݂ܺܝܢ ܠܟ݂ܽܘܢ ܆
                    ܐܰܝܕ݂ܳܐ ܗ̱ܝ ܛܰܝܒ݁ܽܘܬ݂ܟ݂ܽܘܢ . ܐܳܦ݂ ܓ݁ܶܝܪ ܚܰܛܳܝܶܐ̈ ܠܰܐܝܠܶܝܢ ܕ݁ܡܰܚܒ݂ܺܝܢ ܠܗܽܘܢ ܂
                    ܪܳܚܡܺܝܢ .</p>
               </div>
               <div type="textpart" subtype="verse" n="33">
                  <p>ܘܶܐܢ ܥܳܒ݂ܕ݁ܺܝܢ ܐܢ̱ܬ݁ܽܘܢ ܕ݁ܛܳܒ݂ ܁ ܠܰܐܝܠܶܝܢ ܕ݁ܡܰܛܶܐܒ݂ܺܝܢ
                    ܠܟ݂ܽܘܢ ܆ ܐܰܝܕ݂ܳܐ ܗ̱ܝ ܛܰܝܒ݁ܽܘܬ݂ܟ݂ܽܘܢ . ܐܳܦ݂ ܚܰܛܳܝܶܐ̈ ܓ݁ܶܝܪ ܗܳܟ݂ܰܢܳܐ ܥܳܒ݂ܕ݁ܺܝܢ
                    .</p>
               </div>
               <div type="textpart" subtype="verse" n="34">
                  <p>ܘܶܐܢ ܡܰܘܙܦ݂ܺܝܢ ܐܢ̱ܬ݁ܽܘܢ ܠܡܰܢ ܕ݁ܣܳܒ݂ܪܺܝܢ ܐܢ̱ܬ݁ܽܘܢ ܁
                    ܕ݁ܬ݂ܶܬ݂ܦ݁ܰܪܥܽܘܢ ܡܶܢܶܗ ܆ ܐܰܝܕ݂ܳܐ ܗ̱ܝ ܛܰܝܒ݁ܽܘܬ݂ܟ݂ܽܘܢ . ܐܳܦ݂ ܚܰܛܳܝܶܐ̈ ܓ݁ܶܝܪ
                    ܠܚܰܛܳܝܶܐ̈ ܡܰܘܙܦ݂ܺܝܢ ܆ ܕ݁ܗܳܟ݂ܘܳܬ݂ ܢܶܬ݂ܦ݁ܰܪܥܽܘܢ .</p>
               </div>
               <div type="textpart" subtype="verse" n="35">
                  <p>ܒ݁ܪܰܡ ܐܰܚܶܒ݂ܘ ܠܰܒ݂ܥܶܠܕ݁ܒ݂ܳܒ݂ܰܝܟ݁ܽܘܢ̈ . ܘܰܐܛܶܐܒ݂ܘ ܠܗܽܘܢ .
                    ܘܰܐܘܙܶܦ݂ܘ ܂ ܘܠܳܐ ܬ݁ܶܦ݂ܣܩܽܘܢ ܣܰܒ݂ܪܳܐ ܕ݁ܐ̱ܢܳܫ . ܘܢܶܗܘܶܐ ܣܰܓ݁ܺܝ ܐܰܓ݂ܪܟ݂ܽܘܢ .
                    ܘܬ݂ܶܗܘܽܘܢ ܒ݁ܢܰܘܗ̱ܝ̈ ܕ݁ܪܳܡܳܐ . ܕ݁ܗܽܘ ܒ݁ܰܣܺܝܡ ܗ̱ܽܘ ܁ ܥܰܠ ܒ݁ܺܝܫܶܐ̈ ܘܥܰܠ ܟ݁ܳܦ݂ܽܘܪܶܐ̈
                    ܀</p>
               </div>
               <div type="textpart" subtype="verse" n="36">
                  <p>ܗܘܰܘ ܗܳܟ݂ܺܝܠ ܡܪܰܚܡܳܢܶܐ̈ ܆ ܐܰܝܟ݁ܰܢܳܐ ܕ݁ܳܐܦ݂ ܐܰܒ݂ܽܘܟ݂ܽܘܢ
                    ܡܪܰܚܡܳܢܳܐ ܗ̱ܘ ܀</p>
               </div>
               <div type="textpart" subtype="verse" n="37">
                  <p>ܠܳܐ ܬ݁ܕ݂ܽܘܢܽܘܢ ܂ ܘܠܳܐ ܡܶܬ݁ܬ݁ܕ݂ܺܝܢܺܝܢ ܐܢ̱ܬ݁ܽܘܢ . ܠܳܐ
                    ܬ݁ܚܰܝܒ݂ܽܘܢ ܂ ܘܠܳܐ ܡܶܬ݂ܚܰܝܒ݂ܺܝܢ ܐܢ̱ܬ݁ܽܘܢ . ܫܪܰܘ ܂ ܘܬ݂ܶܫܬ݁ܪܽܘܢ .</p>
               </div>
               <div type="textpart" subtype="verse" n="38">
                  <p>ܗܰܒ݂ܘ . ܘܡܶܬ݂ܺܝܗܶܒ݂ ܠܟ݂ܽܘܢ . ܒ݁ܰܟ݂ܝܳܠܬ݁ܳܐ ܛܳܒ݂ܬ݂ܳܐ
                    ܘܰܪܩܺܝܥܬ݁ܳܐ ܘܰܡܫܰܦ݁ܰܥܬ݁ܳܐ ܢܰܪܡܽܘܢ ܒ݁ܥܽܘܒ݁ܰܝܟ݁ܽܘܢ̈ . ܒ݁ܗܳܝ ܓ݁ܶܝܪ ܟ݁ܝܳܠܬ݁ܳܐ
                    ܕ݁ܰܡܟ݂ܺܝܠܺܝܢ ܐܢ̱ܬ݁ܽܘܢ ܂ ܡܶܬ݁ܬ݁ܟ݂ܺܝܠ ܠܟ݂ܽܘܢ ܀</p>
               </div>
               <div type="textpart" subtype="verse" n="39">
                  <p>ܘܶܐܡܰܪ ܗ̱ܘܳܐ ܠܗܽܘܢ ܡܰܬ݂ܠܳܐ . ܠܡܳܐ ܆ ܡܶܫܟ݁ܰܚ ܣܰܡܝܳܐ ܠܣܰܡܝܳܐ
                    ܠܰܡܕ݂ܰܒ݁ܳܪܽܘ ܆ ܠܳܐ ܬ݁ܪܰܝܗܽܘܢ̈ ܒ݁ܓ݂ܽܘܡܳܨܳܐ ܢܳܦ݂ܠܺܝܢ ܀</p>
               </div>
               <div type="textpart" subtype="verse" n="40">
                  <p>ܠܰܝܬ݁ ܬ݁ܰܠܡܺܝܕ݂ܳܐ ܕ݁ܝܰܬ݁ܺܝܪ ܡܶܢ ܪܰܒ݁ܶܗ . ܟ݁ܽܠܢܳܫ ܓ݁ܶܝܪ
                    ܕ݁ܰܓ݂ܡܺܝܪ ܢܶܗܘܶܐ ܐܰܝܟ݂ ܪܰܒ݁ܶܗ ܀</p>
               </div>
               <div type="textpart" subtype="verse" n="41">
                  <p>ܡܳܢܳܐ ܕ݁ܶܝܢ ܚܳܙܶܐ ܐܰܢ̱ܬ݁ ܓ݁ܶܠܳܐ ܕ݁ܰܒ݂ܥܰܝܢܶܗ ܕ݁ܰܐܚܽܘܟ݂ .
                    ܩܳܪܺܝܬ݁ܳܐ ܕ݁ܶܝܢ ܕ݁ܰܒ݂ܥܰܝܢܳܟ݂ ܠܳܐ ܡܶܬ݂ܚܰܙܝܳܐ ܠܳܟ݂ .</p>
               </div>
               <div type="textpart" subtype="verse" n="42">
                  <p>ܐܰܘ ܐܰܝܟ݁ܰܢܳܐ ܡܶܫܟ݁ܰܚ ܐܰܢ̱ܬ݁ ܠܡܺܐܡܰܪ ܠܰܐܚܽܘܟ݂ ܇ ܐܳܚܝ ܂
                    ܫܒ݂ܽܘܩ ܐܰܦ݁ܶܩ ܓ݁ܶܠܳܐ ܡܶܢ ܥܰܝܢܳܟ݂ ܇ ܕ݁ܗܳܐ ܩܳܪܺܝܬ݁ܳܐ ܕ݁ܰܒ݂ܥܰܝܢܳܟ݂ ܕ݁ܺܝܠܳܟ݂ ܠܳܐ
                    ܡܶܬ݂ܚܰܙܝܳܐ ܠܳܟ݂ . ܢܳܣܶܒ݂ ܒ݁ܰܐܦ݁ܶܐ̈ ܆ ܐܰܦ݁ܶܩ ܠܽܘܩܕ݂ܰܡ ܩܳܪܺܝܬ݁ܳܐ ܡܶܢ ܥܰܝܢܳܟ݂ ܆
                    ܘܗܳܝܕ݁ܶܝܢ ܢܶܬ݂ܚܙܶܐ ܠܳܟ݂ ܁ ܠܡܰܦ݁ܳܩܽܘ ܓ݁ܶܠܳܐ ܡܶܢ ܥܰܝܢܶܗ ܕ݁ܰܐܚܽܘܟ݂ ܀</p>
               </div>
               <div type="textpart" subtype="verse" n="43">
                  <p>ܠܳܐ ܐܺܝܬ݂ ܐܺܝܠܳܢܳܐ ܛܳܒ݂ܳܐ ܁ ܕ݁ܥܳܒ݂ܶܕ݂ ܦ݁ܺܐܪܶܐ̈ ܒ݁ܺܝܫܶܐ̈ .
                    ܐܳܦ݂ ܠܳܐ ܐܺܝܠܳܢܳܐ ܒ݁ܺܝܫܳܐ ܁ ܕ݁ܥܳܒ݂ܶܕ݂ ܦ݁ܺܐܪܶܐ̈ ܛܳܒ݂ܶܐ̈ .</p>
               </div>
               <div type="textpart" subtype="verse" n="44">
                  <p>ܟ݁ܽܠ ܐܺܝܠܳܢܳܐ ܓ݁ܶܝܪ ܡܶܢ ܦ݁ܺܐܪܰܘܗ̱ܝ̈ ܗ̱ܘ ܡܶܬ݂ܺܝܕ݂ܰܥ . ܠܳܐ
                    ܓ݁ܶܝܪ ܠܳܩܛܺܝܢ ܡܶܢ ܟ݁ܽܘܒ݁ܶܐ̈ ܬ݁ܺܐܢܶܐ̈ . ܐܳܦ݂ ܠܳܐ ܡܶܢ ܣܰܢܝܳܐ ܩܳܛܦ݁ܺܝܢ ܥܶܢܒ݁ܶܐ̈
                    ܀</p>
               </div>
               <div type="textpart" subtype="verse" n="45">
                  <p>ܓ݁ܰܒ݂ܪܳܐ ܁ ܛܳܒ݂ܳܐ ܂ ܡܶܢ ܣܺܝܡܳܬ݂ܳܐ̈ ܛܳܒ݂ܳܬ݂ܳܐ̈ ܕ݁ܰܒ݂ܠܶܒ݁ܶܗ
                    ܡܰܦ݁ܶܩ ܛܳܒ݂ܳܬ݂ܳܐ̈ . ܘܓ݂ܰܒ݂ܪܳܐ ܒ݁ܺܝܫܳܐ ܂ ܡܶܢ ܣܺܝܡܳܬ݂ܳܐ̈ ܒ݁ܺܝܫܳܬ݂ܳܐ̈ ܕ݁ܰܒ݂ܠܶܒ݁ܶܗ
                    ܡܰܦ݁ܶܩ ܒ݁ܺܝܫܳܬ݂ܳܐ̈ . ܡܶܢ ܬ݁ܰܘܬ݁ܳܪܰܝ̈ ܠܶܒ݁ܳܐ ܓ݁ܶܝܪ ܡܡܰܠܠܳܢ̈ ܣܶܦ݂ܘܳܬ݂ܳܐ̈ ܀</p>
               </div>
               <div type="textpart" subtype="verse" n="46">
                  <p>ܡܳܢܳܐ ܩܳܪܶܝܢ ܐܢ̱ܬ݁ܽܘܢ ܠܺܝ ܡܳܪܝ ܁ ܡܳܪܝ ܇ ܘܡܶܕ݁ܶܡ ܕ݁ܳܐܡܰܪ
                    ܐ̱ܢܳܐ ܠܳܐ ܥܳܒ݂ܕ݁ܺܝܢ ܐܢ̱ܬ݁ܽܘܢ ܀</p>
               </div>
               <div type="textpart" subtype="verse" n="47">
                  <p>ܟ݁ܽܠ ܐ̱ܢܳܫ ܕ݁ܳܐܬ݂ܶܐ ܠܘܳܬ݂ܝ ܁ ܘܫܳܡܰܥ ܡܶܠܰܝ̈ ܘܥܳܒ݂ܶܕ݂ ܠܗܶܝܢ ܆
                    ܐܶܚܰܘܶܝܟ݂ܽܘܢ ܠܡܳܢܳܐ ܕ݁ܳܡܶܐ .</p>
               </div>
               <div type="textpart" subtype="verse" n="48">
                  <p>ܕ݁ܳܡܶܐ ܠܓ݂ܰܒ݂ܪܳܐ ܕ݁ܰܒ݂ܢܳܐ ܒ݁ܰܝܬ݁ܳܐ . ܘܰܚܦ݂ܰܪ ܘܥܰܡܶܩ . ܘܣܳܡ
                    ܫܶܬ݂ܶܐܣܶܐ̈ ܂ ܥܰܠ ܫܽܘܥܳܐ . ܟ݁ܰܕ݂ ܗܘܳܐ ܕ݁ܶܝܢ ܡܶܠܶܐܳܐ ܆ ܐܶܬ݁ܛܰܪܺܝ ܡܶܠܶܐܳܐ
                    ܒ݁ܒ݂ܰܝܬ݁ܳܐ ܗܰܘ ܂ ܘܠܳܐ ܐܶܫܟ݁ܰܚ ܕ݁ܰܢܙܺܝܥܺܝܘܗ̱ܝ . ܣܺܝܡܳܐ ܗ̱ܘܳܬ݂ ܓ݁ܶܝܪ ܫܶܬ݂ܶܐܣܬ݁ܶܗ ܂
                    ܥܰܠ ܫܽܘܥܳܐ .</p>
               </div>
               <div type="textpart" subtype="verse" n="49">
                  <p>ܘܗܰܘ ܕ݁ܫܳܡܰܥ ܘܠܳܐ ܥܳܒ݂ܶܕ݂ ܆ ܕ݁ܳܡܶܐ ܠܓ݂ܰܒ݂ܪܳܐ ܕ݁ܰܒ݂ܢܳܐ
                    ܒ݁ܰܝܬ݁ܶܗ ܥܰܠ ܥܰܦ݂ܪܳܐ ܂ ܕ݁ܠܳܐ ܫܶܬ݂ܶܐܣܬ݁ܳܐ . ܘܟ݂ܰܕ݂ ܐܶܬ݁ܛܰܪܺܝ ܒ݁ܶܗ ܢܰܗܪܳܐ ܁ ܒ݁ܰܪ
                    ܫܳܥܬ݂ܶܗ ܢܦ݂ܰܠ . ܘܰܗܘܳܬ݂ ܡܰܦ݁ܽܘܠܬ݁ܶܗ ܪܰܒ݁ܳܐ ܕ݁ܒ݂ܰܝܬ݁ܳܐ ܗܰܘ ܀</p>
               </div>
            </div>
            <div type="textpart" subtype="chapter" n="7">
               <div type="textpart" subtype="verse" n="1">
                  <p>ܘܟ݂ܰܕ݂ ܫܰܠܶܡ ܡܶܠܶܐ̈ ܟ݁ܽܠܗܶܝܢ ܠܡܰܫܡܰܥܬ݂ܶܗ ܕ݁ܥܰܡܳܐ ܆ ܥܰܠ ܝܶܫܽܘܥ
                    ܠܰܟ݂ܦ݂ܰܪܢܰܚܽܘܡ .</p>
               </div>
               <div type="textpart" subtype="verse" n="2">
                  <p>ܥܰܒ݂ܕ݁ܶܗ ܕ݁ܶܝܢ ܕ݁ܩܶܢܛܪܽܘܢܳܐ ܚܰܕ݂ ܥܒ݂ܺܝܕ݂ ܗ̱ܘܳܐ ܒ݁ܺܝܫܳܐܝܺܬ݂ .
                    ܐܰܝܢܳܐ ܕ݁ܝܰܩܺܝܪ ܗ̱ܘܳܐ ܥܠܰܘܗ̱ܝ . ܘܩܰܪܺܝܒ݂ ܗ̱ܘܳܐ ܠܰܡܡܳܬ݂ .</p>
               </div>
               <div type="textpart" subtype="verse" n="3">
                  <p>ܘܰܫܡܰܥ ܥܰܠ ܝܶܫܽܘܥ . ܘܫܰܕ݁ܰܪ ܠܘܳܬ݂ܶܗ ܩܰܫܺܝܫܶܐ̈ ܕ݁ܺܝܗܽܘܕ݂ܳܝܶܐ̈
                    . ܘܒ݂ܳܥܶܐ ܗ̱ܘܳܐ ܡܶܢܶܗ ܂ ܐܰܝܟ݂ ܕ݁ܢܺܐܬ݂ܶܐ ܢܰܚܶܐ ܠܥܰܒ݂ܕ݁ܶܗ .</p>
               </div>
               <div type="textpart" subtype="verse" n="4">
                  <p>ܗܶܢܽܘܢ ܕ݁ܶܝܢ ܟ݁ܰܕ݂ ܐܶܬ݂ܰܘ ܠܘܳܬ݂ ܝܶܫܽܘܥ ܆ ܒ݁ܳܥܶܝܢ ܗ̱ܘܰܘ ܡܶܢܶܗ
                    ܒ݁ܛܺܝܠܳܐܝܺܬ݂ ܂ ܘܳܐܡܪܺܝܢ . ܫܳܘܶܐ ܗ̱ܘ ܕ݁ܬ݂ܶܥܒ݁ܶܕ݂ ܠܶܗ ܗܳܕ݂ܶܐ .</p>
               </div>
               <div type="textpart" subtype="verse" n="5">
                  <p>ܪܳܚܶܡ ܓ݁ܶܝܪ ܠܥܰܡܰܢ . ܘܳܐܦ݂ ܒ݁ܶܝܬ݂ ܟ݁ܢܽܘܫܬ݁ܳܐ ܂ ܗܽܘ ܒ݁ܢܳܐ ܠܰܢ
                    .</p>
               </div>
               <div type="textpart" subtype="verse" n="6">
                  <p>ܝܶܫܽܘܥ ܕ݁ܶܝܢ ܐܳܙܶܠ ܗ̱ܘܳܐ ܥܰܡܗܽܘܢ . ܟ݁ܰܕ݂ ܕ݁ܶܝܢ ܠܳܐ ܣܰܓ݁ܺܝ
                    ܪܰܚܺܝܩ ܡܶܢ ܒ݁ܰܝܬ݁ܳܐ ܆ ܫܰܕ݁ܰܪ ܠܘܳܬ݂ܶܗ ܩܶܢܛܪܽܘܢܳܐ ܪܳܚܡܰܘܗ̱ܝ̈ ܂ ܘܶܐܡܰܪ ܠܶܗ . ܡܳܪܝ ܂
                    ܠܳܐ ܬ݁ܶܥܡܰܠ . ܠܳܐ ܓ݁ܶܝܪ ܫܳܘܶܐ ܐ̱ܢܳܐ ܕ݁ܬ݂ܶܥܽܘܠ ܬ݁ܚܶܝܬ݂ ܡܰܛܠܰܠܝ .</p>
               </div>
               <div type="textpart" subtype="verse" n="7">
                  <p>ܡܶܛܽܠ ܗܰܘ ܐܶܢܳܐ ܠܳܐ ܫܘܺܝܬ݂ ܕ݁ܰܠܘܳܬ݂ܳܟ݂ ܐܺܬ݂ܶܐ . ܐܶܠܳܐ ܐܶܡܰܪ
                    ܒ݁ܡܶܠܬ݂ܳܐ ܂ ܘܢܶܬ݂ܰܐܣܶܐ ܛܰܠܺܝܝ ܀.܀.܀܀</p>
               </div>
               <milestone unit="SyrChapter" n="7"/>
               <div type="textpart" subtype="verse" n="8">
                  <p>ܐܳܦ݂ ܐܶܢܳܐ ܓ݁ܶܝܪ ܓ݁ܰܒ݂ܪܳܐ ܐ̱ܢܳܐ ܕ݁ܰܡܫܰܥܒ݁ܰܕ݂ ܐ̱ܢܳܐ ܬ݁ܚܶܝܬ݂
                    ܫܽܘܠܛܳܢܳܐ . ܘܺܐܝܬ݂ ܬ݁ܚܶܝܬ݂ ܐܺܝܕ݂ܰܝ̈ ܐܶܣܛܪܰܛܺܝܽܘܛܶܐ̈ . ܘܳܐܡܰܪ ܐ̱ܢܳܐ ܠܗܳܢܳܐ ܁
                    ܕ݁ܙܶܠ ܂ ܘܳܐܙܶܠ . ܘܠܰܐ̱ܚܪܺܢܳܐ ܁ ܕ݁ܬ݂ܳܐ ܂ ܘܳܐܬ݂ܶܐ . ܘܰܠܥܰܒ݂ܕ݁ܝ ܁ ܥܒ݂ܶܕ݂ ܗܳܕ݂ܶܐ ܂
                    ܘܥܳܒ݂ܶܕ݂ .</p>
               </div>
               <div type="textpart" subtype="verse" n="9">
                  <p>ܟ݁ܰܕ݂ ܫܡܰܥ ܕ݁ܶܝܢ ܝܶܫܽܘܥ ܗܳܠܶܝܢ ܂ ܐܶܬ݁ܕ݁ܰܡܰܪ ܒ݁ܶܗ . ܘܶܐܬ݂ܦ݁ܢܺܝ
                    ܂ ܘܶܐܡܰܪ ܠܟ݂ܶܢܫܳܐ ܕ݁ܳܐܬ݂ܶܐ ܒ݁ܳܬ݂ܪܶܗ . ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܳܐܦ݂ ܠܳܐ ܒ݁ܶܝܬ݂
                    ܐܺܝܣܪܳܝܶܠ ܐܶܫܟ݁ܚܶܬ݂ ܐܰܝܟ݂ ܗܳܕ݂ܶܐ ܗܰܝܡܳܢܽܘܬ݂ܳܐ ܀</p>
               </div>
               <div type="textpart" subtype="verse" n="10">
                  <p>ܘܰܗܦ݂ܰܟ݂ܘ ܗܳܢܽܘܢ ܕ݁ܶܐܫܬ݁ܰܕ݁ܰܪܘ ܠܒ݂ܰܝܬ݁ܳܐ ܆ ܘܶܐܫܟ݁ܰܚܘ
                    ܠܥܰܒ݂ܕ݁ܳܐ ܗܰܘ ܕ݁ܰܟ݂ܪܺܝܗ ܗܘܳܐ ܂ ܟ݁ܰܕ݂ ܚܠܺܝܡ ܀</p>
               </div>
               <div type="textpart" subtype="verse" n="11">
                  <p>ܘܰܗܘܳܐ ܠܝܰܘܡܳܐ ܕ݁ܒ݂ܳܬ݂ܪܶܗ ܆ ܐܳܙܶܠ ܗ̱ܘܳܐ ܠܰܡܕ݂ܺܝܢ̱ܬ݁ܳܐ
                    ܕ݁ܰܫܡܳܗ ܂ ܢܰܐܺܝܢ . ܘܬ݂ܰܠܡܺܝܕ݂ܰܘܗ̱ܝ̈ ܥܰܡܶܗ ܂ ܘܟ݂ܶܢܫܳܐ ܣܰܓ݁ܺܝܳܐܐ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܩܪܶܒ݂ ܠܬ݂ܰܪܥܳܐ ܕ݁ܰܡܕ݂ܺܝܢ̱ܬ݁ܳܐ ܆ ܚܙܳܐ ܟ݁ܰܕ݂ ܡܠܰܘܶܝܢ
                    ܡܺܝܬ݂ܳܐ ܂ ܕ݁ܺܝܚܺܝܕ݂ܳܝܳܐ ܗ̱ܘܳܐ ܠܶܐܡܶܗ . ܘܗܺܝ ܐܶܡܶܗ ܂ ܐܰܪܡܰܠܬ݁ܳܐ ܗܘܳܬ݂ . ܘܟ݂ܶܢܫܳܐ
                    ܣܰܓ݁ܺܝܳܐܐ ܕ݁ܰܒ݂ܢܰܝ̈ ܡܕ݂ܺܝܢ̱ܬ݁ܳܐ ܥܰܡܳܗ .</p>
               </div>
               <div type="textpart" subtype="verse" n="13">
                  <p>ܚܙܳܗ ܕ݁ܶܝܢ ܝܶܫܽܘܥ ܂ ܘܶܐܬ݂ܪܰܚܰܡ ܥܠܶܝܗ . ܘܶܐܡܰܪ ܠܳܗ ܂ ܠܳܐ
                    ܬ݁ܶܒ݂ܟ݁ܶܝܢ .</p>
               </div>
               <div type="textpart" subtype="verse" n="14">
                  <p>ܘܶܐܙܰܠ ܩܪܶܒ݂ ܠܥܰܪܣܳܐ . ܘܗܳܢܽܘܢ ܕ݁ܰܫܩܺܝܠܺܝܢ ܗ̱ܘܰܘ ܠܶܗ ܩܳܡܘ .
                    ܘܳܐܡܰܪ . ܥܠܰܝܡܳܐ ܁ ܠܳܟ݂ ܐܳܡܰܪ ܐ̱ܢܳܐ ܂ ܩܽܘܡ .</p>
               </div>
               <div type="textpart" subtype="verse" n="15">
                  <p>ܘܺܝܬ݂ܶܒ݂ ܗܰܘ ܡܺܝܬ݂ܳܐ ܂ ܘܫܰܪܺܝ ܠܰܡܡܰܠܳܠܽܘ . ܘܝܰܗܒ݁ܶܗ ܠܶܐܡܶܗ
                    .</p>
               </div>
               <div type="textpart" subtype="verse" n="16">
                  <p>ܘܶܐܚܕ݁ܰܬ݂ ܕ݁ܶܚܠܬ݂ܳܐ ܠܐ̱ܢܳܫܳܐ̈ ܟ݁ܽܠܗܽܘܢ . ܘܰܡܫܰܒ݁ܚܺܝܢ ܗ̱ܘܰܘ
                    ܠܰܐܠܳܗܳܐ ܂ ܘܳܐܡܪܺܝܢ . ܕ݁ܰܢܒ݂ܺܝܳܐ ܪܰܒ݁ܳܐ ܁ ܩܳܡ ܒ݁ܰܢ : ܘܰܣܥܰܪ ܐܰܠܳܗܳܐ ܠܥܰܡܶܗ
                    .</p>
               </div>
               <div type="textpart" subtype="verse" n="17">
                  <p>ܘܢܶܦ݂ܩܰܬ݂ ܥܠܰܘܗ̱ܝ ܡܶܠܬ݂ܳܐ ܗܳܕ݂ܶܐ ܂ ܒ݁ܟ݂ܽܠܳܗ ܝܺܗܽܘܕ݂ .
                    ܘܰܒ݂ܟ݂ܽܠܶܗ ܐܰܬ݂ܪܳܐ ܕ݁ܰܚܕ݂ܳܪܰܝܗܽܘܢ̈ ܀</p>
               </div>
               <div type="textpart" subtype="verse" n="18">
                  <p>ܘܶܐܫܬ݁ܰܥܺܝܘ ܠܝܽܘܚܰܢܳܢ ܬ݁ܰܠܡܺܝܕ݂ܰܘܗ̱ܝ̈ ܗܳܠܶܝܢ ܟ݁ܽܠܗܶܝܢ .</p>
               </div>
               <div type="textpart" subtype="verse" n="19">
                  <p>ܘܰܩܪܳܐ ܝܽܘܚܰܢܳܢ ܠܰܬ݂ܪܶܝܢ̈ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܆ ܘܫܰܕ݁ܰܪ
                    ܐܶܢܽܘܢ ܠܘܳܬ݂ ܝܶܫܽܘܥ ܂ ܘܶܐܡܰܪ . ܐܰܢ̱ܬ݁ ܗ̱ܽܘ ܗܰܘ ܕ݁ܳܐܬ݂ܶܐ ܆ ܐܰܘ ܠܰܐ̱ܚܪܺܝܢ ܗ̱ܽܘ
                    ܡܣܰܟ݁ܶܝܢ ܚ̱ܢܰܢ .</p>
               </div>
               <div type="textpart" subtype="verse" n="20">
                  <p>ܘܶܐܬ݂ܰܘ ܠܘܳܬ݂ ܝܶܫܽܘܥ ܂ ܘܳܐܡܪܺܝܢ ܠܶܗ . ܝܽܘܚܰܢܳܢ ܡܰܥܡܕ݂ܳܢܳܐ
                    ܫܰܕ݁ܪܰܢ ܠܘܳܬ݂ܳܟ݂ ܂ ܘܳܐܡܰܪ . ܐܰܢ̱ܬ݁ ܗ̱ܽܘ ܗܰܘ ܕ݁ܳܐܬ݂ܶܐ ܆ ܐܰܘ ܠܰܐ̱ܚܪܺܝܢ ܗ̱ܽܘ
                    ܡܣܰܟ݁ܶܝܢ ܚ̱ܢܰܢ .</p>
               </div>
               <div type="textpart" subtype="verse" n="21">
                  <p>ܒ݁ܳܗ ܕ݁ܶܝܢ ܒ݁ܗܳܝ ܫܳܥܬ݂ܳܐ ܆ ܣܰܓ݁ܺܝܶܐܐ̈ ܐܰܣܺܝ ܡܶܢ ܟ݁ܽܘܪܗܳܢܶܐ̈
                    ܇ ܘܡܶܢ ܡܰܚܘܳܬ݂ܳܐ̈ ܘܡܶܢ ܪܽܘܚܶܐ̈ ܒ݁ܺܝܫܳܬ݂ܳܐ̈ . ܘܰܠܣܰܓ݁ܺܝܶܐܐ̈ ܣܡܰܝܳܐ̈ ܝܰܗ̱ܒ݂ ܗ̱ܘܳܐ
                    ܠܡܶܚܙܳܐ .</p>
               </div>
               <div type="textpart" subtype="verse" n="22">
                  <p>ܘܰܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܙܶܠܘ ܐܶܡܰܪܘ ܠܝܽܘܚܰܢܳܢ ܁
                    ܟ݁ܽܠܡܶܕ݁ܶܡ ܕ݁ܰܚܙܰܝܬ݁ܽܘܢ ܂ ܘܰܫܡܰܥܬ݁ܽܘܢ . ܕ݁ܰܣܡܰܝܳܐ̈ ܂ ܚܳܙܶܝܢ . ܘܰܚܓ݂ܺܝܪܶܐ̈ ܂
                    ܡܗܰܠܟ݂ܺܝܢ . ܘܓ݂ܰܪܒ݁ܶܐ̈ ܂ ܡܶܬ݁ܕ݁ܰܟ݁ܶܝܢ . ܘܚܰܪܫܶܐ̈ ܂ ܫܳܡܥܺܝܢ . ܘܡܺܝܬ݂ܶܐ̈ ܂ ܩܳܝܡܺܝܢ
                    . ܘܡܶܣܟ݁ܺܢܶܐ̈ ܂ ܡܶܣܬ݁ܰܒ݁ܪܺܝܢ .</p>
               </div>
               <div type="textpart" subtype="verse" n="23">
                  <p>ܘܛܽܘܒ݂ܰܘܗ̱ܝ ܠܡܰܢ ܕ݁ܠܳܐ ܢܶܬ݂ܟ݁ܫܶܠ ܒ݁ܺܝ ܀܀</p>
               </div>
               <div type="textpart" subtype="verse" n="24">
                  <p>ܟ݁ܰܕ݂ ܕ݁ܶܝܢ ܐܶܙܰܠܘ ܬ݁ܰܠܡܺܝܕ݂ܰܘܗ̱ܝ̈ ܕ݁ܝܽܘܚܰܢܳܢ ܆ ܫܰܪܺܝ
                    ܠܡܺܐܡܰܪ ܠܟ݂ܶܢܫܶܐ̈ ܥܰܠ ܝܽܘܚܰܢܳܢ . ܡܳܢܳܐ ܢܦ݂ܰܩܬ݁ܽܘܢ ܠܚܽܘܪܒ݁ܳܐ ܠܡܶܚܙܳܐ . ܩܰܢܝܳܐ ܆
                    ܕ݁ܡܶܢ ܪܽܘܚܳܐ ܡܶܬ݁ܬ݁ܙܺܝܥ .</p>
               </div>
               <div type="textpart" subtype="verse" n="25">
                  <p>ܘܶܐܠܳܐ ܡܳܢܳܐ ܢܦ݂ܰܩܬ݁ܽܘܢ ܠܡܶܚܙܳܐ . ܓ݁ܰܒ݂ܪܳܐ ܆ ܕ݁ܢܰܚܬ݁ܶܐ̈
                    ܪܰܟ݁ܺܝܟ݂ܶܐ̈ ܠܒ݂ܺܝܫ . ܗܳܐ ܐܰܝܠܶܝܢ ܕ݁ܒ݂ܰܠܒ݂ܽܘܫܶܐ̈ ܡܫܰܒ݁ܚܶܐ̈ ܘܰܒ݂ܦ݂ܽܘܢܳܩܶܐ̈
                    ܐܺܝܬ݂ܰܝܗܽܘܢ ܂ ܒ݁ܶܝܬ݂ ܡܰܠܟ݁ܶܐ̈ ܐܶܢܽܘܢ .</p>
               </div>
               <div type="textpart" subtype="verse" n="26">
                  <p>ܘܶܐܠܳܐ ܡܳܢܳܐ ܢܦ݂ܰܩܬ݁ܽܘܢ ܠܡܶܚܙܳܐ . ܢܒ݂ܺܝܳܐ ܆ ܐܺܝܢ ܁ ܐܳܡܰܪ
                    ܐ̱ܢܳܐ ܠܟ݂ܽܘܢ ܂ ܘܝܰܬ݁ܺܝܪ ܡܶܢ ܢܒ݂ܺܝܶܐ̈ .</p>
               </div>
               <div type="textpart" subtype="verse" n="27">
                  <p>ܗܳܢܰܘ ܕ݁ܰܥܠܰܘܗ̱ܝ ܟ݁ܬ݂ܺܝܒ݂ ܇ ܕ݁ܗܳܐ ܐܶܢܳܐ ܡܫܰܕ݁ܰܪ ܐ̱ܢܳܐ
                    ܡܰܠܰܐܟ݂ܝ ܩܕ݂ܳܡ ܦ݁ܰܪܨܽܘܦ݁ܳܟ݂ ܇ ܕ݁ܢܰܬ݂ܩܶܢ ܐܽܘܪܚܳܐ ܩܕ݂ܳܡܰܝܟ݁ ܀</p>
               </div>
               <div type="textpart" subtype="verse" n="28">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܠܰܝܬ݁ ܢܒ݂ܺܝܳܐ ܒ݁ܺܝܠܺܝܕ݂ܰܝ̈ ܢܶܫܶܐ̈
                    ܕ݁ܪܰܒ݁ ܡܶܢ ܝܽܘܚܰܢܳܢ ܡܰܥܡܕ݂ܳܢܳܐ . ܙܥܽܘܪܳܐ ܕ݁ܶܝܢ ܒ݁ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܂ ܪܰܒ݂
                    ܗ̱ܽܘ ܡܶܢܶܗ ܀</p>
               </div>
               <div type="textpart" subtype="verse" n="29">
                  <p>ܘܟ݂ܽܠܶܗ ܥܰܡܳܐ ܕ݁ܰܫܡܰܥܘ ܂ ܐܳܦ݂ ܡܳܟ݂ܣܶܐ̈ ܆ ܙܰܕ݁ܶܩܘ ܠܰܐܠܳܗܳܐ ܇
                    ܕ݁ܰܥܡܰܕ݂ܘ ܡܰܥܡܽܘܕ݂ܺܝܬ݂ܶܗ ܕ݁ܝܽܘܚܰܢܳܢ .</p>
               </div>
               <div type="textpart" subtype="verse" n="30">
                  <p>ܦ݁ܪܺܝܫܶܐ̈ ܕ݁ܶܝܢ ܘܣܳܦ݂ܪܶܐ̈ ܆ ܛܠܰܡܘ ܒ݁ܢܰܦ݂ܫܗܽܘܢ ܨܶܒ݂ܝܳܢܳܐ
                    ܕ݁ܰܐܠܳܗܳܐ ܇ ܕ݁ܠܳܐ ܐܶܬ݂ܥܡܶܕ݂ܘ ܡܶܢܶܗ ܀</p>
               </div>
               <div type="textpart" subtype="verse" n="31">
                  <p>ܠܡܰܢ ܗܳܟ݂ܺܝܠ ܐܶܕ݂ܰܡܶܐ ܠܐ̱ܢܳܫܳܐ̈ ܕ݁ܫܰܪܒ݁ܬ݂ܳܐ ܗܳܕ݂ܶܐ ܆ ܘܰܠܡܰܢ
                    ܕ݁ܳܡܶܝܢ .</p>
               </div>
               <div type="textpart" subtype="verse" n="32">
                  <p>ܕ݁ܳܡܶܝܢ ܠܰܛܠܳܝܶܐ̈ ܕ݁ܝܳܬ݂ܒ݁ܺܝܢ ܒ݁ܫܽܘܩܳܐ ܇ ܘܩܳܥܶܝܢ
                    ܠܚܰܒ݂ܪܰܝܗܽܘܢ̈ ܂ ܘܳܐܡܪܺܝܢ . ܙܡܰܪܢ ܠܟ݂ܽܘܢ ܂ ܘܠܳܐ ܪܰܩܶܕ݂ܬ݁ܽܘܢ . ܘܶܐܠܰܝܢ ܠܟ݂ܽܘܢ ܂
                    ܘܠܳܐ ܒ݁ܟ݂ܰܝܬ݁ܽܘܢ .</p>
               </div>
               <div type="textpart" subtype="verse" n="33">
                  <p>ܐܶܬ݂ܳܐ ܓ݁ܶܝܪ ܝܽܘܚܰܢܳܢ ܡܰܥܡܕ݂ܳܢܳܐ : ܠܳܐ ܐܳܟ݂ܶܠ ܠܰܚܡܳܐ ܁ ܘܠܳܐ
                    ܫܳܬ݂ܶܐ ܚܰܡܪܳܐ ܆ ܘܳܐܡܪܺܝܢ ܐܢ̱ܬ݁ܽܘܢ ܂ ܫܺܐܕ݂ܳܐ ܐܺܝܬ݂ ܒ݁ܶܗ .</p>
               </div>
               <div type="textpart" subtype="verse" n="34">
                  <p>ܐܶܬ݂ܳܐ ܒ݁ܪܶܗ ܕ݁ܐ̱ܢܳܫܳܐ ܂ ܐܳܟ݂ܶܠ ܘܫܳܬ݂ܶܐ ܆ ܘܳܐܡܪܺܝܢ ܐܢ̱ܬ݁ܽܘܢ
                    . ܗܳܐ ܓ݁ܰܒ݂ܪܳܐ ܐܳܟ݁ܽܘܠܳܐ . ܘܫܳܬ݂ܶܐ ܚܰܡܪܳܐ ܇ ܘܪܳܚܡܳܐ ܕ݁ܡܳܟ݂ܣܶܐ̈ ܂ ܘܰܕ݂ܚܰܛܳܝܶܐ̈
                    .</p>
               </div>
               <div type="textpart" subtype="verse" n="35">
                  <p>ܘܶܐܙܕ݁ܰܕ݁ܩܰܬ݂ ܚܶܟ݂ܡܬ݂ܳܐ ܂ ܡܶܢ ܟ݁ܽܠܗܽܘܢ ܒ݁ܢܶܝܗ̈ ܀</p>
               </div>
               <div type="textpart" subtype="verse" n="36">
                  <p>ܐܶܬ݂ܳܐ ܕ݁ܶܝܢ ܒ݁ܥܳܐ ܡܶܢܶܗ ܚܰܕ݂ ܡܶܢ ܦ݁ܪܺܝܫܶܐ̈ ܂ ܕ݁ܢܶܠܥܰܣ ܥܰܡܶܗ
                    . ܘܥܰܠ ܠܒ݂ܰܝܬ݁ܶܗ ܕ݁ܰܦ݂ܪܺܝܫܳܐ ܗܰܘ ܂ ܘܶܐܣܬ݁ܡܶܟ݂ .</p>
               </div>
               <div type="textpart" subtype="verse" n="37">
                  <p>ܘܰܐܢ̱ܬ݁ܬ݂ܳܐ ܚܰܛܳܝܬ݁ܳܐ ܐܺܝܬ݂ ܗ̱ܘܳܬ݂ ܒ݁ܰܡܕ݂ܺܝܢ̱ܬ݁ܳܐ ܗܳܝ .
                    ܘܟ݂ܰܕ݂ ܝܶܕ݂ܥܰܬ݂ ܕ݁ܰܒ݂ܒ݂ܰܝܬ݁ܶܗ ܕ݁ܰܦ݂ܪܺܝܫܳܐ ܗܰܘ ܣܡܺܝܟ݂ ܆ ܢܶܣܒ݁ܰܬ݂ ܫܳܛܺܝܦ݂ܬ݁ܳܐ
                    ܕ݁ܒ݂ܶܣܡܳܐ .</p>
               </div>
               <div type="textpart" subtype="verse" n="38">
                  <p>ܘܩܳܡܰܬ݂ ܒ݁ܶܣܬ݁ܪܶܗ ܠܘܳܬ݂ ܪܶܓ݂ܠܰܘܗ̱ܝ̈ ܂ ܘܒ݂ܳܟ݂ܝܳܐ ܗ̱ܘܳܬ݂ .
                    ܘܫܰܪܝܰܬ݂ ܒ݁ܕ݂ܶܡܥܶܝܗ̈ ܡܨܰܒ݁ܥܳܐ ܪܶܓ݂ܠܰܘܗ̱ܝ̈ . ܘܰܒ݂ܣܰܥܪܳܐ ܕ݁ܪܺܫܳܗ ܡܫܰܘܶܝܢ ܠܗܶܝܢ .
                    ܘܰܡܢܰܫܩܳܐ ܗ̱ܘܳܬ݂ ܪܶܓ݂ܠܰܘܗ̱ܝ̈ ܂ ܘܡܳܫܚܳܐ ܒ݁ܶܣܡܳܐ ܀</p>
               </div>
               <div type="textpart" subtype="verse" n="39">
                  <p>ܟ݁ܰܕ݂ ܚܙܳܐ ܕ݁ܶܝܢ ܦ݁ܪܺܝܫܳܐ ܗܰܘ ܕ݁ܰܩܪܳܝܗ̱ܝ ܆ ܐܶܬ݂ܚܰܫܰܒ݂
                    ܒ݁ܢܰܦ݂ܫܶܗ ܂ ܘܶܐܡܰܪ . ܗܳܢܳܐ ܐܶܠܽܘ ܢܒ݂ܺܝܳܐ ܗܘܳܐ ܆ ܝܳܕ݂ܰܥ ܗ̱ܘܳܐ ܡܰܢ ܗ̱ܺܝ ܂ ܘܡܳܐ
                    ܛܶܒ݁ܳܗ . ܕ݁ܚܰܛܳܝܬ݁ܳܐ ܗ̱ܝ ܂ ܐܰܢ̱ܬ݁ܬ݂ܳܐ ܗܳܝ ܕ݁ܩܶܪܒ݁ܰܬ݂ ܠܶܗ .</p>
               </div>
               <div type="textpart" subtype="verse" n="40">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ ܠܶܗ . ܫܶܡܥܽܘܢ ܂ ܡܶܕ݁ܶܡ ܐܺܝܬ݂ ܠܺܝ
                    ܕ݁ܺܐܡܰܪ ܠܳܟ݂ . ܗܽܘ ܕ݁ܶܝܢ ܐܶܡܰܪ ܠܶܗ . ܐܶܡܰܪ ܪܰܒ݁ܺܝ ܅ ܐܳܡܰܪ ܠܶܗ ܝܶܫܽܘܥ .</p>
               </div>
               <div type="textpart" subtype="verse" n="41">
                  <p>ܬ݁ܪܶܝܢ̈ ܚܰܝܳܒ݂ܶܐ̈ ܐܺܝܬ݂ ܗ̱ܘܰܘ ܂ ܠܚܰܕ݂ ܡܳܪܶܐ ܚܰܘܒ݁ܳܐ . ܚܰܕ݂
                    ܚܰܝܳܒ݂ ܗ̱ܘܳܐ ܕ݁ܺܝܢܳܪܶܐ̈ ܚܰܡܶܫܡܳܐܐ . ܘܰܐ̱ܚܪܺܢܳܐ ܁ ܕ݁ܺܝܢܳܪܶܐ̈ ܚܰܡܫܺܝܢ .</p>
               </div>
               <div type="textpart" subtype="verse" n="42">
                  <p>ܘܰܕ݂ܠܰܝܬ݁ ܗ̱ܘܳܐ ܠܗܽܘܢ ܠܡܶܦ݂ܪܰܥ ܂ ܠܰܬ݂ܪܰܝܗܽܘܢ̈ ܫܒ݂ܰܩ . ܐܰܝܢܳܐ
                    ܗܳܟ݂ܺܝܠ ܡܶܢܗܽܘܢ ܝܰܬ݁ܺܝܪ ܢܰܚܒ݂ܺܝܘܗ̱ܝ .</p>
               </div>
               <div type="textpart" subtype="verse" n="43">
                  <p>ܥܢܳܐ ܫܶܡܥܽܘܢ ܂ ܘܶܐܡܰܪ . ܣܳܒ݂ܰܪ ܐ̱ܢܳܐ ܂ ܕ݁ܗܰܘ ܕ݁ܶܐܫܬ݁ܒ݂ܶܩ ܠܶܗ
                    ܣܰܓ݁ܺܝ . ܐܳܡܰܪ ܠܶܗ ܝܶܫܽܘܥ ܇ ܬ݁ܪܺܝܨܳܐܝܺܬ݂ ܕ݁ܳܢܬ݁ .</p>
               </div>
               <div type="textpart" subtype="verse" n="44">
                  <p>ܘܶܐܬ݂ܦ݁ܢܺܝ ܠܘܳܬ݂ ܗܳܝ ܐܰܢ̱ܬ݁ܬ݂ܳܐ ܂ ܘܶܐܡܰܪ ܠܫܶܡܥܽܘܢ . ܚܳܙܶܐ
                    ܐܰܢ̱ܬ݁ ܐܰܢ̱ܬ݁ܬ݂ܳܐ ܗܳܕ݂ܶܐ : ܠܒ݂ܰܝܬ݁ܳܟ݂ ܥܶܠܶܬ݂ . ܡܰܝܳܐ̈ ܠܪܶܓ݂ܠܰܝ̈ ܠܳܐ ܝܰܗ̱ܒ݂ܬ݁ .
                    ܗܳܕ݂ܶܐ ܕ݁ܶܝܢ ܒ݁ܕ݂ܶܡܥܶܝܗ̈ ܪܶܓ݂ܠܰܝ̈ ܨܰܒ݂ܥܰܬ݂ . ܘܰܒ݂ܣܰܥܪܳܗ ܫܰܘܝܰܬ݂ ܐܶܢܶܝܢ̈ .</p>
               </div>
               <div type="textpart" subtype="verse" n="45">
                  <p>ܐܰܢ̱ܬ݁ ܠܳܐ ܢܫܰܩܬ݁ܳܢܝ . ܗܳܕ݂ܶܐ ܕ݁ܶܝܢ ܗܳܐ ܡܶܢ ܕ݁ܥܶܠܰܬ݂ ܆ ܠܳܐ
                    ܫܶܠܝܰܬ݂ ܪܶܓ݂ܠܰܝ̈ ܠܰܡܢܰܫܳܩܽܘ .</p>
               </div>
               <div type="textpart" subtype="verse" n="46">
                  <p>ܐܰܢ̱ܬ݁ ܡܶܫܚܳܐ ܠܪܺܫܝ ܠܳܐ ܡܫܰܚܬ݁ . ܗܳܕ݂ܶܐ ܕ݁ܶܝܢ ܒ݁ܡܶܫܚܳܐ
                    ܕ݁ܒ݂ܶܣܡܳܐ ܂ ܪܶܓ݂ܠܰܝ̈ ܡܶܫܚܰܬ݂ .</p>
               </div>
               <div type="textpart" subtype="verse" n="47">
                  <p>ܚܠܳܦ݂ ܗܳܕ݂ܶܐ ܐܳܡܰܪ ܐ̱ܢܳܐ ܠܳܟ݂ ܆ ܕ݁ܰܫܒ݂ܺܝܩܺܝܢ ܠܳܗ ܚܛܳܗܶܝܗ̈
                    ܣܰܓ݁ܺܝܶܐܐ̈ : ܡܶܛܽܠ ܕ݁ܰܐܚܒ݂ܰܬ݂ ܣܰܓ݁ܺܝ . ܗܰܘ ܕ݁ܶܝܢ ܕ݁ܩܰܠܺܝܠ ܡܶܫܬ݁ܒ݂ܶܩ ܠܶܗ ܂ ܩܰܠܺܝܠ
                    ܡܰܚܶܒ݂ ܀</p>
               </div>
               <div type="textpart" subtype="verse" n="48">
                  <p>ܘܶܐܡܰܪ ܠܗܳܝ ܐܰܢ̱ܬ݁ܬ݂ܳܐ . ܫܒ݂ܺܝܩܺܝܢ ܠܶܟ݂ܝ ܚܛܳܗܰܝܟ݁ܝ̈ .</p>
               </div>
               <div type="textpart" subtype="verse" n="49">
                  <p>ܫܰܪܺܝܘ ܕ݁ܶܝܢ ܗܳܢܽܘܢ ܕ݁ܰܣܡܺܝܟ݂ܺܝܢ ܐܳܡܪܺܝܢ ܒ݁ܢܰܦ݂ܫܗܽܘܢ . ܡܰܢܽܘ
                    ܗܳܢܳܐ ܕ݁ܳܐܦ݂ ܚܛܳܗܶܐ̈ ܫܳܒ݂ܶܩ .</p>
               </div>
               <div type="textpart" subtype="verse" n="50">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܗܳܝ ܐܰܢ̱ܬ݁ܬ݂ܳܐ . ܗܰܝܡܳܢܽܘܬ݂ܶܟ݂ܝ
                    ܐܰܚܝܰܬ݂ܶܟ݂ܝ ܁ ܙܶܠܝ ܒ݁ܰܫܠܳܡܳܐ ܀</p>
               </div>
            </div>
            <div type="textpart" subtype="chapter" n="8">
               <div type="textpart" subtype="verse" n="1">
                  <p>ܘܰܗܘܳܐ ܡܶܢ ܒ݁ܳܬ݂ܰܪ ܗܳܠܶܝܢ ܂ ܡܶܬ݂ܟ݁ܪܶܟ݂ ܗ̱ܘܳܐ ܝܶܫܽܘܥ
                    ܒ݁ܰܡܕ݂ܺܝܢܳܬ݂ܳܐ̈ ܘܰܒ݂ܩܽܘܪܝܳܐ̈ ܆ ܘܡܰܟ݂ܪܶܙ ܗ̱ܘܳܐ ܘܰܡܣܰܒ݁ܰܪ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ .
                    ܘܰܬ݂ܪܶܥܣܰܪܬ݁ܶܗ ܥܰܡܶܗ .</p>
               </div>
               <div type="textpart" subtype="verse" n="2">
                  <p>ܘܢܶܫܶܐ̈ ܗܳܠܶܝܢ ܕ݁ܶܐܬ݂ܰܐܣܺܝ ܡܶܢ ܟ݁ܽܘܪܗܳܢܶܐ̈ ܂ ܘܡܶܢ ܪܽܘܚܶܐ̈
                    ܒ݁ܺܝܫܳܬ݂ܳܐ̈ . ܡܰܪܝܰܡ ܕ݁ܡܶܬ݂ܩܰܪܝܳܐ ܡܰܓ݂ܕ݁ܠܳܝܬ݁ܳܐ . ܗܳܝ ܕ݁ܫܰܒ݂ܥܳܐ ܫܺܐܕ݂ܺܝܢ̈ ܢܦ݂ܰܩܘ
                    ܡܶܢܳܗ .</p>
               </div>
               <div type="textpart" subtype="verse" n="3">
                  <p>ܘܝܽܘܚܰܢ ܐܰܢ̱ܬ݁ܰܬ݂ ܟ݁ܽܘܙܰܐ ܪܰܒ݁ܰܝܬ݁ܶܗ ܕ݁ܗܶܪܳܘܕ݂ܶܣ . ܘܫܽܘܫܰܢ ܆
                    ܘܰܐ̱ܚܪܳܢܝܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܂ ܐܰܝܠܶܝܢ ܕ݁ܰܡܫܰܡܫܳܢ̈ ܗ̱ܘܰܝ̈ ܠܗܽܘܢ ܡܶܢ
                    ܩܶܢܝܳܢܰܝܗܶܝܢ̈ ܀.܀.܀܀</p>
               </div>
               <milestone unit="SyrChapter" n="8"/>
               <div type="textpart" subtype="verse" n="4">
                  <p>ܘܟ݂ܰܕ݂ ܟ݁ܶܢܫܳܐ ܣܰܓ݁ܺܝܳܐܐ ܟ݁ܢܰܫ ܗ̱ܘܳܐ : ܘܡܶܢ ܟ݁ܽܠ ܡܕ݂ܺܝܢܳܢ̈
                    ܐܳܬ݂ܶܝܢ ܗ̱ܘܰܘ ܠܘܳܬ݂ܶܗ ܆ ܐܶܡܰܪ ܒ݁ܡܰܬ݂ܠܶܐ̈ .</p>
               </div>
               <div type="textpart" subtype="verse" n="5">
                  <p>ܢܦ݂ܰܩ ܙܳܪܽܘܥܳܐ ܠܡܶܙܪܰܥ ܙܰܪܥܶܗ . ܘܟ݂ܰܕ݂ ܙܪܰܥ ܆ ܐܺܝܬ݂ ܕ݁ܰܢܦ݂ܰܠ
                    ܥܰܠ ܝܰܕ݂ ܐܽܘܪܚܳܐ ܂ ܘܶܐܬ݁ܕ݂ܺܝܫ . ܘܶܐܟ݂ܰܠܬ݂ܶܗ ܦ݁ܳܪܰܚܬ݂ܳܐ .</p>
               </div>
               <div type="textpart" subtype="verse" n="6">
                  <p>ܘܰܐ̱ܚܪܺܢܳܐ ܢܦ݂ܰܠ ܥܰܠ ܫܽܘܥܳܐ . ܘܒ݂ܰܪ ܫܳܥܬ݂ܶܗ ܝܺܥܳܐ . ܘܰܕ݂ܠܰܝܬ݁
                    ܗ̱ܘܳܐ ܠܶܗ ܬ݁ܰܠܺܝܠܽܘܬ݂ܳܐ ܂ ܝܺܒ݂ܶܫ .</p>
               </div>
               <div type="textpart" subtype="verse" n="7">
                  <p>ܘܰܐ̱ܚܪܺܢܳܐ ܢܦ݂ܰܠ ܒ݁ܶܝܬ݂ ܟ݁ܽܘܒ݁ܶܐ̈ . ܘܺܝܥܰܘ ܥܰܡܶܗ ܟ݁ܽܘܒ݁ܶܐ̈ ܂
                    ܘܚܰܢܩܽܘܗ̱ܝ .</p>
               </div>
               <div type="textpart" subtype="verse" n="8">
                  <p>ܘܰܐ̱ܚܪܺܢܳܐ ܢܦ݂ܰܠ ܒ݁ܰܐܪܥܳܐ ܛܳܒ݂ܬ݂ܳܐ ܘܫܰܦ݁ܺܝܪܬ݁ܳܐ . ܘܺܝܥܳܐ ܁
                    ܘܰܥܒ݂ܰܕ݂ ܦ݁ܺܐܪܶܐ̈ ܂ ܚܰܕ݂ ܒ݁ܰܡܳܐܐ . ܗܳܠܶܝܢ ܟ݁ܰܕ݂ ܐܳܡܰܪ ܂ ܩܳܥܶܐ ܗ̱ܘܳܐ . ܕ݁ܡܰܢ
                    ܕ݁ܺܐܝܬ݂ ܠܶܗ ܐܶܕ݂ܢܶܐ̈ ܕ݁ܢܶܫܡܰܥ ܂ ܢܶܫܡܰܥ ܀܀</p>
               </div>
               <div type="textpart" subtype="verse" n="9">
                  <p>ܘܫܰܐܠܽܘܗ̱ܝ ܬ݁ܰܠܡܺܝܕ݂ܰܘܗ̱ܝ̈ ܂ ܕ݁ܡܳܢܰܘ ܡܰܬ݂ܠܳܐ ܗܳܢܳܐ .</p>
               </div>
               <div type="textpart" subtype="verse" n="10">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ . ܠܟ݂ܽܘܢ ܗ̱ܽܘ ܝܺܗܺܝܒ݂ ܠܡܶܕ݁ܰܥ ܐ̱ܪܳܙܳܐ
                    ܕ݁ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ . ܠܗܳܢܽܘܢ ܕ݁ܶܝܢ ܫܰܪܟ݁ܳܐ ܂ ܒ݁ܦ݂ܶܠܳܐܬ݂ܳܐ̈ ܡܶܬ݂ܶܐܡܰܪ .
                    ܕ݁ܟ݂ܰܕ݂ ܚܳܙܶܝܢ ܂ ܠܳܐ ܢܶܚܙܽܘܢ . ܘܟ݂ܰܕ݂ ܫܳܡܥܺܝܢ ܂ ܠܳܐ ܢܶܣܬ݁ܰܟ݁ܠܽܘܢ ܀</p>
               </div>
               <div type="textpart" subtype="verse" n="11">
                  <p>ܗܳܢܰܘ ܕ݁ܶܝܢ ܡܰܬ݂ܠܳܐ . ܙܰܪܥܳܐ ܐܺܝܬ݂ܰܘܗ̱ܝ ܂ ܡܶܠܬ݂ܳܐ ܕ݁ܰܐܠܳܗܳܐ
                    .</p>
               </div>
               <div type="textpart" subtype="verse" n="12">
                  <p>ܗܳܢܽܘܢ ܕ݁ܶܝܢ ܕ݁ܥܰܠ ܝܰܕ݂ ܐܽܘܪܚܳܐ ܆ ܐܺܝܬ݂ܰܝܗܽܘܢ ܗܳܢܽܘܢ
                    ܕ݁ܫܳܡܥܺܝܢ ܡܶܠܬ݂ܳܐ ܇ ܘܳܐܬ݂ܶܐ ܒ݁ܥܶܠܕ݁ܒ݂ܳܒ݂ܳܐ ܫܳܩܶܠ ܡܶܠܬ݂ܳܐ ܡܶܢ ܠܶܒ݁ܗܽܘܢ ܇ ܕ݁ܠܳܐ
                    ܢܗܰܝܡܢܽܘܢ ܘܢܺܚܽܘܢ .</p>
               </div>
               <div type="textpart" subtype="verse" n="13">
                  <p>ܗܳܠܶܝܢ ܕ݁ܶܝܢ ܕ݁ܥܰܠ ܫܽܘܥܳܐ ܆ ܗܳܠܶܝܢ ܐܶܢܽܘܢ ܕ݁ܡܳܐ ܕ݁ܰܫܡܰܥܘ ܂
                    ܒ݁ܚܰܕ݂ܽܘܬ݂ܳܐ ܡܩܰܒ݁ܠܺܝܢ ܠܳܗ ܠܡܶܠܬ݂ܳܐ ܇ ܘܥܶܩܳܪܳܐ ܠܰܝܬ݁ ܠܗܽܘܢ . ܐܶܠܳܐ ܕ݁ܙܰܒ݂ܢܳܐ ܗ̱ܝ
                    ܗܰܝܡܳܢܽܘܬ݂ܗܽܘܢ . ܘܒ݂ܰܙܒ݂ܰܢ ܢܶܣܝܽܘܢܳܐ ܂ ܡܶܬ݂ܟ݁ܰܫܠܺܝܢ .</p>
               </div>
               <div type="textpart" subtype="verse" n="14">
                  <p>ܗܰܘ ܕ݁ܶܝܢ ܕ݁ܰܢܦ݂ܰܠ ܒ݁ܶܝܬ݂ ܟ݁ܽܘܒ݁ܶܐ̈ ܆ ܗܳܠܶܝܢ ܐܶܢܽܘܢ ܂
                    ܐܰܝܠܶܝܢ ܕ݁ܫܳܡܥܺܝܢ ܡܶܠܬ݂ܳܐ ܇ ܘܰܒ݂ܨܶܦ݂ܬ݂ܳܐ ܘܰܒ݂ܥܽܘܬ݂ܪܳܐ ܘܒ݂ܰܪܓ݂ܺܝܓ݂ܳܬ݂ܶܗ̈ ܕ݁ܥܳܠܡܳܐ
                    ܡܶܬ݂ܚܰܢܩܺܝܢ ܇ ܘܦ݂ܺܐܪܶܐ̈ ܠܳܐ ܝܳܗܒ݁ܺܝܢ .</p>
               </div>
               <div type="textpart" subtype="verse" n="15">
                  <p>ܗܰܘ ܕ݁ܶܝܢ ܕ݁ܒ݂ܰܐܪܥܳܐ ܛܳܒ݂ܬ݂ܳܐ ܆ ܗܳܠܶܝܢ ܐܶܢܽܘܢ ܂ ܐܰܝܠܶܝܢ
                    ܕ݁ܰܒ݂ܠܶܒ݁ܳܐ ܫܰܦ݂ܝܳܐ ܘܛܳܒ݂ܳܐ ܫܳܡܥܺܝܢ ܡܶܠܬ݂ܳܐ ܇ ܘܳܐܚܕ݁ܺܝܢ ܂ ܘܝܳܗܒ݁ܺܝܢ ܦ݁ܺܐܪܶܐ̈
                    ܒ݁ܰܡܣܰܝܒ݁ܪܳܢܽܘܬ݂ܳܐ ܀</p>
               </div>
               <div type="textpart" subtype="verse" n="16">
                  <p>ܠܳܐ ܐ̱ܢܳܫ ܡܰܢܗܰܪ ܫܪܳܓ݂ܳܐ ܂ ܘܰܡܚܰܦ݁ܶܐ ܠܶܗ ܒ݁ܡܳܐܢܳܐ ܇ ܐܰܘ
                    ܣܳܐܶܡ ܠܶܗ ܬ݁ܚܶܝܬ݂ ܥܰܪܣܳܐ . ܐܶܠܳܐ ܣܳܐܶܡ ܠܶܗ ܠܥܶܠ ܡܶܢ ܡܢܳܪܬ݁ܳܐ . ܕ݁ܟ݂ܽܠ ܕ݁ܥܳܐܶܠ ܂
                    ܢܶܚܙܶܐ ܢܽܘܗܪܶܗ .</p>
               </div>
               <div type="textpart" subtype="verse" n="17">
                  <p>ܠܰܝܬ݁ ܓ݁ܶܝܪ ܡܶܕ݁ܶܡ ܕ݁ܰܟ݂ܣܶܐ ܂ ܕ݁ܠܳܐ ܢܶܬ݂ܓ݁ܠܶܐ . ܘܠܳܐ
                    ܕ݁ܰܡܛܰܫܰܝ ܁ ܕ݁ܠܳܐ ܢܶܬ݂ܺܝܕ݂ܰܥ ܂ ܘܢܺܐܬ݂ܶܐ ܠܓ݂ܶܠܝܳܐ .</p>
               </div>
               <div type="textpart" subtype="verse" n="18">
                  <p>ܚܙܰܘ ܐܰܝܟ݁ܰܢܳܐ ܫܡܰܥܬ݁ܽܘܢ . ܡܰܢ ܕ݁ܺܐܝܬ݂ ܠܶܗ ܓ݁ܶܝܪ ܂
                    ܢܶܬ݂ܺܝܗܶܒ݂ ܠܶܗ . ܘܡܰܢ ܕ݁ܠܰܝܬ݁ ܠܶܗ ܆ ܐܳܦ݂ ܗܰܘ ܕ݁ܣܳܒ݂ܰܪ ܕ݁ܺܐܝܬ݂ ܠܶܗ ܂ ܢܶܫܬ݁ܩܶܠ
                    ܡܶܢܶܗ ܀</p>
               </div>
               <div type="textpart" subtype="verse" n="19">
                  <p>ܐܶܬ݂ܰܘ ܕ݁ܶܝܢ ܠܘܳܬ݂ܶܗ ܐܶܡܶܗ ܘܰܐܚܰܘܗ̱ܝ̈ ܆ ܘܠܳܐ ܡܶܫܟ݁ܚܺܝܢ ܗ̱ܘܰܘ
                    ܕ݁ܰܢܡܰܠܠܽܘܢ ܥܰܡܶܗ ܂ ܡܶܛܽܠ ܟ݁ܶܢܫܳܐ .</p>
               </div>
               <div type="textpart" subtype="verse" n="20">
                  <p>ܘܶܐܡܰܪܘ ܠܶܗ . ܐܶܡܳܟ݂ ܘܰܐܚܰܝܟ݁̈ ܩܳܝܡܺܝܢ ܠܒ݂ܰܪ ܂ ܘܨܳܒ݂ܶܝܢ
                    ܠܡܶܚܙܝܳܟ݂ .</p>
               </div>
               <div type="textpart" subtype="verse" n="21">
                  <p>ܗܽܘ ܕ݁ܶܝܢ ܥܢܳܐ ܂ ܘܶܐܡܰܪ ܠܗܽܘܢ . ܗܳܠܶܝܢ ܐܶܢܽܘܢ ܐܶܡܝ ܘܰܐܚܰܝ̈ ܆
                    ܐܰܝܠܶܝܢ ܕ݁ܫܳܡܥܺܝܢ ܡܶܠܬ݂ܳܐ ܕ݁ܰܐܠܳܗܳܐ ܂ ܘܥܳܒ݂ܕ݁ܺܝܢ ܠܳܗ ܀܀</p>
               </div>
               <div type="textpart" subtype="verse" n="22">
                  <p>ܗܘܳܐ ܕ݁ܶܝܢ ܒ݁ܚܰܕ݂ ܡܶܢ ܝܰܘܡܳܬ݂ܳܐ̈ ܆ ܣܠܶܩ ܝܶܫܽܘܥ ܝܺܬ݂ܶܒ݂
                    ܒ݁ܰܣܦ݂ܺܝܢ̱ܬ݁ܳܐ ܁ ܗܽܘ ܘܬ݂ܰܠܡܺܝܕ݂ܰܘܗ̱ܝ̈ . ܘܶܐܡܰܪ ܠܗܽܘܢ . ܢܶܥܒ݁ܰܪ ܠܗܰܘ ܥܶܒ݂ܪܳܐ
                    ܕ݁ܝܰܡܬ݂ܳܐ ܀</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܪܳܕ݂ܶܝܢ ܂ ܕ݁ܡܶܟ݂ ܠܶܗ ܗܽܘ ܝܶܫܽܘܥ . ܘܰܗܘܳܬ݂ ܥܰܠܥܳܠܳܐ
                    ܕ݁ܪܽܘܚܳܐ ܒ݁ܝܰܡܬ݂ܳܐ . ܘܩܰܪܺܝܒ݂ܳܐ ܗ̱ܘܳܬ݂ ܣܦ݂ܺܝܢ̱ܬ݁ܳܐ ܠܡܶܛܒ݁ܰܥ .</p>
               </div>
               <div type="textpart" subtype="verse" n="24">
                  <p>ܘܰܩܪܶܒ݂ܘ ܐܰܥܺܝܪܽܘܗ̱ܝ ܂ ܘܳܐܡܪܺܝܢ ܠܶܗ . ܪܰܒ݁ܰܢ ܁ ܪܰܒ݁ܰܢ ܂
                    ܐܳܒ݂ܕ݁ܺܝܢܰܢ . ܗܽܘ ܕ݁ܶܝܢ ܁ ܩܳܡ ܘܰܟ݂ܐܳܐ ܒ݁ܪܽܘܚܶܐ̈ ܘܰܒ݂ܡܰܚܫܽܘܠܶܐ̈ ܕ݁ܝܰܡܳܐ ܂ ܘܢܳܚܘ .
                    ܘܰܗܘܳܐ ܫܶܠܝܳܐ .</p>
               </div>
               <div type="textpart" subtype="verse" n="25">
                  <p>ܘܶܐܡܰܪ ܠܗܽܘܢ . ܐܰܝܟ݁ܳܐ ܗ̱ܝ ܗܰܝܡܳܢܽܘܬ݂ܟ݂ܽܘܢ . ܗܶܢܽܘܢ ܕ݁ܶܝܢ
                    ܟ݁ܰܕ݂ ܕ݁ܰܚܺܝܠܺܝܢ ܆ ܡܶܬ݁ܕ݁ܰܡܪܺܝܢ ܗ̱ܘܰܘ ܘܳܐܡܪܺܝܢ ܚܰܕ݂ ܠܚܰܕ݂ . ܡܰܢܽܘ ܟ݁ܰܝ ܗܳܢܳܐ ܁
                    ܕ݁ܳܐܦ݂ ܠܪܽܘܚܶܐ̈ ܦ݁ܳܩܶܕ݂ ܁ ܘܰܠܡܰܚܫܽܘܠܶܐ̈ ܘܰܠܝܰܡܳܐ ܆ ܘܡܶܫܬ݁ܰܡܥܺܝܢ ܠܶܗ ܀</p>
               </div>
               <div type="textpart" subtype="verse" n="26">
                  <p>ܘܰܪܕ݂ܰܘ ܘܶܐܬ݂ܰܘ ܠܰܐܬ݂ܪܳܐ ܕ݁ܓ݂ܳܕ݂ܪܳܝܶܐ̈ ܇ ܕ݁ܺܐܝܬ݂ܰܘܗ̱ܝ
                    ܒ݁ܥܶܒ݂ܪܳܐ ܂ ܠܽܘܩܒ݂ܰܠ ܓ݁ܠܺܝܠܳܐ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܢܦ݂ܰܩ ܠܰܐܪܥܳܐ ܆ ܦ݁ܓ݂ܰܥ ܒ݁ܶܗ ܓ݁ܰܒ݂ܪܳܐ ܚܰܕ݂ ܡܶܢ
                    ܡܕ݂ܺܝܢ̱ܬ݁ܳܐ ܇ ܕ݁ܺܐܝܬ݂ ܒ݁ܶܗ ܕ݁ܰܝܘܳܐ ܂ ܡܶܢ ܙܰܒ݂ܢܳܐ ܣܰܓ݁ܺܝܳܐܐ . ܘܡܳܐܢܶܐ̈ ܠܳܐ ܠܳܒ݂ܶܫ
                    ܗ̱ܘܳܐ . ܘܰܒ݂ܒ݂ܰܝܬ݁ܳܐ ܠܳܐ ܥܳܡܰܪ ܗ̱ܘܳܐ . ܐܶܠܳܐ ܒ݁ܒ݂ܶܝܬ݂ ܩܒ݂ܽܘܪܶܐ̈ .</p>
               </div>
               <div type="textpart" subtype="verse" n="28">
                  <p>ܟ݁ܰܕ݂ ܚܙܳܐ ܕ݁ܶܝܢ ܠܝܶܫܽܘܥ ܆ ܩܥܳܐ ܂ ܘܰܢܦ݂ܰܠ ܩܕ݂ܳܡܰܘܗ̱ܝ .
                    ܘܰܒ݂ܩܳܠܳܐ ܪܳܡܳܐ ܐܶܡܰܪ . ܡܳܐ ܠܰܢ ܘܠܳܟ݂ ܁ ܝܶܫܽܘܥ ܅ ܒ݁ܪܶܗ ܕ݁ܰܐܠܳܗܳܐ ܡܪܰܝܡܳܐ .
                    ܒ݁ܳܥܶܐ ܐ̱ܢܳܐ ܡܶܢܳܟ݂ ܂ ܠܳܐ ܬ݁ܫܰܢܩܰܢܝ .</p>
               </div>
               <div type="textpart" subtype="verse" n="29">
                  <p>ܦ݁ܳܩܶܕ݂ ܗ̱ܘܳܐ ܠܶܗ ܓ݁ܶܝܪ ܝܶܫܽܘܥ ܠܪܽܘܚܳܐ ܛܰܢܦ݂ܳܐ ܂ ܠܡܶܦ݁ܰܩ ܡܶܢ
                    ܒ݁ܰܪܢܳܫܳܐ . ܣܰܓ݁ܺܝ ܗ̱ܘܳܐ ܓ݁ܶܝܪ ܙܰܒ݂ܢܳܐ ܂ ܡܶܢ ܕ݁ܰܫܒ݂ܶܐ ܗ̱ܘܳܐ ܠܶܗ . ܘܡܶܬ݂ܶܐܣܰܪ
                    ܗ̱ܘܳܐ ܒ݁ܫܺܫܠܳܬ݂ܳܐ̈ ܆ ܘܰܒ݂ܟ݂ܶܒ݂ܠܶܐ̈ ܡܶܬ݂ܢܛܰܪ ܗ̱ܘܳܐ . ܘܰܡܦ݂ܰܣܶܩ ܗ̱ܘܳܐ ܐܰܣܽܘܪܰܘܗ̱ܝ̈
                    ܆ ܘܡܶܬ݁ܕ݁ܒ݂ܰܪ ܗ̱ܘܳܐ ܡܶܢ ܫܺܐܕ݂ܳܐ ܠܚܽܘܪܒ݁ܳܐ .</p>
               </div>
               <div type="textpart" subtype="verse" n="30">
                  <p>ܫܰܐܠܶܗ ܕ݁ܶܝܢ ܝܶܫܽܘܥ ܂ ܡܰܢ ܫܡܳܟ݂ . ܐܳܡܰܪ ܠܶܗ ܂ ܠܶܓ݂ܝܽܘܢ :
                    ܡܶܛܽܠ ܕ݁ܕ݂ܰܝܘܶܐ̈ ܣܰܓ݁ܺܝܶܐܐ̈ ܥܰܠܺܝܠܺܝܢ ܗ̱ܘܰܘ ܒ݁ܶܗ .</p>
               </div>
               <div type="textpart" subtype="verse" n="31">
                  <p>ܘܒ݂ܳܥܶܝܢ ܗ̱ܘܰܘ ܡܶܢܶܗ ܆ ܕ݁ܠܳܐ ܢܶܦ݂ܩܽܘܕ݂ ܠܗܽܘܢ ܠܡܺܐܙܰܠ
                    ܠܰܬ݂ܗܽܘܡܳܐ .</p>
               </div>
               <div type="textpart" subtype="verse" n="32">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܂ ܒ݁ܰܩܪܳܐ ܕ݁ܰܚܙܺܝܪܶܐ̈ ܣܰܓ݁ܺܝܶܐܐ̈ ܂
                    ܕ݁ܪܳܥܝܳܐ ܒ݁ܛܽܘܪܳܐ . ܘܒ݂ܳܥܶܝܢ ܗ̱ܘܰܘ ܡܶܢܶܗ ܆ ܕ݁ܢܰܦ݁ܶܣ ܠܗܽܘܢ ܂ ܕ݁ܒ݂ܰܚܙܺܝܪܶܐ̈
                    ܢܶܥܠܽܘܢ . ܘܰܐܦ݁ܶܣ ܠܗܽܘܢ .</p>
               </div>
               <div type="textpart" subtype="verse" n="33">
                  <p>ܘܰܢܦ݂ܰܩܘ ܫܺܐܕ݂ܶܐ̈ ܡܶܢ ܓ݁ܰܒ݂ܪܳܐ ܂ ܘܥܰܠܘ ܒ݁ܰܚܙܺܝܪܶܐ̈ .
                    ܘܬ݂ܶܪܨܰܬ݂ ܒ݁ܰܩܪܳܐ ܗܳܝ ܟ݁ܽܠܳܗ ܠܰܫܩܺܝܦ݂ܳܐ ܆ ܘܰܢܦ݂ܰܠܘ ܒ݁ܝܰܡܬ݂ܳܐ ܂ ܘܶܐܬ݂ܚܰܢܰܩܘ
                    .</p>
               </div>
               <div type="textpart" subtype="verse" n="34">
                  <p>ܟ݁ܰܕ݂ ܚܙܰܘ ܕ݁ܶܝܢ ܪܳܥܰܘܳܬ݂ܳܐ̈ ܡܶܕ݁ܶܡ ܕ݁ܰܗܘܳܐ ܆ ܥܪܰܩܘ .
                    ܘܶܐܫܬ݁ܰܥܺܝܘ ܒ݁ܰܡܕ݂ܺܝܢܳܬ݂ܳܐ̈ ܂ ܘܰܒ݂ܩܽܘܪܝܳܐ̈ .</p>
               </div>
               <div type="textpart" subtype="verse" n="35">
                  <p>ܘܰܢܦ݂ܰܩܘ ܐ̱ܢܳܫܳܐ ܕ݁ܢܶܚܙܽܘܢ ܡܶܕ݁ܶܡ ܕ݁ܰܗܘܳܐ ܆ ܘܶܐܬ݂ܰܘ ܠܘܳܬ݂
                    ܝܶܫܽܘܥ . ܘܶܐܫܟ݁ܚܽܘܗ̱ܝ ܠܓ݂ܰܒ݂ܪܳܐ ܗܰܘ ܕ݁ܰܢܦ݂ܰܩܘ ܫܺܐܕ݂ܰܘܗ̱ܝ̈ ܆ ܟ݁ܰܕ݂ ܠܒ݂ܺܝܫ
                    ܘܰܡܢܰܟ݁ܰܦ݂ ܂ ܘܝܳܬ݂ܶܒ݂ ܠܘܳܬ݂ ܪܶܓ݂ܠܰܘܗ̱ܝ̈ ܕ݁ܝܶܫܽܘܥ . ܘܰܕ݂ܚܶܠܘ .</p>
               </div>
               <div type="textpart" subtype="verse" n="36">
                  <p>ܘܶܐܫܬ݁ܰܥܺܝܘ ܠܗܽܘܢ ܐܰܝܠܶܝܢ ܕ݁ܰܚܙܰܘ ܇ ܐܰܝܟ݁ܰܢܳܐ ܐܶܬ݂ܰܐܣܺܝ
                    ܓ݁ܰܒ݂ܪܳܐ ܗܰܘ ܕ݁ܰܝܘܳܢܳܐ .</p>
               </div>
               <div type="textpart" subtype="verse" n="37">
                  <p>ܘܒ݂ܳܥܶܝܢ ܗ̱ܘܰܘ ܡܶܢܶܗ ܟ݁ܽܠܶܗ ܟ݁ܶܢܫܳܐ ܕ݁ܓ݂ܳܕ݂ܪܳܝܶܐ̈ ܂ ܕ݁ܢܺܐܙܰܠ
                    ܠܶܗ ܡܶܢ ܠܘܳܬ݂ܗܽܘܢ . ܡܶܛܽܠ ܕ݁ܕ݂ܶܚܠܬ݂ܳܐ ܪܰܒ݁ܬ݂ܳܐ ܐܶܚܕ݁ܰܬ݂ ܐܶܢܽܘܢ . ܗܽܘ ܕ݁ܶܝܢ
                    ܝܶܫܽܘܥ ܣܠܶܩ ܠܰܣܦ݂ܺܝܢ̱ܬ݁ܳܐ ܂ ܘܰܗܦ݂ܰܟ݂ ܡܶܢ ܠܘܳܬ݂ܗܽܘܢ ܀</p>
               </div>
               <div type="textpart" subtype="verse" n="38">
                  <p>ܗܰܘ ܕ݁ܶܝܢ ܓ݁ܰܒ݂ܪܳܐ ܕ݁ܰܢܦ݂ܰܩܘ ܡܶܢܶܗ ܫܺܐܕ݂ܶܐ̈ ܆ ܒ݁ܳܥܶܐ ܗ̱ܘܳܐ
                    ܡܶܢܶܗ ܂ ܕ݁ܰܠܘܳܬ݂ܶܗ ܢܶܗܘܶܐ . ܘܰܫܪܳܝܗ̱ܝ ܝܶܫܽܘܥ ܂ ܘܶܐܡܰܪ ܠܶܗ .</p>
               </div>
               <div type="textpart" subtype="verse" n="39">
                  <p>ܗܦ݂ܽܘܟ݂ ܠܒ݂ܰܝܬ݁ܳܟ݂ ܆ ܘܶܐܫܬ݁ܰܥܳܐ ܡܶܕ݁ܶܡ ܕ݁ܰܥܒ݂ܰܕ݂ ܠܳܟ݂
                    ܐܰܠܳܗܳܐ . ܘܶܐܙܰܠ . ܘܡܰܟ݂ܪܶܙ ܗ̱ܘܳܐ ܒ݁ܟ݂ܽܠܳܗ ܡܕ݂ܺܝܢ̱ܬ݁ܳܐ ܂ ܡܶܕ݁ܶܡ ܕ݁ܰܥܒ݂ܰܕ݂ ܠܶܗ
                    ܝܶܫܽܘܥ ܀</p>
               </div>
               <div type="textpart" subtype="verse" n="40">
                  <p>ܟ݁ܰܕ݂ ܗܦ݂ܰܟ݂ ܕ݁ܶܝܢ ܝܶܫܽܘܥ ܆ ܩܰܒ݁ܠܶܗ ܟ݁ܶܢܫܳܐ ܣܰܓ݁ܺܝܳܐܐ .
                    ܟ݁ܽܠܗܽܘܢ ܓ݁ܶܝܪ ܠܶܗ ܚܳܝܪܺܝܢ ܗ̱ܘܰܘ .</p>
               </div>
               <div type="textpart" subtype="verse" n="41">
                  <p>ܘܓ݂ܰܒ݂ܪܳܐ ܚܰܕ݂ ܕ݁ܰܫܡܶܗ ܝܽܘܐܳܪܳܫ ܂ ܪܺܝܫ ܟ݁ܢܽܘܫܬ݁ܳܐ ܆ ܢܦ݂ܰܠ
                    ܩܕ݂ܳܡ ܪܶܓ݂ܠܰܘܗ̱ܝ̈ ܕ݁ܝܶܫܽܘܥ ܆ ܘܒ݂ܳܥܶܐ ܗ̱ܘܳܐ ܡܶܢܶܗ ܕ݁ܢܶܥܽܘܠ ܠܒ݂ܰܝܬ݁ܶܗ .</p>
               </div>
               <div type="textpart" subtype="verse" n="42">
                  <p>ܒ݁ܰܪܬ݂ܳܐ ܓ݁ܶܝܪ ܝܺܚܺܝܕ݂ܳܝܬ݁ܳܐ ܐܺܝܬ݂ ܗ̱ܘܳܬ݂ ܠܶܗ . ܐܰܝܟ݂
                    ܒ݁ܰܪ̱ܬ݂ ܫܢܺܝܢ̈ ܬ݁ܰܪܬ݁ܰܥܶܣܪܶܐ̈ . ܘܩܰܪܺܝܒ݂ܳܐ ܗ̱ܘܳܬ݂ ܠܰܡܡܳܬ݂ . ܘܟ݂ܰܕ݂ ܐܳܙܶܠ ܥܰܡܶܗ
                    ܗܽܘ ܝܶܫܽܘܥ ܂ ܟ݁ܶܢܫܳܐ ܣܰܓ݁ܺܝܳܐܐ ܚܳܒ݂ܶܨ ܗ̱ܘܳܐ ܠܶܗ ܀</p>
               </div>
               <div type="textpart" subtype="verse" n="43">
                  <p>ܐܰܢ̱ܬ݁ܬ݂ܳܐ ܕ݁ܶܝܢ ܚܕ݂ܳܐ ܁ ܕ݁ܰܬ݂ܪܺܝܥ ܗ̱ܘܳܐ ܕ݁ܡܳܗ ܫܢܺܝܢ̈
                    ܬ݁ܰܪܬ݁ܰܥܶܣܪܶܐ̈ : ܗܳܝ ܕ݁ܒ݂ܶܝܬ݂ ܐܳܣܰܘܳܬ݂ܳܐ̈ ܟ݁ܽܠܶܗ ܩܶܢܝܳܢܳܗ ܐܰܦ݁ܩܰܬ݂ : ܘܠܳܐ
                    ܐܶܫܟ݁ܚܰܬ݂ ܕ݁ܡܶܢ ܐ̱ܢܳܫ ܬ݁ܶܬ݂ܰܐܣܶܐ ܆</p>
               </div>
               <div type="textpart" subtype="verse" n="44">
                  <p>ܐܶܬ݂ܩܰܪܒ݂ܰܬ݂ ܡܶܢ ܒ݁ܶܣܬ݁ܪܶܗ ܂ ܘܩܶܪܒ݁ܰܬ݂ ܠܟ݂ܶܢܦ݂ܳܐ ܕ݁ܡܳܐܢܶܗ .
                    ܘܡܶܚܕ݂ܳܐ ܂ ܩܳܡܰܬ݂ ܡܰܪܕ݁ܺܝܬ݂ܳܐ ܕ݁ܰܕ݂ܡܳܗ .</p>
               </div>
               <div type="textpart" subtype="verse" n="45">
                  <p>ܘܶܐܡܰܪ ܝܶܫܽܘܥ . ܡܰܢܽܘ ܩܪܶܒ݂ ܠܺܝ . ܘܟ݂ܰܕ݂ ܟ݁ܽܠܗܽܘܢ ܟ݁ܳܦ݂ܪܺܝܢ
                    ܆ ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ ܂ ܘܰܕ݂ܥܰܡܶܗ . ܪܰܒ݁ܰܢ ܁ ܟ݁ܶܢܫܶܐ̈ ܐܳܠܨܺܝܢ ܠܳܟ݂
                    ܘܚܳܒ݂ܨܺܝܢ ܆ ܘܳܐܡܰܪ ܐܰܢ̱ܬ݁ ܆ ܡܰܢܽܘ ܩܪܶܒ݂ ܠܺܝ ܆</p>
               </div>
               <div type="textpart" subtype="verse" n="46">
                  <p>ܗܽܘ ܕ݁ܶܝܢ ܐܶܡܰܪ ܂ ܐ̱ܢܳܫ ܩܪܶܒ݂ ܠܺܝ . ܐܶܢܳܐ ܓ݁ܶܝܪ ܝܶܕ݂ܥܶܬ݂
                    ܕ݁ܚܰܝܠܳܐ ܢܦ݂ܰܩ ܡܶܢܝ .</p>
               </div>
               <div type="textpart" subtype="verse" n="47">
                  <p>ܗܳܝ ܕ݁ܶܝܢ ܐܰܢ̱ܬ݁ܬ݂ܳܐ ܁ ܟ݁ܰܕ݂ ܚܙܳܬ݂ ܕ݁ܠܳܐ ܛܥܳܬ݂ܶܗ ܆ ܐܶܬ݂ܳܬ݂
                    ܟ݁ܰܕ݂ ܪܰܬ݁ܺܝܬ݂ܳܐ ܂ ܘܢܶܦ݂ܠܰܬ݂ ܣܶܓ݂ܕ݁ܰܬ݂ ܠܶܗ . ܘܶܐܡܪܰܬ݂ ܠܥܺܝܢ ܥܰܡܳܐ ܟ݁ܽܠܶܗ ܇ ܡܶܛܽܠ
                    ܐܰܝܕ݂ܳܐ ܥܶܠܬ݂ܳܐ ܩܶܪܒ݁ܰܬ݂ ܆ ܘܰܐܝܟ݁ܰܢܳܐ ܡܶܚܕ݂ܳܐ ܐܶܬ݂ܰܐܣܝܰܬ݂ .</p>
               </div>
               <div type="textpart" subtype="verse" n="48">
                  <p>ܗܽܘ ܕ݁ܶܝܢ ܝܶܫܽܘܥ ܂ ܐܶܡܰܪ ܠܳܗ . ܐܶܬ݂ܠܰܒ̱݁ܒ݂ܝ ܒ݁ܪܰܬ݂ܝ ܅
                    ܗܰܝܡܳܢܽܘܬ݂ܶܟ݂ܝ ܐܰܚܝܰܬ݂ܶܟ݂ܝ ܂ ܙܶܠܝ ܒ݁ܰܫܠܳܡܳܐ ܀.܀.܀܀</p>
               </div>
               <milestone unit="SyrChapter" n="9"/>
               <div type="textpart" subtype="verse" n="49">
                  <p>ܘܥܰܕ݂ ܗܽܘ ܡܡܰܠܶܠ ܆ ܐܶܬ݂ܳܐ ܐ̱ܢܳܫ ܡܶܢ ܕ݁ܒ݂ܶܝܬ݂ ܪܰܒ݁ ܟ݁ܢܽܘܫܬ݁ܳܐ
                    ܂ ܘܶܐܡܰܪ ܠܶܗ . ܡܺܝܬ݂ܰܬ݂ ܠܳܗ ܒ݁ܰܪܬ݂ܳܟ݂ . ܠܳܐ ܬ݁ܰܥܡܶܠ ܠܡܰܠܦ݂ܳܢܳܐ .</p>
               </div>
               <div type="textpart" subtype="verse" n="50">
                  <p>ܝܶܫܽܘܥ ܕ݁ܶܝܢ ܫܡܰܥ ܂ ܘܶܐܡܰܪ ܠܰܐܒ݂ܽܘܗ ܕ݁ܰܛܠܺܝܬ݂ܳܐ . ܠܳܐ
                    ܬ݁ܶܕ݂ܚܰܠ . ܒ݁ܰܠܚܽܘܕ݂ ܗܰܝܡܶܢ ܂ ܘܚܳܝܳܐ .</p>
               </div>
               <div type="textpart" subtype="verse" n="51">
                  <p>ܐܶܬ݂ܳܐ ܕ݁ܶܝܢ ܝܶܫܽܘܥ ܠܒ݂ܰܝܬ݁ܳܐ ܆ ܘܠܳܐ ܫܒ݂ܰܩ ܠܐ̱ܢܳܫ ܕ݁ܢܶܥܽܘܠ
                    ܥܰܡܶܗ ܇ ܐܶܠܳܐ ܠܫܶܡܥܽܘܢ ܁ ܘܰܠܝܰܥܩܽܘܒ݂ ܂ ܘܰܠܝܽܘܚܰܢܳܢ . ܘܠܰܐܒ݂ܽܘܗ ܕ݁ܰܛܠܺܝܬ݂ܳܐ ܂
                    ܘܠܶܐܡܳܗ .</p>
               </div>
               <div type="textpart" subtype="verse" n="52">
                  <p>ܟ݁ܽܠܗܽܘܢ ܕ݁ܶܝܢ ܁ ܒ݁ܳܟ݂ܶܝܢ ܗ̱ܘܰܘ ܂ ܘܡܰܪܩܕ݂ܺܝܢ ܥܠܶܝܗ . ܝܶܫܽܘܥ
                    ܕ݁ܶܝܢ ܐܶܡܰܪ . ܠܳܐ ܬ݁ܶܒ݂ܟ݁ܽܘܢ . ܠܳܐ ܓ݁ܶܝܪ ܡܺܝܬ݂ܰܬ݂ ܁ ܐܶܠܳܐ ܕ݁ܰܡܟ݁ܳܐ ܗ̱ܝ .</p>
               </div>
               <div type="textpart" subtype="verse" n="53">
                  <p>ܘܓ݂ܳܚܟ݁ܺܝܢ ܗ̱ܘܰܘ ܥܠܰܘܗ̱ܝ . ܕ݁ܝܳܕ݂ܥܺܝܢ ܕ݁ܡܺܝܬ݂ܰܬ݂ ܠܳܗ .</p>
               </div>
               <div type="textpart" subtype="verse" n="54">
                  <p>ܗܽܘ ܕ݁ܶܝܢ ܐܰܦ݁ܶܩ ܠܟ݂ܽܠܢܳܫ ܠܒ݂ܰܪ . ܘܰܐܚܕ݁ܳܗ ܒ݁ܺܐܝܕ݂ܳܗ .
                    ܘܰܩܪܳܗ ܂ ܘܶܐܡܰܪ . ܛܠܺܝܬ݂ܳܐ ܂ ܩܽܘܡܝ .</p>
               </div>
               <div type="textpart" subtype="verse" n="55">
                  <p>ܘܗܶܦ݂ܟ݁ܰܬ݂ ܪܽܘܚܳܗ ܁ ܘܡܶܚܕ݂ܳܐ ܩܳܡܰܬ݂ . ܘܰܦ݂ܩܰܕ݂ ܕ݁ܢܶܬ݁ܠܽܘܢ
                    ܠܳܗ ܠܡܶܐܟ݂ܰܠ .</p>
               </div>
               <div type="textpart" subtype="verse" n="56">
                  <p>ܘܰܬ݂ܡܰܗܘ ܐܰܒ݂ܳܗܶܝܗ̈ . ܗܽܘ ܕ݁ܶܝܢ ܙܰܗܰܪ ܐܶܢܽܘܢ ܆ ܕ݁ܰܠܐ̱ܢܳܫ ܂
                    ܠܳܐ ܢܺܐܡܪܽܘܢ ܡܳܐ ܕ݁ܰܗܘܳܐ ܀</p>
               </div>
            </div>
            <div type="textpart" subtype="chapter" n="9">
               <div type="textpart" subtype="verse" n="1">
                  <p>ܘܰܩܪܳܐ ܝܶܫܽܘܥ ܠܰܬ݂ܪܶܥܣܰܪܬ݁ܶܗ ܆ ܘܝܰܗ̱ܒ݂ ܠܗܽܘܢ ܚܰܝܠܳܐ
                    ܘܫܽܘܠܛܳܢܳܐ ܇ ܥܰܠ ܟ݁ܽܠܗܽܘܢ ܫܺܐܕ݂ܶܐ̈ ܘܟ݂ܽܘܪܗܳܢܶܐ̈ ܂ ܠܡܰܐܣܳܝܽܘ .</p>
               </div>
               <div type="textpart" subtype="verse" n="2">
                  <p>ܘܫܰܕ݁ܰܪ ܐܶܢܽܘܢ ܁ ܠܡܰܟ݂ܪܳܙܽܘ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܂
                    ܘܰܠܡܰܐܣܳܝܽܘ ܟ݁ܪܺܝܗܶܐ̈ ܀</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܠܗܽܘܢ . ܡܶܕ݁ܶܡ ܠܳܐ ܬ݁ܶܫܩܠܽܘܢ ܠܽܐܘܪܚܳܐ . ܠܳܐ ܫܰܒ݂ܛܳܐ ܂
                    ܘܠܳܐ ܬ݁ܰܪܡܳܠܳܐ . ܘܠܳܐ ܠܰܚܡܳܐ ܂ ܘܠܳܐ ܟ݁ܶܣܦ݁ܳܐ . ܘܠܳܐ ܬ݁ܰܪܬ݁ܶܝܢ̈ ܟ݁ܽܘܬ݁ܺܝܢܝܳܢ̈
                    ܢܶܗܘܝܳܢ̈ ܠܟ݂ܽܘܢ .</p>
               </div>
               <div type="textpart" subtype="verse" n="4">
                  <p>ܘܠܰܐܝܢܳܐ ܒ݁ܰܝܬ݁ܳܐ ܁ ܕ݁ܥܳܐܠܺܝܢ ܐܢ̱ܬ݁ܽܘܢ ܠܶܗ ܆ ܬ݁ܰܡܳܢ ܗܘܰܘ ܂
                    ܘܡܶܢ ܬ݁ܰܡܳܢ ܦ݁ܽܘܩܘ .</p>
               </div>
               <div type="textpart" subtype="verse" n="5">
                  <p>ܘܰܠܡܰܢ ܕ݁ܠܳܐ ܡܩܰܒ݁ܠܺܝܢ ܠܟ݂ܽܘܢ : ܡܳܐ ܕ݁ܢܳܦ݂ܩܺܝܢ ܐܢ̱ܬ݁ܽܘܢ ܡܶܢ
                    ܡܕ݂ܺܝܢ̱ܬ݁ܳܐ ܗܳܝ ܆ ܐܳܦ݂ ܚܶܠܳܐ ܡܶܢ ܪܶܓ݂ܠܰܝܟ݁ܽܘܢ̈ ܂ ܦ݁ܶܨܘ ܥܠܰܝܗܽܘܢ ܠܣܳܗܕ݁ܽܘܬ݂ܳܐ
                    ܀</p>
               </div>
               <div type="textpart" subtype="verse" n="6">
                  <p>ܘܰܢܦ݂ܰܩܘ ܫܠܺܝܚܶܐ̈ ܂ ܘܡܶܬ݂ܟ݁ܰܪܟ݁ܺܝܢ ܗ̱ܘܰܘ ܒ݁ܩܽܘܪܝܳܐ̈
                    ܘܒ݂ܰܡܕ݂ܺܝܢܳܬ݂ܳܐ̈ ܆ ܘܰܡܣܰܒ݁ܪܺܝܢ ܗ̱ܘܰܘ ܁ ܘܡܰܐܣܶܝܢ ܒ݁ܟ݂ܽܠ ܕ݁ܽܘܟ݁ ܀</p>
               </div>
               <div type="textpart" subtype="verse" n="7">
                  <p>ܫܡܰܥ ܕ݁ܶܝܢ ܗܶܪܳܘܕ݂ܶܣ ܛܶܛܪܰܪܟ݂ܰܐ ܟ݁ܽܠܗܶܝܢ ܕ݁ܗܳܘܝܳܢ̈ ܗ̱ܘܰܝ̈
                    ܒ݁ܺܐܝܕ݂ܶܗ . ܘܡܶܬ݁ܕ݁ܰܡܰܪ ܗ̱ܘܳܐ . ܡܶܛܽܠ ܕ݁ܳܐܡܪܺܝܢ ܗ̱ܘܰܘ ܐ̱ܢܳܫܺܝܢ̈ ܆ ܕ݁ܝܽܘܚܰܢܳܢ ܩܳܡ
                    ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="8">
                  <p>ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ ܂ ܕ݁ܺܐܠܺܝܳܐ ܐܶܬ݂ܚܙܺܝ .
                    ܘܰܐ̱ܚܪܳܢܶܐ̈ ܂ ܕ݁ܰܢܒ݂ܺܝܳܐ ܡܶܢ ܢܒ݂ܺܝܶܐ̈ ܩܰܕ݂ܡܳܝܶܐ̈ ܂ ܩܳܡ .</p>
               </div>
               <div type="textpart" subtype="verse" n="9">
                  <p>ܘܶܐܡܰܪ ܗܶܪܳܘܕ݂ܶܣ . ܪܺܫܶܗ ܕ݁ܝܽܘܚܰܢܳܢ ܂ ܐܶܢܳܐ ܦ݁ܶܣܩܶܬ݂ . ܡܰܢܽܘ
                    ܕ݁ܶܝܢ ܗܳܢܳܐ ܁ ܕ݁ܗܳܠܶܝܢ ܫܳܡܰܥ ܐ̱ܢܳܐ ܥܠܰܘܗ̱ܝ . ܘܨܳܒ݂ܶܐ ܗ̱ܘܳܐ ܕ݁ܢܶܚܙܶܝܘܗ̱ܝ ܀܀</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܗܦ݂ܰܟ݂ܘ ܫܠܺܝܚܶܐ̈ ܆ ܐܶܫܬ݁ܰܥܺܝܘ ܠܝܶܫܽܘܥ ܟ݁ܽܠܡܶܕ݁ܶܡ
                    ܕ݁ܰܥܒ݂ܰܕ݂ܘ . ܘܰܕ݂ܒ݂ܰܪ ܐܶܢܽܘܢ ܒ݁ܰܠܚܽܘܕ݂ܰܝܗܽܘܢ ܂ ܠܰܐܬ݂ܪܳܐ ܚܽܘܪܒ݁ܳܐ ܕ݁ܒ݂ܶܝܬ݂
                    ܨܰܝܳܕ݁ܳܐ ܀</p>
               </div>
               <div type="textpart" subtype="verse" n="11">
                  <p>ܟ݁ܶܢܫܶܐ̈ ܕ݁ܶܝܢ ܟ݁ܰܕ݂ ܝܺܕ݂ܰܥܘ ܂ ܐܶܙܰܠܘ ܒ݁ܳܬ݂ܪܶܗ . ܘܩܰܒ݁ܶܠ
                    ܐܶܢܽܘܢ ܁ ܘܰܡܡܰܠܶܠ ܗ̱ܘܳܐ ܥܰܡܗܽܘܢ ܥܰܠ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ . ܘܠܰܐܝܠܶܝܢ
                    ܕ݁ܰܣܢܺܝܩܺܝܢ ܗ̱ܘܰܘ ܥܰܠ ܐܳܣܝܽܘܬ݂ܳܐ ܂ ܡܰܐܣܶܐ ܗ̱ܘܳܐ ܀</p>
               </div>
               <div type="textpart" subtype="verse" n="12">
                  <p>ܟ݁ܰܕ݂ ܕ݁ܶܝܢ ܫܪܺܝ ܝܰܘܡܳܐ ܠܡܶܨܠܳܐ ܆ ܩܪܶܒ݂ܘ ܬ݁ܰܠܡܺܝܕ݂ܰܘܗ̱ܝ̈ ܂
                    ܘܳܐܡܪܺܝܢ ܠܶܗ . ܫܪܺܝ ܠܟ݂ܶܢܫܶܐ̈ ܁ ܕ݁ܢܺܐܙܽܠ̱ܘܢ ܠܩܽܘܪܝܳܐ̈ ܕ݁ܰܚܕ݂ܳܪܰܝܢ
                    ܘܰܠܟ݂ܰܦ݂ܪܽܘܢܶܐ̈ ܁ ܕ݁ܢܶܫܪܽܘܢ ܒ݁ܗܽܘܢ ܇ ܘܢܶܫܟ݁ܚܽܘܢ ܠܗܽܘܢ ܣܰܝܒ݁ܳܪܬ݁ܳܐ . ܡܶܛܽܠ
                    ܕ݁ܒ݂ܰܐܬ݂ܪܳܐ ܚܽܘܪܒ݁ܳܐ ܐܺܝܬ݂ܰܝܢ .</p>
               </div>
               <div type="textpart" subtype="verse" n="13">
                  <p>ܐܳܡܰܪ ܠܗܽܘܢ ܝܶܫܽܘܥ . ܗܰܒ݂ܘ ܠܗܽܘܢ ܐܰܢ̱ܬ݁ܽܘܢ ܠܡܶܐܟ݂ܰܠ . ܗܶܢܽܘܢ
                    ܕ݁ܶܝܢ ܐܳܡܪܺܝܢ . ܠܰܝܬ݁ ܠܰܢ ܝܰܬ݁ܺܝܪ ܡܶܢ ܚܰܡܫܳܐ ܠܰܚܡܺܝܢ̈ ܘܰܬ݂ܪܶܝܢ̈ ܢܽܘܢܺܝܢ̈ ܆ ܐܶܠܳܐ
                    ܐܶܢ ܐܶܙܰܠܢܰܢ ܘܰܙܒ݂ܰܢܰܢ ܣܰܝܒ݁ܳܪܬ݁ܳܐ ܁ ܠܗܳܢܳܐ ܟ݁ܽܠܶܗ ܥܰܡܳܐ .</p>
               </div>
               <div type="textpart" subtype="verse" n="14">
                  <p>ܗܳܘܶܝܢ ܗ̱ܘܰܘ ܓ݁ܶܝܪ ܐܰܝܟ݂ ܚܰܡܫܳܐ ܐܰܠܦ݂ܺܝܢ̈ ܓ݁ܰܒ݂ܪܺܝܢ̈ . ܐܳܡܰܪ
                    ܠܗܽܘܢ ܝܶܫܽܘܥ . ܐܰܣܡܶܟ݂ܘ ܐܶܢܽܘܢ ܣܡܳܟ݂ܶܐ̈ ܆ ܚܰܡܫܺܝܢ ܐ̱ܢܳܫܺܝܢ̈ ܒ݁ܰܣܡܳܟ݂ܳܐ .</p>
               </div>
               <div type="textpart" subtype="verse" n="15">
                  <p>ܘܰܥܒ݂ܰܕ݂ܘ ܗܳܟ݂ܘܳܬ݂ ܬ݁ܰܠܡܺܝܕ݂ܶܐ̈ ܆ ܘܰܐܣܡܶܟ݂ܘ ܠܟ݂ܽܠܗܽܘܢ .</p>
               </div>
               <div type="textpart" subtype="verse" n="16">
                  <p>ܘܰܢܣܰܒ݂ ܝܶܫܽܘܥ ܗܳܢܽܘܢ ܚܰܡܫܳܐ ܠܰܚܡܺܝܢ̈ ܘܰܬ݂ܪܶܝܢ̈ ܢܽܘܢܺܝܢ̈ ܂
                    ܘܚܳܪ ܒ݁ܰܫܡܰܝܳܐ . ܘܒ݂ܰܪܶܟ݂ ܘܰܩܨܳܐ ܘܝܰܗ̱ܒ݂ ܠܬ݂ܰܠܡܺܝܕ݂ܰܘܗ̱ܝ̈ ܂ ܕ݁ܰܢܣܺܝܡܽܘܢ
                    ܠܟ݂ܶܢܫܶܐ̈ .</p>
               </div>
               <div type="textpart" subtype="verse" n="17">
                  <p>ܘܶܐܟ݂ܰܠܘ ܟ݁ܽܠܗܽܘܢ ܘܰܣܒ݂ܰܥܘ . ܘܰܫܩܰܠܘ ܩܨܳܝܶܐ̈ ܡܶܕ݁ܶܡ
                    ܕ݁ܰܐܘܬ݁ܰܪܘ ܂ ܬ݁ܪܶܥܣܰܪ̈ ܩܽܘܦ݂ܺܝܢܺܝܢ̈ ܀܀</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܡܨܰܠܶܐ ܒ݁ܰܠܚܽܘܕ݂ܰܘܗ̱ܝ ܁ ܘܬ݂ܰܠܡܺܝܕ݂ܰܘܗ̱ܝ̈ ܥܰܡܶܗ ܆
                    ܫܰܐܶܠ ܐܶܢܽܘܢ ܘܶܐܡܰܪ . ܡܰܢܽܘ ܐܳܡܪܺܝܢ ܥܠܰܝ ܟ݁ܶܢܫܶܐ̈ ܕ݁ܺܐܝܬ݂ܰܝ .</p>
               </div>
               <div type="textpart" subtype="verse" n="19">
                  <p>ܥܢܰܘ ܘܳܐܡܪܺܝܢ ܠܶܗ . ܕ݁ܝܽܘܚܰܢܳܢ ܡܰܥܡܕ݂ܳܢܳܐ . ܘܰܐ̱ܚܪܳܢܶܐ̈ ܂
                    ܕ݁ܺܐܠܺܝܳܐ . ܐ̱ܚܪܳܢܶܐ̈ ܕ݁ܶܝܢ ܂ ܕ݁ܰܢܒ݂ܺܝܳܐ ܚܰܕ݂ ܡܶܢ ܢܒ݂ܺܝܶܐ̈ ܩܰܕ݂ܡܳܝܶܐ̈ ܩܳܡ .</p>
               </div>
               <div type="textpart" subtype="verse" n="20">
                  <p>ܐܳܡܰܪ ܠܗܽܘܢ ܁ ܐܰܢ̱ܬ݁ܽܘܢ ܕ݁ܶܝܢ ܂ ܡܰܢܽܘ ܐܳܡܪܺܝܢ ܐܢ̱ܬ݁ܽܘܢ
                    ܕ݁ܺܐܝܬ݂ܰܝ . ܥܢܳܐ ܫܶܡܥܽܘܢ ܂ ܘܶܐܡܰܪ . ܡܫܺܝܚܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="21">
                  <p>ܗܽܘ ܕ݁ܶܝܢ ܟ݁ܐܳܐ ܒ݁ܗܽܘܢ ܁ ܘܙܰܗܰܪ ܐܶܢܽܘܢ ܆ ܕ݁ܗܳܕ݂ܶܐ ܠܐ̱ܢܳܫ ܂
                    ܠܳܐ ܢܺܐܡܪܽܘܢ .</p>
               </div>
               <div type="textpart" subtype="verse" n="22">
                  <p>ܘܶܐܡܰܪ ܠܗܽܘܢ . ܕ݁ܰܥܬ݂ܺܝܕ݂ ܗ̱ܽܘ ܒ݁ܪܶܗ ܕ݁ܐ̱ܢܳܫܳܐ
                    ܕ݁ܣܰܓ݁ܺܝܳܐܬ݂ܳܐ̈ ܢܶܚܰܫ . ܘܰܕ݂ܢܶܣܬ݁ܠܶܐ ܁ ܡܶܢ ܩܰܫܺܝܫܶܐ̈ ܘܪܰܒ݁ܰܝ̈ ܟ݁ܳܗܢܶܐ̈ ܘܣܳܦ݂ܪܶܐ̈
                    . ܘܢܶܩܛܠܽܘܢܳܝܗ̱ܝ ܁ ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܂ ܢܩܽܘܡ ܀</p>
               </div>
               <div type="textpart" subtype="verse" n="23">
                  <p>ܘܳܐܡܰܪ ܗ̱ܘܳܐ ܩܕ݂ܳܡ ܟ݁ܽܠܢܳܫ . ܡܰܢ ܕ݁ܨܳܒ݂ܶܐ ܕ݁ܢܺܐܬ݂ܶܐ ܒ݁ܳܬ݂ܰܪܝ
                    ܆ ܢܶܟ݂ܦ݁ܽܘܪ ܒ݁ܢܰܦ݂ܫܶܗ . ܘܢܶܫܩܽܘܠ ܙܩܺܝܦ݂ܶܗ ܟ݁ܽܠܝܽܘܡ ܂ ܘܢܺܐܬ݂ܶܐ ܒ݁ܳܬ݂ܰܪܝ .</p>
               </div>
               <div type="textpart" subtype="verse" n="24">
                  <p>ܡܰܢ ܓ݁ܶܝܪ ܕ݁ܨܳܒ݂ܶܐ ܕ݁ܢܰܦ݂ܫܶܗ ܢܰܚܶܐ ܂ ܡܰܘܒ݁ܶܕ݂ ܠܳܗ . ܡܰܢ
                    ܕ݁ܶܝܢ ܕ݁ܢܰܘܒ݁ܶܕ݂ ܢܰܦ݂ܫܶܗ ܡܶܛܽܠܳܬ݂ܝ ܆ ܗܳܢܳܐ ܡܰܚܶܐ ܠܳܗ .</p>
               </div>
               <div type="textpart" subtype="verse" n="25">
                  <p>ܡܳܢܳܐ ܓ݁ܶܝܪ ܢܶܬ݂ܥܰܕ݁ܰܪ ܒ݁ܰܪ ܐ̱ܢܳܫܳܐ ܁ ܕ݁ܢܺܐܬ݂ܰܪ ܥܳܠܡܳܐ
                    ܟ݁ܽܠܶܗ ܇ ܢܰܦ݂ܫܶܗ ܕ݁ܶܝܢ ܢܰܘܒ݁ܶܕ݂ ܂ ܐܰܘ ܢܶܚܣܰܪ .</p>
               </div>
               <div type="textpart" subtype="verse" n="26">
                  <p>ܡܰܢ ܕ݁ܢܶܒ݂ܗܰܬ݂ ܒ݁ܺܝ ܕ݁ܶܝܢ ܘܰܒ݂ܡܶܠܰܝ̈ ܆ ܢܶܒ݂ܗܰܬ݂ ܒ݁ܶܗ ܒ݁ܪܶܗ
                    ܕ݁ܐ̱ܢܳܫܳܐ ܇ ܡܳܐ ܕ݁ܳܐܬ݂ܶܐ ܒ݁ܫܽܘܒ݂ܚܳܐ ܕ݁ܰܐܒ݂ܽܘܗ̱ܝ ܂ ܥܰܡ ܡܰܠܰܐܟ݂ܰܘܗ̱ܝ̈ ܩܰܕ݁ܺܝܫܶܐ̈
                    ܀</p>
               </div>
               <div type="textpart" subtype="verse" n="27">
                  <p>ܫܪܳܪܳܐ ܐܳܡܰܪ ܐ̱ܢܳܐ ܠܟ݂ܽܘܢ ܁ ܕ݁ܺܐܝܬ݂ ܐ̱ܢܳܫܳܐ ܕ݁ܩܳܝܡܺܝܢ
                    ܗܳܪܟ݁ܳܐ ܆ ܕ݁ܠܳܐ ܢܶܛܥܡܽܘܢ ܡܰܘܬ݁ܳܐ ܇ ܥܕ݂ܰܡܳܐ ܕ݁ܢܶܚܙܽܘܢ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ
                    ܀</p>
               </div>
               <div type="textpart" subtype="verse" n="28">
                  <p>ܗܘܳܐ ܕ݁ܶܝܢ ܒ݁ܳܬ݂ܰܪ ܡܶܠܶܐ̈ ܗܳܠܶܝܢ ܁ ܐܰܝܟ݂ ܬ݁ܡܳܢܝܳܐ ܝܰܘܡܺܝܢ̈ ܆
                    ܕ݁ܒ݂ܰܪ ܝܶܫܽܘܥ ܠܫܶܡܥܽܘܢ ܘܰܠܝܰܥܩܽܘܒ݂ ܘܰܠܝܽܘܚܰܢܳܢ ܂ ܘܰܣܠܶܩ ܠܛܽܘܪܳܐ ܠܰܡܨܰܠܳܝܽܘ
                    .</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܗܽܘ ܡܨܰܠܶܐ ܆ ܐܶܬ݂ܚܰܠܰܦ݂ ܚܶܙܘܳܐ ܕ݁ܰܐܦ݁ܰܘܗ̱ܝ̈ .
                    ܘܢܰܚܬ݁ܰܘܗ̱ܝ̈ ܚܘܰܪܘ ܂ ܘܡܰܒ݂ܪܩܺܝܢ ܗ̱ܘܰܘ .</p>
               </div>
               <div type="textpart" subtype="verse" n="30">
                  <p>ܘܗܳܐ ܬ݁ܪܶܝܢ̈ ܓ݁ܰܒ݂ܪܺܝܢ̈ ܡܡܰܠܠܺܝܢ ܗ̱ܘܰܘ ܥܰܡܶܗ . ܕ݁ܺܐܝܬ݂ܰܝܗܽܘܢ
                    ܁ ܡܽܘܫܶܐ ܘܺܐܠܺܝܳܐ ܂</p>
               </div>
               <div type="textpart" subtype="verse" n="31">
                  <p>ܕ݁ܶܐܬ݂ܚܙܺܝܘ ܒ݁ܬ݂ܶܫܒ݁ܽܘܚܬ݁ܳܐ . ܐܳܡܪܺܝܢ ܗ̱ܘܰܘ ܕ݁ܶܝܢ ܥܰܠ
                    ܡܰܦ݁ܩܳܢܶܗ ܆ ܕ݁ܰܥܬ݂ܺܝܕ݂ ܗ̱ܘܳܐ ܕ݁ܢܶܫܬ݁ܰܠܰܡ ܒ݁ܽܐܘܪܺܫܠܶܡ .</p>
               </div>
               <div type="textpart" subtype="verse" n="32">
                  <p>ܘܺܝܩܰܪܘ ܗ̱ܘܰܘ ܠܗܽܘܢ ܒ݁ܫܶܢܬ݂ܳܐ ܫܶܡܥܽܘܢ ܘܗܳܢܽܘܢ ܕ݁ܥܰܡܶܗ .
                    ܘܰܠܡܰܚܣܶܢ ܐܶܬ݁ܬ݁ܥܺܝܪܘ ܁ ܘܰܚܙܰܘ ܫܽܘܒ݂ܚܶܗ ܇ ܘܰܠܗܳܢܽܘܢ ܬ݁ܪܶܝܢ̈ ܐ̱ܢܳܫܺܝܢ̈ ܕ݁ܩܳܝܡܺܝܢ
                    ܗ̱ܘܰܘ ܠܘܳܬ݂ܶܗ ܀.܀.܀܀</p>
               </div>
               <milestone unit="SyrChapter" n="10"/>
               <div type="textpart" subtype="verse" n="33">
                  <p>ܘܟ݂ܰܕ݂ ܫܰܪܺܝܘ ܠܡܶܦ݂ܪܰܫ ܡܶܢܶܗ ܆ ܐܶܡܰܪ ܫܶܡܥܽܘܢ ܠܝܶܫܽܘܥ .
                    ܪܰܒ݁ܺܝ ܆ ܫܰܦ݁ܺܝܪ ܗ̱ܽܘ ܠܰܢ ܕ݁ܗܳܪܟ݁ܳܐ ܢܶܗܘܶܐ . ܘܢܶܥܒ݁ܶܕ݂ ܬ݁ܠܳܬ݂ ܡܰܛܠܺܝܢ̈ . ܠܳܟ݂
                    ܚܕ݂ܳܐ ܁ ܘܰܠܡܽܘܫܶܐ ܚܕ݂ܳܐ ܂ ܘܠܺܐܠܺܝܳܐ ܚܕ݂ܳܐ . ܘܠܳܐ ܝܳܕ݂ܰܥ ܗ̱ܘܳܐ ܡܳܢܳܐ ܐܳܡܰܪ .</p>
               </div>
               <div type="textpart" subtype="verse" n="34">
                  <p>ܘܟ݂ܰܕ݂ ܐܳܡܰܪ ܗܳܠܶܝܢ ܆ ܗܘܳܬ݂ ܥܢܳܢܳܐ ܘܰܐܛܠܰܬ݂ ܥܠܰܝܗܽܘܢ .
                    ܘܰܕ݂ܚܶܠܘ ܟ݁ܰܕ݂ ܚܙܰܘ ܠܡܽܘܫܶܐ ܘܠܺܐܠܺܝܳܐ ܕ݁ܥܰܠܘ ܒ݁ܰܥܢܳܢܳܐ .</p>
               </div>
               <div type="textpart" subtype="verse" n="35">
                  <p>ܘܩܳܠܳܐ ܗܘܳܐ ܡܶܢ ܥܢܳܢܳܐ ܕ݁ܳܐܡܰܪ ܆ ܗܳܢܰܘ ܒ݁ܶܪܝ ܚܰܒ݁ܺܝܒ݂ܳܐ ܂
                    ܠܶܗ ܫܡܰܥܘ .</p>
               </div>
               <div type="textpart" subtype="verse" n="36">
                  <p>ܘܟ݂ܰܕ݂ ܗܘܳܐ ܩܳܠܳܐ ܆ ܐܶܫܬ݁ܟ݂ܰܚ ܝܶܫܽܘܥ ܒ݁ܰܠܚܽܘܕ݂ܰܘܗ̱ܝ .
                    ܘܗܶܢܽܘܢ ܫܬ݂ܶܩܘ . ܘܰܠܐ̱ܢܳܫ ܠܳܐ ܐܶܡܰܪܘ ܒ݁ܗܳܢܽܘܢ ܝܰܘܡܳܬ݂ܳܐ̈ ܡܶܕ݁ܶܡ ܕ݁ܰܚܙܰܘ ܀</p>
               </div>
               <div type="textpart" subtype="verse" n="37">
                  <p>ܘܰܗܘܳܐ ܠܝܰܘܡܳܐ ܕ݁ܒ݂ܳܬ݂ܪܶܗ ܁ ܟ݁ܰܕ݂ ܢܳܚܬ݁ܺܝܢ ܡܶܢ ܛܽܘܪܳܐ ܆
                    ܦ݁ܓ݂ܰܥ ܒ݁ܗܽܘܢ ܟ݁ܶܢܫܳܐ ܣܰܓ݁ܺܝܳܐܐ ܀</p>
               </div>
               <div type="textpart" subtype="verse" n="38">
                  <p>ܘܓ݂ܰܒ݂ܪܳܐ ܚܰܕ݂ ܡܶܢ ܟ݁ܶܢܫܳܐ ܗܰܘ ܩܥܳܐ ܂ ܘܶܐܡܰܪ . ܡܰܠܦ݂ܳܢܳܐ .
                    ܒ݁ܳܥܶܐ ܐ̱ܢܳܐ ܡܶܢܳܟ݂ ܐܶܬ݂ܦ݁ܰܢܝ ܥܠܰܝ . ܒ݁ܶܪܝ ܕ݁ܺܝܚܺܝܕ݂ܳܝܳܐ ܗ̱ܘ ܠܺܝ .</p>
               </div>
               <div type="textpart" subtype="verse" n="39">
                  <p>ܘܪܽܘܚܳܐ ܥܳܕ݂ܝܳܐ ܥܠܰܘܗ̱ܝ . ܘܡܶܢ ܫܶܠܝܳܐ ܩܳܥܶܐ ܁ ܘܰܡܚܰܪܶܩ
                    ܫܶܢܰܘܗ̱ܝ̈ ܂ ܘܡܰܪܥܶܬ݂ . ܘܰܠܡܰܚܣܶܢ ܦ݁ܳܪܩܳܐ ܡܶܢܶܗ ܁ ܡܳܐ ܕ݁ܰܫܚܰܩܬ݂ܶܗ .</p>
               </div>
               <div type="textpart" subtype="verse" n="40">
                  <p>ܘܰܒ݂ܥܺܝܬ݂ ܡܶܢ ܬ݁ܰܠܡܺܝܕ݂ܰܝܟ݁̈ ܕ݁ܢܰܦ݁ܩܽܘܢܳܝܗ̱ܝ ܂ ܘܠܳܐ ܐܶܫܟ݁ܰܚܘ
                    .</p>
               </div>
               <div type="textpart" subtype="verse" n="41">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ . ܐܽܘܢ ܫܰܪܒ݁ܬ݂ܳܐ ܕ݁ܠܳܐ ܡܗܰܝܡܢܳܐ
                    ܘܰܡܥܰܩܰܠܬ݁ܳܐ ܅ ܥܕ݂ܰܡܳܐ ܠܶܐܡܰܬ݂ܝ ܐܶܗܘܶܐ ܠܘܳܬ݂ܟ݂ܽܘܢ ܂ ܘܶܐܣܰܝܒ݁ܰܪܟ݂ܽܘܢ .
                    ܩܰܪܶܒ݂ܳܝܗ̱ܝ ܠܟ݂ܳܐ ܠܰܒ݂ܪܳܟ݂ .</p>
               </div>
               <div type="textpart" subtype="verse" n="42">
                  <p>ܘܟ݂ܰܕ݂ ܡܩܰܪܶܒ݂ ܠܶܗ ܆ ܐܰܪܡܝܶܗ ܕ݁ܰܝܘܳܐ ܗܰܘ ܘܡܰܥܣܶܗ . ܘܰܟ݂ܐܳܐ
                    ܝܶܫܽܘܥ ܒ݁ܪܽܘܚܳܐ ܗܳܝ ܛܰܢܦ݂ܬ݂ܳܐ ܆ ܘܰܐܣܝܶܗ ܠܛܰܠܝܳܐ ܂ ܘܝܰܗܒ݁ܶܗ ܠܰܐܒ݂ܽܘܗ̱ܝ ܀</p>
               </div>
               <div type="textpart" subtype="verse" n="43">
                  <p>ܘܶܐܬ݁ܕ݁ܰܡܰܪܘ ܟ݁ܽܠܗܽܘܢ ܒ݁ܪܰܒ݁ܽܘܬ݂ܶܗ ܕ݁ܰܐܠܳܗܳܐ ܀ ܘܟ݂ܰܕ݂
                    ܟ݁ܽܠܢܳܫ ܡܶܬ݁ܕ݁ܰܡܰܪ ܗ̱ܘܳܐ ܥܰܠ ܟ݁ܽܠ ܁ ܕ݁ܥܳܒ݂ܶܕ݂ ܝܶܫܽܘܥ . ܐܶܡܰܪ ܠܬ݂ܰܠܡܺܝܕ݂ܰܘܗ̱ܝ̈
                    ܆</p>
               </div>
               <div type="textpart" subtype="verse" n="44">
                  <p>ܣܺܝܡܘ ܐܰܢ̱ܬ݁ܽܘܢ ܡܶܠܶܐ̈ ܗܳܠܶܝܢ ܒ݁ܶܐܕ݂ܢܰܝܟ݁ܽܘܢ̈ . ܒ݁ܪܶܗ ܓ݁ܶܝܪ
                    ܕ݁ܐ̱ܢܳܫܳܐ ܂ ܥܬ݂ܺܝܕ݂ ܕ݁ܢܶܫܬ݁ܠܶܡ ܒ݁ܺܐܝܕ݂ܰܝ̈ ܒ݁ܢܰܝ̈ ܐ̱ܢܳܫܳܐ .</p>
               </div>
               <div type="textpart" subtype="verse" n="45">
                  <p>ܗܶܢܽܘܢ ܕ݁ܶܝܢ ܠܳܐ ܐܶܫܬ݁ܰܘܕ݁ܥܽܘܗ ܠܡܶܠܬ݂ܳܐ ܗܳܕ݂ܶܐ . ܡܶܛܽܠ
                    ܕ݁ܰܡܟ݂ܰܣܝܳܐ ܗ̱ܘܳܬ݂ ܡܶܢܗܽܘܢ ܂ ܕ݁ܠܳܐ ܢܶܕ݁ܥܽܘܢܳܗ . ܘܕ݂ܳܚܠܺܝܢ ܗ̱ܘܰܘ ܕ݁ܰܢܫܰܐܠܽܘܢܳܝܗ̱ܝ
                    ܥܠܶܝܗ ܥܰܠ ܡܶܠܬ݂ܳܐ ܗܳܕ݂ܶܐ ܀</p>
               </div>
               <div type="textpart" subtype="verse" n="46">
                  <p>ܘܥܶܠܰܬ݂ ܒ݁ܗܽܘܢ ܡܰܚܫܰܒ݂ܬ݁ܳܐ ܂ ܕ݁ܡܰܢܽܘ ܟ݁ܰܝ ܪܰܒ݂ ܒ݁ܗܽܘܢ .</p>
               </div>
               <div type="textpart" subtype="verse" n="47">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܡܰܚܫܰܒ݂ܬ݁ܳܐ ܕ݁ܠܶܒ݁ܗܽܘܢ ܆ ܘܰܢܣܰܒ݂ ܛܰܠܝܳܐ
                    ܁ ܘܰܐܩܺܝܡܶܗ ܠܘܳܬ݂ܶܗ ܂</p>
               </div>
               <div type="textpart" subtype="verse" n="48">
                  <p>ܘܶܐܡܰܪ ܠܗܽܘܢ . ܡܰܢ ܕ݁ܰܡܩܰܒ݁ܶܠ ܛܰܠܝܳܐ ܐܰܝܟ݂ ܗܳܢܳܐ ܁ ܒ݁ܫܶܡܝ ܂
                    ܠܺܝ ܗ̱ܽܘ ܡܩܰܒ݁ܶܠ ܆ ܘܡܰܢ ܕ݁ܠܺܝ ܡܩܰܒ݁ܶܠ ܆ ܡܩܰܒ݁ܶܠ ܠܡܰܢ ܕ݁ܫܰܕ݁ܪܰܢܝ . ܐܰܝܢܳܐ ܓ݁ܶܝܪ
                    ܕ݁ܰܙܥܽܘܪ ܒ݁ܟ݂ܽܠܟ݂ܽܘܢ ܆ ܗܳܢܳܐ ܢܶܗܘܶܐ ܪܰܒ݂ ܀</p>
               </div>
               <div type="textpart" subtype="verse" n="49">
                  <p>ܘܰܥܢܳܐ ܝܽܘܚܰܢܳܢ ܂ ܘܶܐܡܰܪ . ܪܰܒ݁ܰܢ ܆ ܚܙܰܝܢ ܐ̱ܢܳܫ ܕ݁ܡܰܦ݁ܶܩ
                    ܕ݁ܰܝܘܶܐ̈ ܒ݁ܰܫܡܳܟ݂ ܆ ܘܰܟ݂ܠܰܝܢܳܝܗ̱ܝ ܂ ܥܰܠ ܕ݁ܠܳܐ ܐܶܬ݂ܳܐ ܥܰܡܰܢ ܒ݁ܳܬ݂ܪܳܟ݂ .</p>
               </div>
               <div type="textpart" subtype="verse" n="50">
                  <p>ܐܳܡܰܪ ܠܗܽܘܢ ܝܶܫܽܘܥ ܆ ܠܳܐ ܬ݁ܶܟ݂ܠܽܘܢ ܁ ܡܰܢ ܓ݁ܶܝܪ ܕ݁ܠܳܐ ܗ̱ܘܳܐ
                    ܠܽܘܩܒ݂ܰܠܟ݂ܽܘܢ ܂ ܚܠܳܦ݂ܰܝܟ݁ܽܘܢ ܗ̱ܽܘ ܀</p>
               </div>
               <div type="textpart" subtype="verse" n="51">
                  <p>ܘܰܗܘܳܐ ܕ݁ܟ݂ܰܕ݂ ܡܶܬ݂ܡܰܠܶܝܢ ܝܰܘܡܳܬ݂ܳܐ̈ ܕ݁ܣܽܘܠܳܩܶܗ ܆ ܐܰܬ݂ܩܶܢ
                    ܦ݁ܰܪܨܽܘܦ݁ܶܗ ܕ݁ܢܺܐܙܰܠ ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="52">
                  <p>ܘܫܰܕ݁ܰܪ ܡܰܠܰܐܟ݂ܶܐ̈ ܩܕ݂ܳܡ ܦ݁ܰܪܨܽܘܦ݁ܶܗ . ܘܶܐܙܰܠܘ ܥܰܠܘ
                    ܠܰܩܪܺܝܬ݂ܳܐ ܕ݁ܫܳܡܪܳܝܶܐ̈ ܁ ܐܰܝܟ݂ ܕ݁ܢܰܬ݂ܩܢܽܘܢ ܠܶܗ .</p>
               </div>
               <div type="textpart" subtype="verse" n="53">
                  <p>ܘܠܳܐ ܩܰܒ݁ܠܽܘܗ̱ܝ . ܡܶܛܽܠ ܕ݁ܦ݁ܰܪܨܽܘܦ݁ܶܗ ܂ ܠܽܐܘܪܺܫܠܶܡ ܣܺܝܡ
                    ܗ̱ܘܳܐ ܠܡܺܐܙܰܠ .</p>
               </div>
               <div type="textpart" subtype="verse" n="54">
                  <p>ܘܟ݂ܰܕ݂ ܚܙܰܘ ܝܰܥܩܽܘܒ݂ ܘܝܽܘܚܰܢܳܢ ܁ ܬ݁ܰܠܡܺܝܕ݂ܰܘܗ̱ܝ̈ ܂ ܐܳܡܪܺܝܢ
                    ܠܶܗ . ܡܳܪܰܢ ܆ ܨܳܒ݂ܶܐ ܐܰܢ̱ܬ݁ ܕ݁ܢܺܐܡܰܪ : ܘܬ݂ܶܚܽܘܬ݂ ܢܽܘܪܳܐ ܡܶܢ ܫܡܰܝܳܐ ܘܰܬ݁ܣܺܝܦ݂
                    ܐܶܢܽܘܢ : ܐܰܝܟ݂ ܕ݁ܳܐܦ݂ ܐܺܠܺܝܳܐ ܥܒ݂ܰܕ݂ ܆</p>
               </div>
               <div type="textpart" subtype="verse" n="55">
                  <p>ܘܶܐܬ݂ܦ݁ܢܺܝ ܘܰܟ݂ܐܳܐ ܒ݁ܗܽܘܢ ܂ ܘܶܐܡܰܪ . ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ
                    ܕ݁ܰܐܝܕ݂ܳܐ ܐܰܢ̱ܬ݁ܽܘܢ ܪܽܘܚܳܐ .</p>
               </div>
               <div type="textpart" subtype="verse" n="56">
                  <p>ܒ݁ܪܶܗ ܓ݁ܶܝܪ ܕ݁ܐ̱ܢܳܫܳܐ ܆ ܠܳܐ ܐܶܬ݂ܳܐ ܠܡܰܘܒ݁ܳܕ݂ܽܘ ܢܰܦ݂ܫܳܬ݂ܳܐ̈ ܁
                    ܐܶܠܳܐ ܠܡܰܚܳܝܽܘ . ܘܶܐܙܰܠܘ ܠܗܽܘܢ ܠܰܩܪܺܝܬ݂ܳܐ ܐ̱ܚܪܺܬ݂ܳܐ ܀</p>
               </div>
               <div type="textpart" subtype="verse" n="57">
                  <p>ܘܟ݂ܰܕ݂ ܐܳܙܺܠ̱ܝܢ ܒ݁ܽܐܘܪܚܳܐ ܂ ܐܶܡܰܪ ܠܶܗ ܐ̱ܢܳܫ . ܐܺܬ݂ܶܐ
                    ܒ݁ܳܬ݂ܪܳܟ݂ ܠܰܐܬ݂ܰܪ ܕ݁ܳܐܙܶܠ ܐܰܢ̱ܬ݁ ܂ ܡܳܪܝ .</p>
               </div>
               <div type="textpart" subtype="verse" n="58">
                  <p>ܐܳܡܰܪ ܠܶܗ ܝܶܫܽܘܥ . ܠܬ݂ܰܥܠܶܐ̈ ܂ ܢܶܩܥܶܐ̈ ܐܺܝܬ݂ ܠܗܽܘܢ .
                    ܘܰܠܦ݂ܳܪܰܚܬ݂ܳܐ ܕ݁ܰܫܡܰܝܳܐ ܂ ܡܰܛܠ̱ܠܳܐ . ܠܰܒ݂ܪܶܗ ܕ݁ܶܝܢ ܕ݁ܐ̱ܢܳܫܳܐ ܂ ܠܰܝܬ݁ ܠܶܗ ܐܰܝܟ݁ܳܐ
                    ܕ݁ܢܶܣܡܽܘܟ݂ ܪܺܫܶܗ .</p>
               </div>
               <div type="textpart" subtype="verse" n="59">
                  <p>ܘܶܐܡܰܪ ܠܰܐ̱ܚܪܺܢܳܐ ܁ ܬ݁ܳܐ ܒ݁ܳܬ݂ܰܪܝ . ܗܽܘ ܕ݁ܶܝܢ ܐܶܡܰܪ ܠܶܗ .
                    ܡܳܪܝ ܆ ܐܰܦ݁ܶܣ ܠܺܝ ܠܽܘܩܕ݂ܰܡ ܐܺܙܰܠ ܐܶܩܒ݁ܽܘܪ ܐܳܒ݂ܝ .</p>
               </div>
               <div type="textpart" subtype="verse" n="60">
                  <p>ܐܳܡܰܪ ܠܶܗ ܝܶܫܽܘܥ . ܫܒ݂ܽܘܩ ܡܺܝܬ݂ܶܐ̈ ܁ ܩܳܒ݂ܪܺܝܢ ܡܺܝܬ݂ܰܝܗܽܘܢ̈ ܆
                    ܘܰܐܢ̱ܬ݁ ܙܶܠ ܣܰܒ݁ܰܪ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="61">
                  <p>ܐܳܡܰܪ ܠܶܗ ܐ̱ܚܪܺܢܳܐ . ܐܺܬ݂ܶܐ ܒ݁ܳܬ݂ܪܳܟ݂ ܡܳܪܝ ܆ ܠܽܘܩܕ݂ܰܡ ܕ݁ܶܝܢ
                    ܐܰܦ݁ܶܣ ܠܺܝ ܁ ܐܺܙܰܠ ܐܶܫܰܠܶܡ ܠܰܒ݂ܢܰܝ̈ ܒ݁ܰܝܬ݁ܝ ܂ ܘܺܐܬ݂ܶܐ .</p>
               </div>
               <div type="textpart" subtype="verse" n="62">
                  <p>ܐܳܡܰܪ ܠܶܗ ܝܶܫܽܘܥ . ܠܳܐ ܐ̱ܢܳܫ ܪܳܡܶܐ ܐܺܝܕ݂ܶܗ ܥܰܠ ܚܰܪܒ݁ܳܐ
                    ܕ݁ܦ݂ܰܕ݁ܳܢܳܐ ܂ ܘܚܳܐܰܪ ܠܒ݂ܶܣܬ݁ܪܶܗ ܇ ܘܚܳܫܰܚ ܠܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܀</p>
               </div>
            </div>
            <div type="textpart" subtype="chapter" n="10">
               <div type="textpart" subtype="verse" n="1">
                  <p>ܒ݁ܳܬ݂ܰܪ ܗܳܠܶܝܢ ܆ ܦ݁ܪܰܫ ܝܶܫܽܘܥ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐ̱ܚܪܳܢܶܐ̈ ܂
                    ܫܰܒ݂ܥܺܝܢ . ܘܫܰܕ݁ܰܪ ܐܶܢܽܘܢ ܬ݁ܪܶܝܢ̈ ܬ݁ܪܶܝܢ̈ ܩܕ݂ܳܡ ܦ݁ܰܪܨܽܘܦ݁ܶܗ ܇ ܠܟ݂ܽܠ ܐܰܬ݂ܰܪ
                    ܘܰܡܕ݂ܺܝܢܳܐ ܂ ܕ݁ܰܥܬ݂ܺܝܕ݂ ܗܘܳܐ ܠܡܺܐܙܰܠ ܀</p>
               </div>
               <div type="textpart" subtype="verse" n="2">
                  <p>ܘܶܐܡܰܪ ܠܗܽܘܢ ܚܨܳܕ݂ܳܐ ܣܰܓ݁ܺܝ ܁ ܘܦ݂ܳܥܠܶܐ̈ ܙܥܽܘܪܺܝܢ̈ . ܒ݁ܥܰܘ
                    ܗܳܟ݂ܺܝܠ ܡܶܢ ܡܳܪܶܐ ܚܨܳܕ݂ܳܐ ܆ ܕ݁ܢܰܦ݁ܶܩ ܦ݁ܳܥܠܶܐ̈ ܠܰܚܨܳܕ݂ܶܗ ܀</p>
               </div>
               <div type="textpart" subtype="verse" n="3">
                  <p>ܙܶܠܘ . ܗܳܐ ܐܶܢܳܐ ܡܫܰܕ݁ܰܪ ܐ̱ܢܳܐ ܠܟ݂ܽܘܢ ܂ ܐܰܝܟ݂ ܐܶܡܪܶܐ̈ ܒ݁ܰܝܢܰܝ
                    ܕ݁ܺܐܒ݂ܶܐ̈ .</p>
               </div>
               <div type="textpart" subtype="verse" n="4">
                  <p>ܠܳܐ ܬ݁ܶܫܩܠܽܘܢ ܠܟ݂ܽܘܢ ܟ݁ܺܝܣܶܐ̈ ܆ ܘܠܳܐ ܬ݁ܰܪܡܳܠܶܐ̈ ܁ ܘܠܳܐ
                    ܡܣܳܢܶܐ̈ . ܘܒ݂ܰܫܠܳܡܳܐ ܕ݁ܐ̱ܢܳܫ ܒ݁ܽܐܘܪܚܳܐ ܂ ܠܳܐ ܬ݁ܶܫܶܐܠܽܘܢ ܀</p>
               </div>
               <div type="textpart" subtype="verse" n="5">
                  <p>ܘܠܰܐܝܢܳܐ ܒ݁ܰܝܬ݁ܳܐ ܕ݁ܥܳܐܠܺܝܢ ܐܢ̱ܬ݁ܽܘܢ ܆ ܠܽܘܩܕ݂ܰܡ ܐܶܡܰܪܘ ܂
                    ܫܠܳܡܳܐ ܠܒ݂ܰܝܬ݁ܳܐ ܗܳܢܳܐ .</p>
               </div>
               <div type="textpart" subtype="verse" n="6">
                  <p>ܘܶܐܢ ܐܺܝܬ݂ ܬ݁ܰܡܳܢ ܒ݁ܰܪ ܫܠܳܡܳܐ ܆ ܢܶܬ݁ܬ݁ܢܺܝܚ ܥܠܰܘܗ̱ܝ ܫܠܳܡܟ݂ܽܘܢ
                    . ܐܶܢ ܕ݁ܶܝܢ ܠܳܐ ܆ ܥܠܰܝܟ݁ܽܘܢ ܢܶܗܦ݁ܽܘܟ݂ .</p>
               </div>
               <div type="textpart" subtype="verse" n="7">
                  <p>ܒ݁ܶܗ ܕ݁ܶܝܢ ܒ݁ܒ݂ܰܝܬ݁ܳܐ ܗܘܰܘ ܆ ܟ݁ܰܕ݂ ܠܳܥܣܺܝܢ ܐܢ̱ܬ݁ܽܘܢ ܘܫܳܬ݂ܶܝܢ
                    ܡܶܢ ܕ݁ܺܝܠܗܽܘܢ . ܫܳܘܶܐ ܗ̱ܘ ܓ݁ܶܝܪ ܦ݁ܳܥܠܳܐ ܐܰܓ݂ܪܶܗ . ܘܠܳܐ ܬ݁ܫܰܢܽܘܢ ܡܶܢ ܒ݁ܰܝܬ݁ܳܐ
                    ܠܒ݂ܰܝܬ݁ܳܐ .</p>
               </div>
               <div type="textpart" subtype="verse" n="8">
                  <p>ܘܠܰܐܝܕ݂ܳܐ ܡܕ݂ܺܝܢ̱ܬ݁ܳܐ ܕ݁ܥܳܐܠܺܝܢ ܐܢ̱ܬ݁ܽܘܢ ܁ ܘܰܡܩܰܒ݁ܠܺܝܢ ܠܟ݂ܽܘܢ
                    ܆ ܠܥܰܣܘ ܡܶܕ݁ܶܡ ܕ݁ܡܶܬ݁ܬ݁ܣܺܝܡ ܠܟ݂ܽܘܢ .</p>
               </div>
               <div type="textpart" subtype="verse" n="9">
                  <p>ܘܰܐܣܰܘ ܠܰܐܝܠܶܝܢ ܕ݁ܰܟ݂ܪܺܝܗܺܝܢ̈ ܒ݁ܳܗ . ܘܶܐܡܰܪܘ ܠܗܽܘܢ ܂ ܩܶܪܒ݁ܰܬ݂
                    ܥܠܰܝܟ݁ܽܘܢ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="10">
                  <p>ܠܰܐܝܕ݂ܳܐ ܡܕ݂ܺܝܢ̱ܬ݁ܳܐ ܕ݁ܶܝܢ ܕ݁ܥܳܐܠܺܝܢ ܐܢ̱ܬ݁ܽܘܢ ܁ ܘܠܳܐ
                    ܢܩܰܒ݁ܠܽܘܢܳܟ݂ܽܘܢ ܆ ܦ݁ܽܘܩܘ ܠܟ݂ܽܘܢ ܠܫܽܘܩܳܐ ܂ ܘܶܐܡܰܪܘ .</p>
               </div>
               <div type="textpart" subtype="verse" n="11">
                  <p>ܘܳܐܦ݂ ܚܶܠܳܐ ܁ ܕ݁ܰܕ݂ܒ݂ܶܩ ܠܰܢ ܒ݁ܪܶܓ݂ܠܰܝܢ̈ ܡܶܢ ܡܕ݂ܺܝܢ̱ܬ݁ܟ݂ܽܘܢ ܂
                    ܢܳܦ݂ܨܺܝܢ ܚ̱ܢܰܢ ܠܟ݂ܽܘܢ . ܒ݁ܪܰܡ ܗܳܕ݂ܶܐ ܕ݁ܰܥܘ ܆ ܕ݁ܩܶܪܒ݁ܰܬ݂ ܠܳܗ ܥܠܰܝܟ݁ܽܘܢ
                    ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="12">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܠܰܣܕ݂ܽܘܡ ܢܶܗܘܶܐ ܢܺܝܚ ܁ ܒ݁ܝܰܘܡܳܐ ܗܰܘ ܂
                    ܐܰܘ ܠܰܡܕ݂ܺܝܢ̱ܬ݁ܳܐ ܗܳܝ ܀</p>
               </div>
               <div type="textpart" subtype="verse" n="13">
                  <p>ܘܳܝ ܠܶܟ݂ܝ ܟ݁ܳܘܪܰܙܺܝܢ ܅ ܘܳܝ ܠܶܟ݂ܝ ܒ݁ܶܝܬ݂ ܨܰܝܳܕ݂ܳܐ ܅ ܕ݁ܶܐܠܽܘ
                    ܒ݁ܨܽܘܪ ܘܰܒ݂ܨܰܝܕ݁ܳܢ ܗܘܰܘ ܚܰܝܠܶܐ̈ ܕ݁ܰܗܘܰܘ ܒ݁ܟ݂ܶܝܢ ܆ ܟ݁ܒ݂ܰܪ ܕ݁ܶܝܢ ܒ݁ܣܰܩܶܐ̈
                    ܘܰܒ݂ܩܶܛܡܳܐ ܂ ܬ݁ܳܒ݂ܘ .</p>
               </div>
               <div type="textpart" subtype="verse" n="14">
                  <p>ܒ݁ܪܰܡ ܠܨܽܘܪ ܘܰܠܨܰܝܕ݁ܳܢ ܢܶܗܘܶܐ ܢܺܝܚ ܁ ܒ݁ܕ݂ܺܝܢܳܐ ܂ ܐܰܘ ܠܟ݂ܶܝܢ
                    .</p>
               </div>
               <div type="textpart" subtype="verse" n="15">
                  <p>ܘܰܐܢ̱ܬ݁ܝ ܟ݁ܦ݂ܰܪܢܰܚܽܘܡ ܁ ܗܳܝ ܕ݁ܰܥܕ݂ܰܡܳܐ ܠܰܫܡܰܝܳܐ
                    ܐܶܬ݁ܬ݁ܪܺܝܡܬ݁ܝ ܆ ܥܕ݂ܰܡܳܐ ܠܰܫܝܽܘܠ ܬ݁ܶܬ݁ܰܚܬ݁ܶܝܢ ܀</p>
               </div>
               <div type="textpart" subtype="verse" n="16">
                  <p>ܡܰܢ ܕ݁ܰܠܟ݂ܽܘܢ ܫܳܡܰܥ ܂ ܠܺܝ ܫܳܡܰܥ . ܘܡܰܢ ܕ݁ܰܠܟ݂ܽܘܢ ܛܳܠܶܡ ܂ ܠܺܝ
                    ܗ̱ܽܘ ܛܳܠܶܡ . ܘܡܰܢ ܕ݁ܠܺܝ ܛܳܠܶܡ ܂ ܛܳܠܶܡ ܠܡܰܢ ܕ݁ܫܰܠܚܰܢܝ ܀.܀.܀܀</p>
               </div>
               <div type="textpart" subtype="verse" n="17">
                  <p>ܘܰܗܦ݂ܰܟ݂ܘ ܗܳܢܽܘܢ ܫܰܒ݂ܥܺܝܢ ܕ݁ܫܰܕ݁ܰܪ ܒ݁ܚܰܕ݂ܽܘܬ݂ܳܐ ܪܰܒ݁ܬ݂ܳܐ ܂
                    ܘܳܐܡܪܺܝܢ ܠܶܗ . ܡܳܪܰܢ ܆ ܐܳܦ݂ ܫܺܐܕ݂ܶܐ̈ ܡܶܫܬ݁ܰܥܒ݁ܕ݂ܺܝܢ ܠܰܢ ܒ݁ܰܫܡܳܟ݂ .</p>
               </div>
               <div type="textpart" subtype="verse" n="18">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ . ܚܳܙܶܐ ܗ̱ܘܺܝܬ݂ ܠܶܗ ܠܣܳܛܳܢܳܐ ܆
                    ܕ݁ܰܢܦ݂ܰܠ ܐܰܝܟ݂ ܒ݁ܰܪܩܳܐ ܡܶܢ ܫܡܰܝܳܐ .</p>
               </div>
               <div type="textpart" subtype="verse" n="19">
                  <p>ܗܳܐ ܝܳܗܶܒ݂ ܐ̱ܢܳܐ ܠܟ݂ܽܘܢ ܫܽܘܠܛܳܢܳܐ ܆ ܕ݁ܰܗܘܰܝܬ݁ܽܘܢ ܕ݁ܳܝܫܺܝܢ
                    ܚܘܰܘܳܬ݂ܳܐ̈ ܘܥܶܩܰܪܒ݂ܶܐ̈ ܂ ܘܟ݂ܽܠܶܗ ܚܰܝܠܶܗ ܕ݁ܰܒ݂ܥܶܠܕ݁ܒ݂ܳܒ݂ܳܐ . ܘܡܶܕ݁ܶܡ ܠܳܐ
                    ܢܰܗܰܪܟ݂ܽܘܢ .</p>
               </div>
               <div type="textpart" subtype="verse" n="20">
                  <p>ܒ݁ܪܰܡ ܒ݁ܗܳܕ݂ܶܐ ܠܳܐ ܬ݁ܶܚܕ݁ܽܘܢ ܂ ܕ݁ܫܺܐܕ݂ܶܐ̈ ܡܶܫܬ݁ܰܥܒ݁ܕ݂ܺܝܢ
                    ܠܟ݂ܽܘܢ ܁ ܐܶܠܳܐ ܚܕ݂ܰܘ ܕ݁ܰܫܡܳܗܰܝܟ݁ܽܘܢ̈ ܐܶܬ݂ܟ݁ܬ݂ܶܒ݂ܘ ܒ݁ܰܫܡܰܝܳܐ ܀</p>
               </div>
               <div type="textpart" subtype="verse" n="21">
                  <p>ܒ݁ܳܗ ܒ݁ܫܳܥܬ݂ܳܐ ܁ ܪܘܰܙ ܝܶܫܽܘܥ ܒ݁ܪܽܘܚܳܐ ܕ݁ܩܽܘܕ݂ܫܳܐ ܂ ܘܶܐܡܰܪ .
                    ܡܰܘܕ݁ܶܐ ܐ̱ܢܳܐ ܠܳܟ݂ ܐܳܒ݂ܝ ܅ ܡܳܪܳܐ ܕ݁ܰܫܡܰܝܳܐ ܘܕ݂ܰܐܪܥܳܐ . ܕ݁ܟ݂ܰܣܺܝܬ݁ ܗܳܠܶܝܢ ܡܶܢ
                    ܚܰܟ݁ܺܝܡܶܐ̈ ܘܣܰܟ݁ܽܘܠܬ݂ܳܢܶܐ̈ ܂ ܘܰܓ݂ܠܰܝܬ݁ ܐܶܢܶܝܢ̈ ܠܝܰܠܽܘܕ݂ܶܐ̈ . ܐܺܝܢ ܁ ܐܳܒ݂ܝ ܅
                    ܕ݁ܗܳܟ݂ܰܢܳܐ ܗܘܳܐ ܨܶܒ݂ܝܳܢܳܐ ܩܕ݂ܳܡܰܝܟ݁ ܀</p>
               </div>
               <div type="textpart" subtype="verse" n="22">
                  <p>ܘܶܐܬ݂ܦ݁ܢܺܝ ܠܘܳܬ݂ ܬ݁ܰܠܡܺܝܕ݂ܰܘܗ̱ܝ̈ ܂ ܘܶܐܡܰܪ ܠܗܽܘܢ . ܟ݁ܽܠ
                    ܡܶܕ݁ܶܡ ܐܶܫܬ݁ܠܶܡ ܠܺܝ ܡܶܢ ܐܳܒ݂ܝ . ܘܠܳܐ ܐ̱ܢܳܫ ܝܳܕ݂ܰܥ ܡܰܢܽܘ ܒ݁ܪܳܐ ܁ ܐܶܠܳܐ ܐܶܢ ܐܰܒ݂ܳܐ
                    ܇ ܘܡܰܢܽܘ ܐܰܒ݂ܳܐ ܁ ܐܶܠܳܐ ܐܶܢ ܒ݁ܪܳܐ . ܘܰܠܡܰܢ ܕ݁ܶܐܢ ܢܶܨܒ݁ܶܐ ܒ݁ܪܳܐ ܕ݁ܢܶܓ݂ܠܶܐ ܀</p>
               </div>
               <div type="textpart" subtype="verse" n="23">
                  <p>ܘܶܐܬ݂ܦ݁ܢܺܝ ܠܘܳܬ݂ ܬ݁ܰܠܡܺܝܕ݂ܰܘܗ̱ܝ̈ ܒ݁ܰܠܚܽܘܕ݂ܰܝܗܽܘܢ ܂ ܘܶܐܡܰܪ .
                    ܛܽܘܒ݂ܰܝܗܶܝܢ̈ ܠܥܰܝܢܶܐ̈ ܕ݁ܚܳܙܝܳܢ̈ ܡܶܕ݁ܶܡ ܕ݁ܰܐܢ̱ܬ݁ܽܘܢ ܚܳܙܶܝܢ .</p>
               </div>
               <div type="textpart" subtype="verse" n="24">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܆ ܕ݁ܰܢܒ݂ܺܝܶܐ̈ ܣܰܓ݁ܺܝܶܐܐ̈ ܘܡܰܠܟ݁ܶܐ̈
                    ܁ ܨܒ݂ܰܘ ܕ݁ܢܶܚܙܽܘܢ ܡܶܕ݁ܶܡ ܕ݁ܚܳܙܶܝܢ ܐܢ̱ܬ݁ܽܘܢ ܂ ܘܠܳܐ ܚܙܰܘ ܇ ܘܰܠܡܶܫܡܰܥ ܡܶܕ݁ܶܡ
                    ܕ݁ܰܐܢ̱ܬ݁ܽܘܢ ܫܳܡܥܺܝܢ ܂ ܘܠܳܐ ܫܡܰܥܘ ܀</p>
               </div>
               <div type="textpart" subtype="verse" n="25">
                  <p>ܘܗܳܐ ܣܳܦ݂ܪܳܐ ܚܰܕ݂ ܩܳܡ ܕ݁ܰܢܢܰܣܶܝܘܗ̱ܝ ܂ ܘܶܐܡܰܪ . ܡܰܠܦ݂ܳܢܳܐ ܂
                    ܡܳܢܳܐ ܐܶܥܒ݁ܶܕ݂ ܕ݁ܺܐܪܰܬ݂ ܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="26">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܶܗ . ܒ݁ܢܳܡܽܘܣܳܐ ܐܰܝܟ݁ܰܢܳܐ ܟ݁ܬ݂ܺܝܒ݂ .
                    ܐܰܝܟ݁ܰܢܳܐ ܩܳܪܶܐ ܐܰܢ̱ܬ݁ .</p>
               </div>
               <div type="textpart" subtype="verse" n="27">
                  <p>ܥܢܳܐ ܂ ܘܶܐܡܰܪ ܠܶܗ . ܕ݁ܬ݂ܶܪܚܰܡ ܠܡܳܪܝܳܐ ܐܰܠܳܗܳܟ݂ ܆ ܡܶܢ ܟ݁ܽܠܶܗ
                    ܠܶܒ݁ܳܟ݂ ܂ ܘܡܶܢ ܟ݁ܽܠܳܗ ܢܰܦ݂ܫܳܟ݂ ܂ ܘܡܶܢ ܟ݁ܽܠܶܗ ܚܰܝܠܳܟ݂ ܂ ܘܡܶܢ ܟ݁ܽܠܶܗ ܪܶܥܝܳܢܳܟ݂ .
                    ܘܰܠܩܰܪܺܝܒ݂ܳܟ݂ ܂ ܐܰܝܟ݂ ܢܰܦ݂ܫܳܟ݂ .</p>
               </div>
               <div type="textpart" subtype="verse" n="28">
                  <p>ܐܳܡܰܪ ܠܶܗ ܝܶܫܽܘܥ . ܬ݁ܪܺܝܨܳܐܝܺܬ݂ ܐܶܡܰܪܬ݁ . ܗܳܕ݂ܶܐ ܥܒ݂ܶܕ݂ ܂
                    ܘܬ݂ܺܚܶܐ .</p>
               </div>
               <div type="textpart" subtype="verse" n="29">
                  <p>ܗܽܘ ܕ݁ܶܝܢ ܟ݁ܰܕ݂ ܨܒ݂ܳܐ ܠܰܡܙܰܕ݁ܳܩܽܘ ܢܰܦ݂ܫܶܗ ܂ ܐܶܡܰܪ ܠܶܗ .
                    ܘܡܰܢܽܘ ܩܰܪܺܝܒ݂ܝ ܀</p>
               </div>
               <div type="textpart" subtype="verse" n="30">
                  <p>ܐܳܡܰܪ ܠܶܗ ܝܶܫܽܘܥ . ܓ݁ܰܒ݂ܪܳܐ ܚܰܕ݂ ܢܳܚܶܬ݂ ܗ̱ܘܳܐ ܡܶܢ ܐܽܘܪܺܫܠܶܡ
                    ܠܺܐܝܪܺܝܚܽܘ . ܘܰܢܦ݂ܰܠܘ ܥܠܰܘܗ̱ܝ ܠܶܣܛܳܝܶܐ̈ . ܘܫܰܠܚܽܘܗ̱ܝ ܁ ܘܰܡܚܰܐܘܽܗ̱ܝ . ܘܫܰܒ݂ܩܽܘܗ̱ܝ
                    ܁ ܟ݁ܰܕ݂ ܩܰܠܺܝܠ ܩܰܝܳܡܳܐ ܒ݁ܶܗ ܢܰܦ݂ܫܳܐ ܂ ܘܶܐܙܰܠܘ .</p>
               </div>
               <div type="textpart" subtype="verse" n="31">
                  <p>ܘܰܓ݂ܕ݂ܰܫ ܟ݁ܳܗܢܳܐ ܚܰܕ݂ ܢܳܚܶܬ݂ ܗ̱ܘܳܐ ܒ݁ܽܐܘܪܚܳܐ ܗܳܝ . ܘܰܚܙܳܝܗ̱ܝ
                    ܂ ܘܰܥܒ݂ܰܪ .</p>
               </div>
               <div type="textpart" subtype="verse" n="32">
                  <p>ܘܗܳܟ݂ܰܢܳܐ ܐܳܦ݂ ܠܶܘܳܝܳܐ . ܐܶܬ݂ܳܐ ܡܛܳܐ ܠܗܳܝ ܕ݁ܽܘܟ݁ܬ݂ܳܐ ܁
                    ܘܰܚܙܳܝܗ̱ܝ ܂ ܘܰܥܒ݂ܰܪ .</p>
               </div>
               <div type="textpart" subtype="verse" n="33">
                  <p>ܐ̱ܢܳܫ ܕ݁ܶܝܢ ܫܳܡܪܳܝܳܐ ܁ ܟ݁ܰܕ݂ ܪܳܕ݂ܶܐ ܗ̱ܘܳܐ ܆ ܐܶܬ݂ܳܐ ܐܰܝܟ݁ܳܐ
                    ܕ݁ܺܐܝܬ݂ܰܘܗ̱ܝ ܗ̱ܘܳܐ . ܘܰܚܙܳܝܗ̱ܝ ܂ ܘܶܐܬ݂ܪܰܚܰܡ ܥܠܰܘܗ̱ܝ .</p>
               </div>
               <div type="textpart" subtype="verse" n="34">
                  <p>ܘܶܐܬ݂ܩܰܪܰܒ݂ ܂ ܘܰܥܨܰܒ݂ ܡܰܚܘܳܬ݂ܶܗ̈ . ܘܰܢܨܰܠ ܥܠܰܝܗܶܝܢ ܚܰܡܪܳܐ
                    ܘܡܶܫܚܳܐ . ܘܣܳܡܶܗ ܥܰܠ ܚܡܳܪܶܗ ܂ ܘܰܐܝܬ݁ܝܶܗ ܠܦ݂ܽܘܬ݁ܩܳܐ . ܘܶܐܬ݂ܒ݁ܛܶܠ ܠܶܗ ܥܠܰܘܗ̱ܝ
                    .</p>
               </div>
               <div type="textpart" subtype="verse" n="35">
                  <p>ܘܰܠܨܰܦ݂ܪܶܗ ܕ݁ܝܰܘܡܳܐ ܆ ܐܰܦ݁ܶܩ ܬ݁ܪܶܝܢ̈ ܕ݁ܺܝܢܳܪܺܝܢ̈ ܆ ܝܰܗ̱ܒ݂
                    ܠܦ݂ܽܘܬ݁ܩܳܝܳܐ ܂ ܘܶܐܡܰܪ ܠܶܗ . ܝܺܨܰܦ݂ ܕ݁ܺܝܠܶܗ . ܘܶܐܢ ܡܶܕ݁ܶܡ ܝܰܬ݁ܺܝܪ ܬ݁ܰܦ݁ܶܩ ܆ ܡܳܐ
                    ܕ݁ܗܳܦ݂ܶܟ݂ ܐ̱ܢܳܐ ܝܳܗܶܒ݂ ܐ̱ܢܳܐ ܠܳܟ݂ .</p>
               </div>
               <div type="textpart" subtype="verse" n="36">
                  <p>ܡܰܢܽܘ ܗܳܟ݂ܺܝܠ ܡܶܢ ܗܳܠܶܝܢ ܬ݁ܠܳܬ݂ܳܐ ܁ ܡܶܬ݂ܚܙܶܐ ܠܳܟ݂ ܇ ܕ݁ܰܗܘܳܐ
                    ܩܰܪܺܝܒ݂ܳܐ ܠܗܰܘ ܕ݁ܰܢܦ݂ܰܠ ܒ݁ܺܐܝܕ݂ܰܝ̈ ܓ݁ܰܝܳܣܶܐ̈ .</p>
               </div>
               <div type="textpart" subtype="verse" n="37">
                  <p>ܗܽܘ ܕ݁ܶܝܢ ܐܶܡܰܪ . ܗܰܘ ܕ݁ܶܐܬ݂ܪܰܚܰܡ ܥܠܰܘܗ̱ܝ . ܐܳܡܰܪ ܠܶܗ ܝܶܫܽܘܥ
                    . ܙܶܠ ܆ ܐܳܦ݂ ܐܰܢ̱ܬ݁ ܗܳܟ݂ܰܢܳܐ ܗܘܰܝܬ݁ ܥܳܒ݂ܶܕ݂ ܀܀</p>
               </div>
               <div type="textpart" subtype="verse" n="38">
                  <p>ܘܰܗܘܳܐ ܕ݁ܟ݂ܰܕ݂ ܗܶܢܽܘܢ ܪܳܕ݂ܶܝܢ ܒ݁ܽܐܘܪܚܳܐ ܆ ܥܰܠ ܠܰܩܪܺܝܬ݂ܳܐ
                    ܚܕ݂ܳܐ . ܘܰܐܢ̱ܬ݁ܬ݂ܳܐ ܕ݁ܰܫܡܳܗ ܡܳܪܬ݁ܳܐ ܆ ܩܰܒ݁ܶܠܬ݂ܶܗ ܒ݁ܒ݂ܰܝܬ݁ܳܗ .</p>
               </div>
               <div type="textpart" subtype="verse" n="39">
                  <p>ܘܺܐܝܬ݂ ܗ̱ܘܳܬ݂ ܠܳܗ ܚܳܬ݂ܳܐ ܕ݁ܰܫܡܳܗ ܡܰܪܝܰܡ . ܘܶܐܬ݂ܳܬ݂ ܝܶܬ݂ܒ݁ܰܬ݂
                    ܠܳܗ ܠܘܳܬ݂ ܪܶܓ݂ܠܰܘܗ̱ܝ̈ ܕ݁ܡܳܪܰܢ . ܘܫܳܡܥܳܐ ܗ̱ܘܳܬ݂ ܡܶܠܰܘܗ̱ܝ̈ .</p>
               </div>
               <div type="textpart" subtype="verse" n="40">
                  <p>ܡܳܪܬ݁ܳܐ ܕ݁ܶܝܢ ܥܰܢܝܳܐ ܗ̱ܘܳܬ݂ ܒ݁ܬ݂ܶܫܡܶܫܬ݁ܳܐ ܣܰܓ݁ܺܝܐܬ݂ܳܐ .
                    ܘܶܐܬ݂ܳܬ݂ ܐܳܡܪܳܐ ܠܶܗ . ܡܳܪܝ ܆ ܠܳܐ ܒ݁ܛܺܝܠ ܠܳܟ݂ ܆ ܕ݁ܚܳܬ݂ܝ ܫܒ݂ܰܩܬ݂ܰܢܝ ܒ݁ܰܠܚܽܘܕ݂ܰܝ
                    ܠܰܡܫܰܡܳܫܽܘ ܆ ܐܶܡܰܪ ܠܳܗ ܡܥܰܕ݁ܪܳܐ ܠܺܝ .</p>
               </div>
               <div type="textpart" subtype="verse" n="41">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ ܠܳܗ . ܡܳܪܬ݁ܳܐ ܡܳܪܬ݁ܳܐ ܆ ܝܳܨܦ݁ܰܬ݁ܝ
                    ܘܰܪܗܺܝܒ݂ܰܬ݁ܝ ܂ ܥܰܠ ܣܰܓ݁ܺܝܳܐܬ݂ܳܐ̈ .</p>
               </div>
               <div type="textpart" subtype="verse" n="42">
                  <p>ܚܕ݂ܳܐ ܗ̱ܝ ܕ݁ܶܝܢ ܕ݁ܡܶܬ݂ܒ݁ܰܥܝܳܐ . ܡܰܪܝܰܡ ܕ݁ܶܝܢ ܡܢܳܬ݂ܳܐ
                    ܛܳܒ݂ܬ݂ܳܐ ܁ ܓ݁ܒ݂ܳܬ݂ ܠܳܗ ܆ ܗܳܝ ܕ݁ܠܳܐ ܬ݁ܶܬ݂ܢܣܶܒ݂ ܡܶܢܳܗ ܀</p>
               </div>
            </div>
            <div type="textpart" subtype="chapter" n="11">
               <div type="textpart" subtype="verse" n="1">
                  <p>ܘܰܗܘܳܐ ܕ݁ܟ݂ܰܕ݂ ܗܽܘ ܡܨܰܠܶܐ ܒ݁ܕ݂ܽܘܟ݁ܬ݂ܳܐ ܚܕ݂ܳܐ ܆ ܟ݁ܰܕ݂ ܫܰܠܶܡ ܂
                    ܐܶܡܰܪ ܠܶܗ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ . ܡܳܪܰܢ ܂ ܐܰܠܶܦ݂ܰܝܢ ܠܰܡܨܰܠܳܝܽܘ : ܐܰܝܟ݁ܰܢܳܐ
                    ܕ݁ܳܐܦ݂ ܝܽܘܚܰܢܳܢ ܐܰܠܶܦ݂ ܠܬ݂ܰܠܡܺܝܕ݂ܰܘܗ̱ܝ̈ ܀</p>
               </div>
               <div type="textpart" subtype="verse" n="2">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܶܡܰܬ݂ܝ ܕ݁ܰܡܨܰܠܶܝܢ ܐܢ̱ܬ݁ܽܘܢ : ܗܳܟ݂ܰܢܳܐ
                    ܗܘܰܝܬ݁ܽܘܢ ܐܳܡܪܺܝܢ . ܐܰܒ݂ܽܘܢ ܕ݁ܒ݂ܰܫܡܰܝܳܐ ܂ ܢܶܬ݂ܩܰܕ݁ܰܫ ܫܡܳܟ݂ . ܬ݁ܺܐܬ݂ܶܐ
                    ܡܰܠܟ݁ܽܘܬ݂ܳܟ݂ . ܢܶܗܘܶܐ ܨܶܒ݂ܝܳܢܳܟ݂ . ܐܰܝܟ݂ ܕ݁ܒ݂ܰܫܡܰܝܳܐ ܂ ܐܳܦ݂ ܒ݁ܰܐܪܥܳܐ .</p>
               </div>
               <div type="textpart" subtype="verse" n="3">
                  <p>ܗܰܒ݂ ܠܰܢ ܠܰܚܡܳܐ ܕ݁ܣܽܘܢܩܳܢܰܢ ܟ݁ܽܠܝܽܘܡ .</p>
               </div>
               <div type="textpart" subtype="verse" n="4">
                  <p>ܘܰܫܒ݂ܽܘܩ ܠܰܢ ܚܛܳܗܰܝܢ̈ . ܐܳܦ݂ ܐܶܢܰܚܢܰܢ ܓ݁ܶܝܪ ܫܒ݂ܰܩܢ ܠܟ݂ܽܠ
                    ܕ݁ܚܰܝܳܒ݂ܺܝܢ ܠܰܢ . ܘܠܳܐ ܬ݁ܰܥܠܰܢ ܠܢܶܣܝܽܘܢܳܐ . ܐܶܠܳܐ ܦ݁ܪܽܘܩܰܝܢ ܡܶܢ ܒ݁ܺܝܫܳܐ ܀</p>
               </div>
               <div type="textpart" subtype="verse" n="5">
                  <p>ܘܶܐܡܰܪ ܠܗܽܘܢ . ܡܰܢܽܘ ܡܶܢܟ݂ܽܘܢ ܕ݁ܺܐܝܬ݂ ܠܶܗ ܪܳܚܡܳܐ ܇ ܘܢܺܐܙܰܠ
                    ܠܘܳܬ݂ܶܗ ܒ݁ܦ݂ܶܠܓ݁ܽܘܬ݂ ܠܺܠܝܳܐ ܂ ܘܢܺܐܡܰܪ ܠܶܗ . ܪܳܚܶܡܝ ܆ ܐܰܫܶܐܠܰܝܢܝ ܬ݁ܠܳܬ݂ ܓ݁ܪܺܝܨܳܢ̈
                    .</p>
               </div>
               <div type="textpart" subtype="verse" n="6">
                  <p>ܡܶܛܽܠ ܕ݁ܪܳܚܡܳܐ ܐܶܬ݂ܳܐ ܠܘܳܬ݂ܝ ܡܶܢ ܐܽܘܪܚܳܐ ܆ ܘܠܰܝܬ݁ ܠܺܝ ܡܶܕ݁ܶܡ
                    ܕ݁ܶܐܣܺܝܡ ܠܶܗ .</p>
               </div>
               <div type="textpart" subtype="verse" n="7">
                  <p>ܘܗܰܘ ܪܳܚܡܶܗ ܡܶܢ ܠܓ݂ܰܘ ܢܶܥܢܶܐ ܂ ܘܢܺܐܡܰܪ ܠܶܗ . ܠܳܐ ܬ݁ܰܗܰܪܰܝܢܝ .
                    ܕ݁ܗܳܐ ܬ݁ܰܪܥܳܐ ܐܰܚܺܝܕ݂ ܗ̱ܽܘ . ܘܰܒ݂ܢܰܝ̈ ܥܰܡܝ ܒ݁ܥܰܪܣܳܐ . ܠܳܐ ܡܶܫܟ݁ܰܚ ܐ̱ܢܳܐ ܕ݁ܶܐܩܽܘܡ
                    ܘܶܐܬ݁ܶܠ ܠܳܟ݂ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܶܐܢ ܡܶܛܽܠ ܪܳܚܡܽܘܬ݂ܳܐ ܁ ܠܳܐ ܢܶܬ݁ܶܠ ܠܶܗ
                    ܆ ܡܶܛܽܠ ܚܰܨܺܝܦ݂ܽܘܬ݂ܶܗ ܢܩܽܘܡ ܘܢܶܬ݁ܶܠ ܠܶܗ ܂ ܟ݁ܡܳܐ ܕ݁ܡܶܬ݂ܒ݁ܥܶܐ ܠܶܗ ܀</p>
               </div>
               <div type="textpart" subtype="verse" n="9">
                  <p>ܐܳܦ݂ ܐܶܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܆ ܫܰܐܠܘ ܂ ܘܢܶܬ݂ܺܝܗܶܒ݂ ܠܟ݂ܽܘܢ .
                    ܒ݁ܥܰܘ ܂ ܘܬ݂ܶܫܟ݁ܚܽܘܢ . ܩܽܘܫܘ ܂ ܘܢܶܬ݂ܦ݁ܬ݂ܰܚ ܠܟ݂ܽܘܢ .</p>
               </div>
               <div type="textpart" subtype="verse" n="10">
                  <p>ܟ݁ܽܠ ܓ݁ܶܝܪ ܕ݁ܫܳܐܶܠ ܂ ܢܳܣܶܒ݂ . ܘܰܕ݂ܒ݂ܳܥܶܐ ܂ ܡܶܫܟ݁ܰܚ .
                    ܘܰܕ݂ܢܳܩܶܫ ܂ ܡܶܬ݂ܦ݁ܬ݂ܰܚ ܠܶܗ .</p>
               </div>
               <div type="textpart" subtype="verse" n="11">
                  <p>ܐܰܝܢܳܐ ܓ݁ܶܝܪ ܡܶܢܟ݂ܽܘܢ ܐܰܒ݂ܳܐ ܁ ܕ݁ܢܶܫܶܐܠܺܝܘܗ̱ܝ ܒ݁ܪܶܗ ܠܰܚܡܳܐ ܇
                    ܠܡܳܐ ܆ ܟ݁ܺܐܦ݂ܳܐ ܡܰܘܫܶܛ ܠܶܗ ܆ ܘܶܐܢ ܢܽܘܢܳܐ ܢܶܫܶܐܠܺܝܘܗ̱ܝ : ܠܡܳܐ ܆ ܚܠܳܦ݂ ܢܽܘܢܳܐ
                    ܚܶܘܝܳܐ ܡܰܘܫܶܛ ܠܶܗ ܆</p>
               </div>
               <div type="textpart" subtype="verse" n="12">
                  <p>ܘܶܐܢ ܒ݁ܰܪܬ݂ܳܐ ܢܶܫܶܐܠܺܝܘܗ̱ܝ : ܠܡܳܐ ܆ ܗܽܘ ܥܶܩܰܪܒ݂ܳܐ ܡܰܘܫܶܛ ܠܶܗ
                    ܆</p>
               </div>
               <div type="textpart" subtype="verse" n="13">
                  <p>ܘܶܐܢ ܐܰܢ̱ܬ݁ܽܘܢ ܕ݁ܒ݂ܺܝܫܶܐ̈ ܐܺܝܬ݂ܰܝܟ݁ܽܘܢ ܆ ܝܳܕ݂ܥܺܝܢ ܐܢ̱ܬ݁ܽܘܢ
                    ܡܰܘܗܒ݂ܳܬ݂ܳܐ̈ ܛܳܒ݂ܳܬ݂ܳܐ̈ ܁ ܠܡܶܬ݁ܰܠ ܠܰܒ݂ܢܰܝܟ݁ܽܘܢ̈ . ܟ݁ܡܳܐ ܝܰܬ݁ܺܝܪܳܐܝܺܬ݂
                    ܐܰܒ݂ܽܘܟ݂ܽܘܢ ܡܶܢ ܫܡܰܝܳܐ ܇ ܢܶܬ݁ܶܠ ܪܽܘܚܳܐ ܕ݁ܩܽܘܕ݂ܫܳܐ ܠܰܐܝܠܶܝܢ ܕ݁ܫܳܐܠܺܝܢ ܠܶܗ ܀܀</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܡܰܦ݁ܶܩ ܫܺܐܕ݂ܳܐ ܕ݁ܺܐܝܬ݂ܰܘܗ̱ܝ ܚܰܪܫܳܐ ܆ ܗܘܳܐ ܕ݁ܟ݂ܰܕ݂
                    ܢܦ݂ܰܩ ܗܰܘ ܫܺܐܕ݂ܳܐ ܂ ܡܰܠܶܠ ܗܰܘ ܚܰܪܫܳܐ . ܘܶܐܬ݁ܕ݁ܰܡܰܪܘ ܟ݁ܶܢܫܶܐ̈ ܀</p>
               </div>
               <div type="textpart" subtype="verse" n="15">
                  <p>ܐ̱ܢܳܫܳܐ ܕ݁ܶܝܢ ܡܶܢܗܽܘܢ ܂ ܐܶܡܰܪܘ . ܒ݁ܰܒ݂ܥܶܠܙܒ݂ܽܘܒ݂ ܪܺܫܳܐ
                    ܕ݁ܕ݂ܰܝܘܶܐ̈ ܡܰܦ݁ܶܩ ܗܳܢܳܐ ܕ݁ܰܝܘܶܐ̈ .</p>
               </div>
               <div type="textpart" subtype="verse" n="16">
                  <p>ܐ̱ܚܪܳܢܶܐ̈ ܕ݁ܶܝܢ ܟ݁ܰܕ݂ ܡܢܰܣܶܝܢ ܠܶܗ ܆ ܐܳܬ݂ܳܐ ܡܶܢ ܫܡܰܝܳܐ
                    ܫܳܐܠܺܝܢ ܗ̱ܘܰܘ ܠܶܗ ܀</p>
               </div>
               <div type="textpart" subtype="verse" n="17">
                  <p>ܝܶܫܽܘܥ ܕ݁ܶܝܢ ܕ݁ܝܳܕ݂ܰܥ ܗ̱ܘܳܐ ܡܰܚܫܒ݂ܳܬ݂ܗܽܘܢ̈ ܆ ܐܶܡܰܪ ܠܗܽܘܢ .
                    ܟ݁ܽܠ ܡܰܠܟ݁ܽܘ ܕ݁ܬ݂ܶܬ݂ܦ݁ܰܠܰܓ݂ ܥܰܠ ܢܰܦ݂ܫܳܗ ܂ ܬ݁ܶܚܪܰܒ݂ . ܘܒ݂ܰܝܬ݁ܳܐ ܕ݁ܥܰܠ ܩܢܽܘܡܶܗ
                    ܡܶܬ݂ܦ݁ܰܠܰܓ݂ ܂ ܢܶܦ݁ܶܠ .</p>
               </div>
               <div type="textpart" subtype="verse" n="18">
                  <p>ܘܶܐܢ ܣܳܛܳܢܳܐ ܥܰܠ ܢܰܦ݂ܫܶܗ ܐܶܬ݂ܦ݁ܰܠܰܓ݂ ܆ ܐܰܝܟ݁ܰܢܳܐ ܬ݁ܩܽܘܡ
                    ܡܰܠܟ݁ܽܘܬ݂ܶܗ : ܕ݁ܳܐܡܪܺܝܢ ܐܢ̱ܬ݁ܽܘܢ ܕ݁ܒ݂ܰܒ݂ܥܶܠܙܒ݂ܽܘܒ݂ ܡܰܦ݁ܶܩ ܐ̱ܢܳܐ ܕ݁ܰܝܘܶܐ̈ .</p>
               </div>
               <div type="textpart" subtype="verse" n="19">
                  <p>ܘܶܐܢ ܐܶܢܳܐ ܒ݁ܰܒ݂ܥܶܠܙܒ݂ܽܘܒ݂ ܡܰܦ݁ܶܩ ܐ̱ܢܳܐ ܕ݁ܰܝܘܶܐ̈ ܆
                    ܒ݁ܢܰܝܟ݁ܽܘܢ̈ ܂ ܒ݁ܡܳܢܳܐ ܡܰܦ݁ܩܺܝܢ . ܡܶܛܽܠ ܗܳܢܳܐ ܂ ܗܶܢܽܘܢ ܢܶܗܘܽܘܢ ܠܟ݂ܽܘܢ ܕ݁ܰܝܳܢܶܐ̈
                    .</p>
               </div>
               <div type="textpart" subtype="verse" n="20">
                  <p>ܐܶܢ ܕ݁ܶܝܢ ܒ݁ܨܶܒ݂ܥܳܐ ܕ݁ܰܐܠܳܗܳܐ ܁ ܡܰܦ݁ܶܩ ܐ̱ܢܳܐ ܕ݁ܰܝܘܶܐ̈ ܆
                    ܩܶܪܒ݁ܰܬ݂ ܠܳܗ ܥܠܰܝܟ݁ܽܘܢ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="21">
                  <p>ܐܶܡܰܬ݂ܝ ܕ݁ܚܰܣܺܝܢܳܐ ܟ݁ܰܕ݂ ܡܙܰܝܰܢ ܢܶܛܰܪ ܕ݁ܳܪܬ݁ܶܗ ܂ ܒ݁ܫܰܝܢܳܐ
                    ܗ̱ܘ ܩܶܢܝܳܢܶܗ .</p>
               </div>
               <div type="textpart" subtype="verse" n="22">
                  <p>ܐܶܢ ܕ݁ܶܝܢ ܢܺܐܬ݂ܶܐ ܡܰܢ ܕ݁ܚܰܣܺܝܢ ܡܶܢܶܗ ܁ ܢܶܙܟ݁ܶܝܘܗ̱ܝ ܆ ܟ݁ܽܠܶܗ
                    ܙܰܝܢܶܗ ܫܳܩܶܠ ܗܰܘ ܕ݁ܰܬ݂ܟ݂ܺܝܠ ܗܘܳܐ ܥܠܰܘܗ̱ܝ ܂ ܘܒ݂ܶܙܬ݂ܶܗ ܡܦ݂ܰܠܶܓ݂ ܀.܀.܀܀</p>
               </div>
               <milestone unit="SyrChapter" n="11"/>
               <div type="textpart" subtype="verse" n="23">
                  <p>ܡܰܢ ܕ݁ܠܳܐ ܗ̱ܘܳܐ ܥܰܡܝ ܂ ܠܽܘܩܒ݂ܰܠܝ ܗ̱ܽܘ . ܘܡܰܢ ܕ݁ܠܳܐ ܟ݁ܳܢܶܫ
                    ܥܰܡܝ ܂ ܡܒ݂ܰܕ݁ܳܪܽܘ ܡܒ݂ܰܕ݁ܰܪ ܀</p>
               </div>
               <div type="textpart" subtype="verse" n="24">
                  <p>ܪܽܘܚܳܐ ܛܰܢܦ݂ܬ݂ܳܐ ܁ ܡܳܐ ܕ݁ܢܶܦ݂ܩܰܬ݂ ܡܶܢ ܒ݁ܰܪ ܐ̱ܢܳܫܳܐ ܆ ܐܳܙܳܠ̱ܐ
                    ܡܶܬ݂ܟ݁ܰܪܟ݁ܳܐ ܁ ܒ݁ܰܐܬ݂ܪܰܘܳܬ݂ܳܐ̈ ܕ݁ܡܰܝܳܐ̈ ܠܰܝܬ݁ ܒ݁ܗܽܘܢ . ܕ݁ܬ݂ܶܒ݂ܥܶܐ ܠܳܗ ܢܝܳܚܳܐ .
                    ܘܡܳܐ ܕ݁ܠܳܐ ܐܶܫܟ݁ܚܰܬ݂ ܂ ܐܳܡܪܳܐ . ܐܶܗܦ݁ܽܘܟ݂ ܠܒ݂ܰܝܬ݁ܝ ܐܰܝܡܶܟ݁ܳܐ ܕ݁ܢܶܦ݂ܩܶܬ݂ .</p>
               </div>
               <div type="textpart" subtype="verse" n="25">
                  <p>ܘܶܐܢ ܐܶܬ݂ܳܬ݂ ܐܶܫܟ݁ܰܚܬ݂ܶܗ ܕ݁ܰܚܡܺܝܡ ܘܰܡܨܰܒ݁ܰܬ݂ ܆</p>
               </div>
               <div type="textpart" subtype="verse" n="26">
                  <p>ܗܳܝܕ݁ܶܝܢ ܐܳܙܳܠ̱ܐ ܕ݁ܳܒ݂ܪܳܐ ܫܒ݂ܰܥ ܪܽܘܚܺܝܢ̈ ܐ̱ܚܪܳܢܝܳܢ̈ ܁
                    ܕ݁ܒ݂ܺܝܫܳܢ̈ ܡܶܢܳܗ . ܘܥܳܐܠܳܢ̈ ܂ ܘܥܳܡܪܳܢ̈ ܬ݁ܰܡܳܢ . ܘܗܳܘܝܳܐ ܚܰܪܬ݂ܶܗ ܕ݁ܒ݂ܰܪܢܳܫܳܐ ܗܰܘ
                    ܂ ܒ݁ܺܝܫܳܐ ܡܶܢ ܩܰܕ݂ܡܳܝܬ݁ܶܗ ܀</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܗܳܠܶܝܢ ܡܡܰܠܶܠ ܗ̱ܘܳܐ ܆ ܐܰܪܺܝܡܰܬ݂ ܐܰܢ̱ܬ݁ܬ݂ܳܐ ܚܕ݂ܳܐ
                    ܩܳܠܳܗ ܡܶܢ ܟ݁ܶܢܫܳܐ ܂ ܘܶܐܡܪܰܬ݂ ܠܶܗ . ܛܽܘܒ݂ܶܝܗ ܠܟ݂ܰܪܣܳܐ ܕ݁ܰܛܥܶܢܬ݂ܳܟ݂ ܆ ܘܠܰܬ݁ܕ݂ܰܝܳܐ̈
                    ܕ݁ܰܐܝܢܩܽܘܟ݂ .</p>
               </div>
               <div type="textpart" subtype="verse" n="28">
                  <p>ܐܳܡܰܪ ܠܳܗ ܗܽܘ ܆ ܛܽܘܒ݂ܰܝܗܽܘܢ̈ ܂ ܠܰܐܝܠܶܝܢ ܕ݁ܰܫܡܰܥܘ ܡܶܠܬ݂ܶܗ
                    ܕ݁ܰܐܠܳܗܳܐ ܂ ܘܢܳܛܪܺܝܢ ܠܳܗ ܀</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܡܶܬ݂ܟ݁ܰܢܫܺܝܢ ܗ̱ܘܰܘ ܟ݁ܶܢܫܶܐ̈ ܆ ܫܰܪܺܝ ܠܡܺܐܡܰܪ .
                    ܫܰܪܒ݁ܬ݂ܳܐ ܗܳܕ݂ܶܐ ܒ݁ܺܝܫܬ݁ܳܐ ܂ ܐܳܬ݂ܳܐ ܒ݁ܳܥܝܳܐ . ܘܳܐܬ݂ܳܐ ܠܳܐ ܬ݁ܶܬ݂ܺܝܗܶܒ݂ ܠܳܗ ܆
                    ܐܶܠܳܐ ܐܳܬ݂ܶܗ ܕ݁ܝܰܘܢܳܢ ܢܒ݂ܺܝܳܐ .</p>
               </div>
               <div type="textpart" subtype="verse" n="30">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܰܗܘܳܐ ܝܰܘܢܳܢ ܐܳܬ݂ܳܐ ܠܢܺܝܢܘܳܝܶܐ̈ ܆ ܗܳܟ݂ܰܢܳܐ
                    ܢܶܗܘܶܐ ܐܳܦ݂ ܒ݁ܪܶܗ ܕ݁ܐ̱ܢܳܫܳܐ ܠܫܰܪܒ݁ܬ݂ܳܐ ܗܳܕ݂ܶܐ .</p>
               </div>
               <div type="textpart" subtype="verse" n="31">
                  <p>ܡܰܠܟ݁ܬ݂ܳܐ ܕ݁ܬ݂ܰܝܡܢܳܐ ܬ݁ܩܽܘܡ ܒ݁ܕ݂ܺܝܢܳܐ ܥܰܡ ܐ̱ܢܳܫܳܐ̈
                    ܕ݁ܫܰܪܒ݁ܬ݂ܳܐ ܗܳܕ݂ܶܐ ܂ ܘܰܬ݂ܚܰܝܶܒ݂ ܐܶܢܽܘܢ . ܕ݁ܶܐܬ݂ܳܬ݂ ܡܶܢ ܥܶܒ݂ܪܶܝܗ̈ ܕ݁ܰܐܪܥܳܐ ܆
                    ܕ݁ܬ݂ܶܫܡܰܥ ܚܶܟ݂ܡܬ݂ܶܗ ܕ݁ܰܫܠܶܝܡܽܘܢ : ܘܗܳܐ ܕ݁ܝܰܬ݁ܺܝܪ ܡܶܢ ܫܠܶܝܡܳܘܢ ܗܳܪܟ݁ܳܐ .</p>
               </div>
               <div type="textpart" subtype="verse" n="32">
                  <p>ܓ݁ܰܒ݂ܪܶܐ̈ ܢܺܝܢܘܳܝܶܐ̈ ܢܩܽܘܡܽܘܢ ܒ݁ܕ݂ܺܝܢܳܐ ܁ ܥܰܡ ܫܰܪܒ݁ܬ݂ܳܐ
                    ܗܳܕ݂ܶܐ ܂ ܘܰܢܚܰܝܒ݂ܽܘܢܳܗ . ܕ݁ܬ݂ܳܒ݂ܘ ܒ݁ܟ݂ܳܪܽܘܙܽܘܬ݂ܶܗ ܕ݁ܝܰܘܢܳܢ . ܘܗܳܐ ܕ݁ܝܰܬ݁ܺܝܪ ܡܶܢ
                    ܝܰܘܢܳܢ ܗܳܪܟ݁ܳܐ ܀</p>
               </div>
               <div type="textpart" subtype="verse" n="33">
                  <p>ܠܳܐ ܐ̱ܢܳܫ ܡܰܢܗܰܪ ܫܪܳܓ݂ܳܐ ܇ ܘܣܳܐܶܡ ܠܶܗ ܒ݁ܟ݂ܶܣܝܳܐ ܇ ܐܰܘ
                    ܬ݁ܚܶܝܬ݂ ܣܰܐܬ݂ܳܐ . ܐܶܠܳܐ ܠܥܶܠ ܡܶܢ ܡܢܳܪܬ݁ܳܐ . ܕ݁ܰܐܝܠܶܝܢ ܕ݁ܥܳܐܠܺܝܢ ܂ ܢܶܚܙܽܘܢ
                    ܢܽܘܗܪܶܗ ܀</p>
               </div>
               <div type="textpart" subtype="verse" n="34">
                  <p>ܫܪܳܓ݂ܶܗ ܕ݁ܦ݂ܰܓ݂ܪܳܟ݂ ܐܺܝܬ݂ܶܝܗ ܥܰܝܢܳܟ݂ . ܐܶܡܰܬ݂ܝ ܗܳܟ݂ܺܝܠ
                    ܕ݁ܥܰܝܢܳܟ݂ ܦ݁ܫܺܝܛܳܐ ܆ ܐܳܦ݂ ܟ݁ܽܠܶܗ ܦ݁ܰܓ݂ܪܳܟ݂ ܢܶܗܘܶܐ ܢܰܗܺܝܪ . ܐܶܢ ܕ݁ܶܝܢ ܬ݁ܶܗܘܶܐ
                    ܒ݁ܺܝܫܳܐ ܆ ܘܳܐܦ݂ ܦ݁ܰܓ݂ܪܳܟ݂ ܢܶܗܘܶܐ ܚܶܫܽܘܟ݂ .</p>
               </div>
               <div type="textpart" subtype="verse" n="35">
                  <p>ܐܶܙܕ݁ܰܗ̱ܪ ܗܳܟ݂ܺܝܠ ܕ݁ܰܠܡܳܐ ܢܽܘܗܪܳܐ ܕ݁ܒ݂ܳܟ݂ ܚܶܫܽܘܟ݂ܳܐ ܗ̱ܘ
                    .</p>
               </div>
               <div type="textpart" subtype="verse" n="36">
                  <p>ܐܶܢ ܕ݁ܶܝܢ ܦ݁ܰܓ݂ܪܳܟ݂ ܟ݁ܽܠܶܗ ܢܰܗܺܝܪ : ܘܠܰܝܬ݁ ܒ݁ܶܗ ܡܢܳܬ݂ܳܐ
                    ܡܶܕ݁ܶܡ ܚܶܫܽܘܟ݂ܳܐ ܆ ܢܶܗܘܶܐ ܡܰܢܗܰܪ ܟ݁ܽܠܶܗ ܆ ܐܰܝܟ݂ ܕ݁ܰܫܪܳܓ݂ܳܐ ܒ݁ܕ݂ܰܠܩܶܗ ܡܰܢܗܰܪ ܠܳܟ݂
                    ܀܀</p>
               </div>
               <div type="textpart" subtype="verse" n="37">
                  <p>ܟ݁ܰܕ݂ ܕ݁ܶܝܢ ܡܡܰܠܶܠ ܂ ܒ݁ܥܳܐ ܡܶܢܶܗ ܦ݁ܪܺܝܫܳܐ ܚܰܕ݂ ܕ݁ܢܶܫܬ݁ܰܪܶܐ
                    ܠܘܳܬ݂ܶܗ . ܘܥܰܠ ܐܶܣܬ݁ܡܶܟ݂ .</p>
               </div>
               <div type="textpart" subtype="verse" n="38">
                  <p>ܗܰܘ ܕ݁ܶܝܢ ܦ݁ܪܺܝܫܳܐ ܟ݁ܰܕ݂ ܚܙܳܝܗ̱ܝ ܂ ܐܶܬ݁ܕ݁ܰܡܰܪ ܆ ܕ݁ܠܳܐ
                    ܠܽܘܩܕ݂ܰܡ ܥܡܰܕ݂ ܡܶܢ ܩܕ݂ܳܡ ܫܳܪܽܘܬ݂ܶܗ ܀</p>
               </div>
               <div type="textpart" subtype="verse" n="39">
                  <p>ܐܶܡܰܪ ܠܶܗ ܕ݁ܶܝܢ ܝܶܫܽܘܥ . ܗܳܫܳܐ ܁ ܐܰܢ̱ܬ݁ܽܘܢ ܦ݁ܪܺܝܫܶܐ̈ ܆
                    ܒ݁ܰܪܶܗ ܕ݁ܟ݂ܳܣܳܐ ܘܰܕ݂ܦ݁ܺܝܢܟ݁ܳܐ ܡܕ݂ܰܟ݁ܶܝܢ ܐܢ̱ܬ݁ܽܘܢ . ܠܓ݂ܰܘ ܡܶܢܟ݂ܽܘܢ ܕ݁ܶܝܢ ܡܠܶܐ
                    ܚܛܽܘܦ݂ܝܳܐ ܘܒ݂ܺܝܫܬ݁ܳܐ .</p>
               </div>
               <div type="textpart" subtype="verse" n="40">
                  <p>ܚܰܣܺܝܪܰܝ̈ ܪܶܥܝܳܢܳܐ : ܠܳܐ ܗ̱ܘܳܐ ܡܰܢ ܕ݁ܰܥܒ݂ܰܕ݂ ܕ݁ܰܠܒ݂ܰܪ ܆
                    ܘܕ݂ܰܠܓ݂ܰܘ ܗܽܘ ܥܒ݂ܰܕ݂ .</p>
               </div>
               <div type="textpart" subtype="verse" n="41">
                  <p>ܒ݁ܪܰܡ ܡܶܕ݁ܶܡ ܕ݁ܺܐܝܬ݂ ܗܰܒ݂ܽܘܗ̱ܝ ܒ݁ܙܶܕ݂ܩܬ݂ܳܐ ܆ ܘܗܳܐ ܟ݁ܽܠܡܶܕ݁ܶܡ
                    ܕ݁ܟ݂ܶܐ ܗ̱ܽܘ ܠܟ݂ܽܘܢ ܀</p>
               </div>
               <div type="textpart" subtype="verse" n="42">
                  <p>ܐܶܠܳܐ ܘܳܝ ܠܟ݂ܽܘܢ ܦ݁ܪܺܝܫܶܐ̈ ܅ ܕ݁ܰܡܥܰܣܪܺܝܢ ܐܢ̱ܬ݁ܽܘܢ ܢܳܢܥܳܐ
                    ܘܦ݂ܺܓ݂ܰܢܳܐ ܘܟ݂ܽܠ ܝܽܘܪܳܩ ܆ ܘܥܳܒ݂ܪܺܝܢ ܐܢ̱ܬ݁ܽܘܢ ܥܰܠ ܕ݁ܺܝܢܳܐ ܘܥܰܠ ܚܽܘܒ݁ܳܐ ܕ݁ܰܐܠܳܗܳܐ
                    . ܗܳܠܶܝܢ ܕ݁ܶܝܢ ܘܳܠܶܐ ܗ̱ܘܳܐ ܕ݁ܬ݂ܶܥܒ݁ܕ݂ܽܘܢ ܆ ܘܗܳܠܶܝܢ ܠܳܐ ܬ݁ܶܫܒ݁ܩܽܘܢ ܀</p>
               </div>
               <div type="textpart" subtype="verse" n="43">
                  <p>ܘܳܝ ܠܟ݂ܽܘܢ ܦ݁ܪܺܝܫܶܐ̈ ܅ ܕ݁ܪܳܚܡܺܝܢ ܐܢ̱ܬ݁ܽܘܢ ܪܺܝܫ ܡܰܘܬ݁ܒ݂ܶܐ̈
                    ܒ݁ܰܟ݂ܢܽܘܫܳܬ݂ܳܐ̈ ܂ ܘܰܫܠܳܡܳܐ ܒ݁ܫܽܘܩܶܐ̈ ܀</p>
               </div>
               <div type="textpart" subtype="verse" n="44">
                  <p>ܘܳܝ ܠܟ݂ܽܘܢ ܣܳܦ݂ܪܶܐ̈ ܘܰܦ݂ܪܺܝܫܶܐ̈ ܢܳܣܒ݁ܰܝ̈ ܒ݁ܰܐܦ݁ܶܐ̈ .
                    ܕ݁ܺܐܝܬ݂ܰܝܟ݁ܽܘܢ ܐܰܝܟ݂ ܩܰܒ݂ܪܶܐ̈ ܕ݁ܠܳܐ ܝܺܕ݂ܺܝܥܺܝܢ . ܘܰܒ݂ܢܰܝ̈ ܐ̱ܢܳܫܳܐ ܡܗܰܠܟ݂ܺܝܢ
                    ܥܠܰܝܗܽܘܢ ܂ ܘܠܳܐ ܝܳܕ݂ܥܺܝܢ ܀</p>
               </div>
               <div type="textpart" subtype="verse" n="45">
                  <p>ܘܰܥܢܳܐ ܚܰܕ݂ ܡܶܢ ܣܳܦ݂ܪܶܐ̈ ܂ ܘܶܐܡܰܪ ܠܶܗ . ܡܰܠܦ݂ܳܢܳܐ ܆ ܟ݁ܰܕ݂
                    ܗܳܠܶܝܢ ܐܳܡܰܪ ܐܰܢ̱ܬ݁ ܂ ܐܳܦ݂ ܠܰܢ ܡܨܰܥܰܪ ܐܰܢ̱ܬ݁ .</p>
               </div>
               <div type="textpart" subtype="verse" n="46">
                  <p>ܗܽܘ ܕ݁ܶܝܢ ܐܶܡܰܪ . ܐܳܦ݂ ܠܟ݂ܽܘܢ ܣܳܦ݂ܪܶܐ̈ ܂ ܘܳܝ . ܕ݁ܡܰܛܥܢܺܝܢ
                    ܐܢ̱ܬ݁ܽܘܢ ܠܰܒ݂ܢܰܝ̈ ܐ̱ܢܳܫܳܐ ܡܰܘܒ݁ܠܶܐ̈ ܝܰܩܺܝܪܳܬ݂ܳܐ̈ . ܘܰܐܢ̱ܬ݁ܽܘܢ ܒ݁ܰܚܕ݂ܳܐ ܡܶܢ
                    ܨܶܒ݂ܥܳܬ݂ܟ݂ܽܘܢ̈ ܂ ܠܳܐ ܩܳܪܒ݁ܺܝܢ ܐܢ̱ܬ݁ܽܘܢ ܠܗܶܝܢ ܠܡܰܘܒ݁ܠܶܐ̈ ܀</p>
               </div>
               <div type="textpart" subtype="verse" n="47">
                  <p>ܘܳܝ ܠܟ݂ܽܘܢ . ܕ݁ܒ݂ܳܢܶܝܢ ܐܢ̱ܬ݁ܽܘܢ ܩܰܒ݂ܪܶܐ̈ ܕ݁ܰܢܒ݂ܺܝܶܐ̈ ܇
                    ܕ݁ܰܐܒ݂ܳܗܰܝܟ݁ܽܘܢ̈ ܩܰܛܶܠܘ ܐܶܢܽܘܢ .</p>
               </div>
               <div type="textpart" subtype="verse" n="48">
                  <p>ܣܳܗܕ݁ܺܝܢ ܐܢ̱ܬ݁ܽܘܢ ܗܳܟ݂ܺܝܠ ܂ ܘܨܳܒ݂ܶܝܢ ܐܢ̱ܬ݁ܽܘܢ ܒ݁ܰܥܒ݂ܳܕ݂ܶܐ̈
                    ܕ݁ܰܐܒ݂ܳܗܰܝܟ݁ܽܘܢ̈ . ܕ݁ܗܶܢܽܘܢ ܩܰܛܶܠܘ ܐܶܢܽܘܢ ܆ ܘܰܐܢ̱ܬ݁ܽܘܢ ܒ݁ܳܢܶܝܢ ܐܢ̱ܬ݁ܽܘܢ
                    ܩܰܒ݂ܪܰܝܗܽܘܢ̈ ܀</p>
               </div>
               <div type="textpart" subtype="verse" n="49">
                  <p>ܡܶܛܽܠ ܗܳܢܳܐ ܐܳܦ݂ ܚܶܟ݂ܡܬ݂ܳܐ ܕ݁ܰܐܠܳܗܳܐ ܐܶܡܪܰܬ݂ . ܕ݁ܗܳܐ ܐܶܢܳܐ
                    ܐܶܫܰܕ݁ܰܪ ܠܗܽܘܢ ܢܒ݂ܺܝܶܐ̈ ܂ ܘܰܫܠܺܝܚܶܐ̈ . ܡܶܢܗܽܘܢ ܢܶܪܕ݁ܦ݂ܽܘܢ ܂ ܘܢܶܩܛܠܽܘܢ .</p>
               </div>
               <div type="textpart" subtype="verse" n="50">
                  <p>ܕ݁ܢܶܬ݁ܬ݁ܒ݂ܰܥ ܕ݁ܡܳܐ ܕ݁ܟ݂ܽܠܗܽܘܢ ܢܒ݂ܺܝܶܐ̈ ܕ݁ܶܐܬ݂ܶܐܫܶܕ݂ ܡܶܢ
                    ܕ݁ܶܐܬ݂ܒ݁ܪܺܝ ܥܳܠܡܳܐ ܇ ܡܶܢ ܫܰܪܒ݁ܬ݂ܳܐ ܗܳܕ݂ܶܐ ܇</p>
               </div>
               <div type="textpart" subtype="verse" n="51">
                  <p>ܡܶܢ ܕ݁ܡܶܗ ܕ݁ܗܳܒ݂ܶܝܠ ܂ ܥܕ݂ܰܡܳܐ ܠܰܕ݂ܡܶܗ ܕ݁ܰܙܟ݂ܰܪܝܳܐ ܇ ܗܰܘ
                    ܕ݁ܶܐܬ݂ܩܛܶܠ ܒ݁ܰܝܢܰܝ ܗܰܝܟ݁ܠܳܐ ܠܡܰܕ݂ܒ݁ܚܳܐ . ܐܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ ܆
                    ܕ݁ܡܶܬ݁ܬ݁ܒ݂ܰܥ ܡܶܢ ܫܰܪܒ݁ܬ݂ܳܐ ܗܳܕ݂ܶܐ ܀</p>
               </div>
               <div type="textpart" subtype="verse" n="52">
                  <p>ܘܳܝ ܠܟ݂ܽܘܢ ܣܳܦ݂ܪܶܐ̈ ܅ ܕ݁ܰܫܩܰܠܬ݁ܽܘܢ ܩܠܺܝܕ݂ܶܐ̈ ܕ݁ܺܝܕ݂ܰܥܬ݂ܳܐ .
                    ܐܰܢ̱ܬ݁ܽܘܢ ܠܳܐ ܥܰܠܬ݁ܽܘܢ . ܘܠܰܐܝܠܶܝܢ ܕ݁ܥܳܐܠܺܝܢ ܂ ܟ݁ܠܰܝܬ݁ܽܘܢ ܀</p>
               </div>
               <div type="textpart" subtype="verse" n="53">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܗ̱ܘܳܐ ܠܗܽܘܢ ܁ ܫܰܪܺܝܘ ܣܳܦ݂ܪܶܐ̈
                    ܘܰܦ݂ܪܺܝܫܶܐ̈ ܡܶܬ݂ܒ݁ܶܐܫ ܠܗܽܘܢ ܇ ܘܡܶܬ݂ܚܰܡܬ݂ܺܝܢ ܘܰܡܬ݂ܰܟ݁ܣܺܝܢ ܡܶܠܰܘܗ̱ܝ̈ ܇</p>
               </div>
               <div type="textpart" subtype="verse" n="54">
                  <p>ܘܢܳܟ݂ܠܺܝܢ ܠܶܗ ܒ݁ܣܰܓ݁ܺܝܳܐܬ݂ܳܐ̈ . ܟ݁ܰܕ݂ ܒ݁ܳܥܶܝܢ ܠܡܶܐܚܰܕ݂
                    ܡܶܕ݁ܶܡ ܡܶܢ ܦ݁ܽܘܡܶܗ ܂ ܕ݁ܢܶܫܟ݁ܚܽܘܢ ܢܶܐܟ݂ܠܽܘܢ ܩܰܪܨܰܘܗ̱ܝ̈ ܀܀</p>
               </div>
            </div>
            <div type="textpart" subtype="chapter" n="12">
               <div type="textpart" subtype="verse" n="1">
                  <p>ܘܟ݂ܰܕ݂ ܐܶܬ݂ܟ݁ܰܢܰܫܘ ܪܶܒ݁ܘܳܬ݂ܳܐ̈ ܕ݁ܟ݂ܶܢܫܶܐ̈ ܣܰܓ݁ܺܝܶܐܐ̈ ܆
                    ܐܰܝܟ݁ܰܢܳܐ ܕ݁ܰܢܕ݂ܰܝܫܽܘܢ ܚܰܕ݂ ܠܚܰܕ݂ ܆ ܫܰܪܺܝ ܝܶܫܽܘܥ ܠܡܺܐܡܰܪ ܠܬ݂ܰܠܡܺܝܕ݂ܰܘܗ̱ܝ̈ .
                    ܠܽܘܩܕ݂ܰܡ ܐܶܙܕ݁ܰܗ̱ܪܘ ܒ݁ܢܰܦ݂ܫܟ݂ܽܘܢ ܡܶܢ ܚܡܺܝܪܳܐ ܕ݁ܰܦ݂ܪܺܝܫܶܐ̈ ܇ ܕ݁ܺܐܝܬ݂ܰܘܗ̱ܝ ܡܰܣܰܒ݂
                    ܒ݁ܰܐܦ݁ܶܐ̈ .</p>
               </div>
               <div type="textpart" subtype="verse" n="2">
                  <p>ܠܰܝܬ݁ ܕ݁ܶܝܢ ܡܶܕ݁ܶܡ ܕ݁ܰܟ݂ܣܶܐ ܂ ܕ݁ܠܳܐ ܢܶܬ݂ܓ݁ܠܶܐ ܆ ܘܠܳܐ
                    ܕ݁ܰܡܛܰܫܰܝ ܂ ܕ݁ܠܳܐ ܢܶܬ݂ܺܝܕ݂ܰܥ .</p>
               </div>
               <div type="textpart" subtype="verse" n="3">
                  <p>ܟ݁ܽܠ ܓ݁ܶܝܪ ܕ݁ܰܒ݂ܚܶܫܽܘܟ݂ܳܐ ܐܶܡܰܪܬ݁ܽܘܢ ܆ ܒ݁ܢܰܗܺܝܪܳܐ ܢܶܫܬ݁ܡܰܥ .
                    ܘܡܶܕ݁ܶܡ ܕ݁ܰܒ݂ܬ݂ܰܘܳܢܶܐ̈ ܒ݁ܶܐܕ݂ܢܶܐ̈ ܠܰܚܶܫܬ݁ܽܘܢ ܆ ܥܰܠ ܐܶܓ݁ܳܪܶܐ̈ ܢܶܬ݂ܟ݁ܪܶܙ .</p>
               </div>
               <div type="textpart" subtype="verse" n="4">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܠܪܳܚܡܰܝ̈ . ܠܳܐ ܬ݁ܶܕ݂ܚܠܽܘܢ ܡܶܢ
                    ܐܰܝܠܶܝܢ ܕ݁ܩܳܛܠܺܝܢ ܦ݁ܰܓ݂ܪܳܐ ܇ ܘܡܶܢ ܒ݁ܳܬ݂ܰܪܟ݁ܶܢ ܠܰܝܬ݁ ܠܗܽܘܢ ܡܶܕ݁ܶܡ ܝܰܬ݁ܺܝܪ
                    ܠܡܶܥܒ݁ܰܕ݂ .</p>
               </div>
               <div type="textpart" subtype="verse" n="5">
                  <p>ܐܶܚܰܘܶܝܟ݂ܽܘܢ ܕ݁ܶܝܢ ܡܶܢ ܡܰܢ ܬ݁ܶܕ݂ܚܠܽܘܢ . ܡܶܢ ܗܰܘ ܕ݁ܡܶܢ ܒ݁ܳܬ݂ܰܪ
                    ܕ݁ܩܳܛܶܠ ܇ ܫܰܠܺܝܛ ܠܡܰܪܡܳܝܽܘ ܒ݁ܓ݂ܺܗܰܢܳܐ . ܐܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܁ ܕ݁ܡܶܢ ܗܳܢܳܐ
                    ܕ݁ܚܰܠܘ .</p>
               </div>
               <div type="textpart" subtype="verse" n="6">
                  <p>ܠܳܐ ܚܰܡܶܫ ܨܶܦ݁ܪܺܝܢ̈ ܡܶܙܕ݁ܰܒ݁ܢܳܢ̈ ܒ݁ܰܬ݂ܪܶܝܢ̈ ܐܰܣܳܪܺܝܢ̈ ܆
                    ܘܰܚܕ݂ܳܐ ܡܶܢܗܶܝܢ ܂ ܠܳܐ ܛܳܥܝܳܐ ܩܕ݂ܳܡ ܐܰܠܳܗܳܐ .</p>
               </div>
               <div type="textpart" subtype="verse" n="7">
                  <p>ܕ݁ܺܝܠܟ݂ܽܘܢ ܕ݁ܶܝܢ ܁ ܐܳܦ݂ ܡܶܢܶܐ̈ ܕ݁ܣܰܥܪܳܐ ܕ݁ܪܺܫܟ݂ܽܘܢ ܆ ܟ݁ܽܠܗܶܝܢ
                    ܡܰܢܝܳܢ̈ ܐܶܢܶܝܢ̈ . ܠܳܐ ܗܳܟ݂ܺܝܠ ܬ݁ܶܕ݂ܚܠܽܘܢ . ܕ݁ܡܶܢ ܣܽܘܓ݂ܳܐܐ ܕ݁ܨܶܦ݁ܪܶܐ̈ ܡܝܰܬ݁ܪܺܝܢ
                    ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܆ ܕ݁ܟ݂ܽܠ ܕ݁ܢܰܘܕ݁ܶܐ ܒ݁ܺܝ ܩܕ݂ܳܡ
                    ܒ݁ܢܰܝܢܳܫܳܐ̈ ܆ ܐܳܦ݂ ܒ݁ܪܶܗ ܕ݁ܐ̱ܢܳܫܳܐ ܢܰܘܕ݁ܶܐ ܒ݁ܶܗ ܂ ܩܕ݂ܳܡ ܡܰܠܰܐܟ݂ܰܘܗ̱ܝ̈ ܕ݁ܰܐܠܳܗܳܐ
                    .</p>
               </div>
               <div type="textpart" subtype="verse" n="9">
                  <p>ܐܰܝܢܳܐ ܕ݁ܶܝܢ ܕ݁ܟ݂ܳܦ݂ܰܪ ܒ݁ܺܝ ܩܕ݂ܳܡ ܒ݁ܢܰܝܢܳܫܳܐ̈ ܆ ܢܶܬ݂ܟ݁ܦ݂ܰܪ
                    ܒ݁ܶܗ ܩܕ݂ܳܡ ܡܰܠܰܐܟ݂ܰܘܗ̱ܝ̈ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="10">
                  <p>ܘܟ݂ܽܠ ܕ݁ܢܺܐܡܰܪ ܡܶܠܬ݂ܳܐ ܥܰܠ ܒ݁ܪܶܗ ܕ݁ܐ̱ܢܳܫܳܐ ܂ ܢܶܫܬ݁ܒ݂ܶܩ ܠܶܗ .
                    ܡܰܢ ܕ݁ܥܰܠ ܪܽܘܚܳܐ ܕ݁ܶܝܢ ܕ݁ܩܽܘܕ݂ܫܳܐ ܢܓ݂ܰܕ݁ܶܦ݂ ܂ ܠܳܐ ܢܶܫܬ݁ܒ݂ܶܩ ܠܶܗ ܀</p>
               </div>
               <div type="textpart" subtype="verse" n="11">
                  <p>ܡܳܐ ܕ݁ܰܡܩܰܪܒ݂ܺܝܢ ܠܟ݂ܽܘܢ ܕ݁ܶܝܢ ܠܰܟ݂ܢܽܘܫܳܬ݂ܳܐ̈ ܁ ܩܕ݂ܳܡ ܪܺܫܶܐ̈
                    ܘܫܰܠܺܝܛܳܢܶܐ̈ ܆ ܠܳܐ ܬ݁ܺܐܨܦ݁ܽܘܢ ܐܰܝܟ݁ܰܢܳܐ ܬ݁ܶܦ݁ܩܽܘܢ ܪܽܘܚܳܐ ܂ ܐܰܘ ܡܳܢܳܐ ܬ݁ܺܐܡܪܽܘܢ
                    .</p>
               </div>
               <div type="textpart" subtype="verse" n="12">
                  <p>ܪܽܘܚܳܐ ܓ݁ܶܝܪ ܕ݁ܩܽܘܕ݂ܫܳܐ ܢܰܠܶܦ݂ܟ݂ܽܘܢ ܒ݁ܗܳܝ ܫܳܥܬ݂ܳܐ ܂ ܡܶܕ݁ܶܡ
                    ܕ݁ܘܳܠܶܐ ܕ݁ܬ݂ܺܐܡܪܽܘܢ ܀܀</p>
               </div>
               <div type="textpart" subtype="verse" n="13">
                  <p>ܐܶܡܰܪ ܠܶܗ ܕ݁ܶܝܢ ܐ̱ܢܳܫ ܡܶܢ ܗܰܘ ܟ݁ܶܢܫܳܐ . ܡܰܠܦ݂ܳܢܳܐ ܆ ܐܶܡܰܪ
                    ܠܳܐܚܝ ܦ݁ܳܠܶܓ݂ ܥܰܡܝ ܝܳܪܬ݁ܽܘܬ݂ܳܐ .</p>
               </div>
               <div type="textpart" subtype="verse" n="14">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܶܗ . ܓ݁ܰܒ݂ܪܳܐ ܆ ܡܰܢܽܘ ܐܰܩܺܝܡܰܢܝ
                    ܥܠܰܝܟ݁ܽܘܢ ܕ݁ܰܝܳܢܳܐ ܘܰܡܦ݂ܰܠܓ݂ܳܢܳܐ .</p>
               </div>
               <div type="textpart" subtype="verse" n="15">
                  <p>ܘܶܐܡܰܪ ܠܬ݂ܰܠܡܺܝܕ݂ܰܘܗ̱ܝ̈ . ܐܶܙܕ݁ܰܗ̱ܪܘ ܡܶܢ ܟ݁ܽܠܳܗ ܝܰܥܢܽܘܬ݂ܳܐ .
                    ܡܶܛܽܠ ܕ݁ܠܳܐ ܗ̱ܘܳܐ ܒ݁ܝܰܬ݁ܺܝܪܽܘܬ݂ܳܐ ܕ݁ܢܶܟ݂ܣܶܐ̈ ܐܺܝܬ݂ ܚܰܝܶܐ̈ ܀.܀.܀܀</p>
               </div>
               <milestone unit="SyrChapter" n="12"/>
               <div type="textpart" subtype="verse" n="16">
                  <p>ܘܶܐܡܰܪ ܡܰܬ݂ܠܳܐ ܠܘܳܬ݂ܗܽܘܢ . ܓ݁ܰܒ݂ܪܳܐ ܚܰܕ݂ ܥܰܬ݁ܺܝܪܳܐ ܆ ܐܰܥܠܰܬ݂
                    ܠܶܗ ܐܰܪܥܶܗ ܥܰܠ̱ܠܳܬ݂ܳܐ̈ ܣܰܓ݁ܺܝܳܐܬ݂ܳܐ̈ .</p>
               </div>
               <div type="textpart" subtype="verse" n="17">
                  <p>ܘܡܶܬ݂ܚܰܫܰܒ݂ ܗ̱ܘܳܐ ܒ݁ܢܰܦ݂ܫܶܗ ܂ ܘܶܐܡܰܪ . ܡܳܢܳܐ ܐܶܥܒ݁ܶܕ݂
                    ܕ݁ܠܰܝܬ݁ ܠܺܝ ܐܰܝܟ݁ܳܐ ܕ݁ܶܐܚܡܽܘܠ ܥܰܠ̱ܠܳܬ݂ܝ̈ .</p>
               </div>
               <div type="textpart" subtype="verse" n="18">
                  <p>ܘܶܐܡܰܪ . ܗܳܕ݂ܶܐ ܐܶܥܒ݁ܶܕ݂ . ܐܶܣܬ݁ܽܘܪ ܒ݁ܶܝܬ݂ ܩܦ݂ܳܣܰܝ̈ ܆
                    ܘܶܐܒ݂ܢܶܐ ܘܰܐܘܪܶܒ݂ ܐܶܢܽܘܢ . ܘܶܐܚܡܽܘܠ ܬ݁ܰܡܳܢ ܟ݁ܽܠܶܗ ܥܒ݂ܽܘܪܝ ܘܛܳܒ݂ܳܬ݂ܝ̈ .</p>
               </div>
               <div type="textpart" subtype="verse" n="19">
                  <p>ܘܺܐܡܰܪ ܠܢܰܦ݂ܫܝ . ܢܰܦ݂ܫܝ ܂ ܐܺܝܬ݂ ܠܶܟ݂ܝ ܛܳܒ݂ܳܬ݂ܳܐ̈
                    ܣܰܓ݁ܺܝܳܐܬ݂ܳܐ̈ ܇ ܕ݁ܣܺܝܡܳܢ̈ ܠܰܫܢܰܝܳܐ̈ ܣܰܓ݁ܺܝܳܐܬ݂ܳܐ̈ . ܐܶܬ݁ܬ݁ܢܺܝܚܝ . ܐܰܟ݂ܽܘܠܝ .
                    ܐܶܫܬ݁ܳܝ . ܐܶܬ݂ܒ݁ܰܣ̱ܡܝ .</p>
               </div>
               <div type="textpart" subtype="verse" n="20">
                  <p>ܐܳܡܰܪ ܠܶܗ ܕ݁ܶܝܢ ܐܰܠܳܗܳܐ . ܚܣܺܝܪ ܪܶܥܝܳܢܳܐ . ܒ݁ܗܳܢܳܐ ܠܺܠܝܳܐ
                    ܢܰܦ݂ܫܳܟ݂ ܂ ܬ݁ܳܒ݂ܥܺܝܢ ܠܳܗ ܡܶܢܳܟ݂ . ܘܗܳܠܶܝܢ ܕ݁ܛܰܝܶܒ݂ܬ݁ ܠܡܰܢ ܢܶܗܘܝܳܢ̈ .</p>
               </div>
               <div type="textpart" subtype="verse" n="21">
                  <p>ܗܳܟ݂ܰܢܳܐ ܗ̱ܘ ܡܰܢ ܕ݁ܣܳܐܶܡ ܠܶܗ ܣܺܝܡܳܬ݂ܳܐ̈ ܇ ܘܒ݂ܰܐܠܳܗܳܐ ܠܳܐ
                    ܥܰܬ݁ܺܝܪ ܀</p>
               </div>
               <div type="textpart" subtype="verse" n="22">
                  <p>ܘܶܐܡܰܪ ܠܬ݂ܰܠܡܺܝܕ݂ܰܘܗ̱ܝ̈ . ܡܶܛܽܠ ܗܳܢܳܐ ܠܟ݂ܽܘܢ ܐܳܡܰܪ ܐ̱ܢܳܐ .
                    ܠܳܐ ܬ݁ܺܐܨܦ݁ܽܘܢ ܠܢܰܦ݂ܫܟ݂ܽܘܢ ܂ ܡܳܢܳܐ ܬ݁ܶܐܟ݂ܠܽܘܢ ܆ ܘܠܳܐ ܠܦ݂ܰܓ݂ܪܟ݂ܽܘܢ ܂ ܡܳܢܳܐ
                    ܬ݁ܶܠܒ݁ܫܽܘܢ .</p>
               </div>
               <div type="textpart" subtype="verse" n="23">
                  <p>ܢܰܦ݂ܫܳܐ ܓ݁ܶܝܪ ܝܰܬ݁ܺܝܪܳܐ ܡܶܢ ܣܰܝܒ݁ܳܪܬ݁ܳܐ ܆ ܘܦ݂ܰܓ݂ܪܳܐ ܡܶܢ
                    ܠܒ݂ܽܘܫܳܐ .</p>
               </div>
               <div type="textpart" subtype="verse" n="24">
                  <p>ܐܶܬ݂ܒ݁ܰܩܰܘ ܒ݁ܢܰܥܒ݂ܶܐ̈ . ܕ݁ܠܳܐ ܙܳܪܥܺܝܢ ܂ ܘܠܳܐ ܚܳܨܕ݁ܺܝܢ .
                    ܘܠܰܝܬ݁ ܠܗܽܘܢ ܬ݁ܰܘܳܢܶܐ̈ ܘܒ݂ܶܝܬ݂ ܩܦ݂ܳܣܶܐ̈ . ܘܰܐܠܳܗܳܐ ܡܬ݂ܰܪܣܶܐ ܠܗܽܘܢ . ܟ݁ܡܳܐ
                    ܗܳܟ݂ܺܝܠ ܐܰܢ̱ܬ݁ܽܘܢ ܝܰܬ݁ܺܝܪܺܝܢ ܐܢ̱ܬ݁ܽܘܢ ܡܶܢ ܦ݁ܳܪܚܳܬ݂ܳܐ̈ .</p>
               </div>
               <div type="textpart" subtype="verse" n="25">
                  <p>ܐܰܝܢܳܐ ܕ݁ܶܝܢ ܡܶܢܟ݂ܽܘܢ ܟ݁ܰܕ݂ ܝܳܨܶܦ݂ ܇ ܡܶܫܟ݁ܰܚ ܠܡܰܘܣܳܦ݂ܽܘ ܥܰܠ
                    ܩܰܘܡܬ݂ܶܗ ܐܰܡܬ݂ܳܐ ܚܕ݂ܳܐ .</p>
               </div>
               <div type="textpart" subtype="verse" n="26">
                  <p>ܐܶܢ ܕ݁ܶܝܢ ܐܳܦ݂ ܠܳܐ ܙܥܽܘܪܬ݁ܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܆ ܡܳܢܳܐ ܥܰܠ
                    ܫܰܪܟ݁ܳܐ ܝܳܨܦ݁ܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="27">
                  <p>ܐܶܬ݂ܒ݁ܰܩܰܘ ܒ݁ܫܽܘܫܰܢܶܐ̈ ܐܰܝܟ݁ܰܢܳܐ ܪܳܒ݂ܝܳܢ̈ . ܕ݁ܠܳܐ ܠܳܐܝܳܢ̈
                    ܘܠܳܐ ܥܳܙܠܳܢ̈ . ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܆ ܕ݁ܳܐܦ݂ ܠܳܐ ܫܠܶܝܡܳܘܢ ܒ݁ܟ݂ܽܠܶܗ ܫܽܘܒ݂ܚܶܗ
                    ܂ ܐܶܬ݂ܟ݁ܰܣܺܝ ܐܰܝܟ݂ ܚܕ݂ܳܐ ܡܶܢ ܗܳܠܶܝܢ .</p>
               </div>
               <div type="textpart" subtype="verse" n="28">
                  <p>ܐܶܢ ܕ݁ܶܝܢ ܠܰܥܡܺܝܪܳܐ ܕ݁ܝܰܘܡܳܢܳܐ ܐܺܝܬ݂ܰܘܗ̱ܝ ܒ݁ܚܰܩܠܳܐ : ܘܰܡܚܳܪ
                    ܢܳܦ݂ܶܠ ܒ݁ܬ݂ܰܢܽܘܪܳܐ : ܐܰܠܳܗܳܐ ܗܳܟ݂ܰܢܳܐ ܡܰܠܒ݁ܶܫ ܆ ܟ݁ܡܳܐ ܝܰܬ݁ܺܝܪ ܠܟ݂ܽܘܢ ܙܥܽܘܪܰܝ̈
                    ܗܰܝܡܳܢܽܘܬ݂ܳܐ ܅</p>
               </div>
               <div type="textpart" subtype="verse" n="29">
                  <p>ܘܰܐܢ̱ܬ݁ܽܘܢ ܠܳܐ ܬ݁ܶܒ݂ܥܽܘܢ ܡܳܢܳܐ ܬ݁ܶܐܟ݂ܠܽܘܢ ܂ ܘܡܳܢܳܐ ܬ݁ܶܫܬ݁ܽܘܢ
                    . ܘܠܳܐ ܢܶܦ݂ܗܶܐ ܪܶܥܝܳܢܟ݂ܽܘܢ ܒ݁ܗܳܠܶܝܢ .</p>
               </div>
               <div type="textpart" subtype="verse" n="30">
                  <p>ܗܳܠܶܝܢ ܓ݁ܶܝܪ ܟ݁ܽܠܗܶܝܢ ܂ ܥܰܡ̱ܡܶܐ̈ ܗ̱ܘ ܕ݁ܥܳܠܡܳܐ ܒ݁ܳܥܶܝܢ . ܐܳܦ݂
                    ܠܟ݂ܽܘܢ ܕ݁ܶܝܢ ܐܰܒ݂ܽܘܟ݂ܽܘܢ ܝܳܕ݂ܰܥ ܕ݁ܡܶܬ݂ܒ݁ܰܥܝܳܢ̈ ܠܟ݂ܽܘܢ ܗܳܠܶܝܢ .</p>
               </div>
               <div type="textpart" subtype="verse" n="31">
                  <p>ܒ݁ܪܰܡ ܒ݁ܥܰܘ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܆ ܘܗܳܠܶܝܢ ܟ݁ܽܠܗܶܝܢ
                    ܡܶܬ݁ܬ݁ܰܘܣܦ݂ܳܢ̈ ܠܟ݂ܽܘܢ ܀</p>
               </div>
               <div type="textpart" subtype="verse" n="32">
                  <p>ܠܳܐ ܬ݁ܶܕ݂ܚܰܠ ܓ݁ܙܳܪܳܐ ܙܥܽܘܪܳܐ . ܕ݁ܰܨܒ݂ܳܐ ܐܰܒ݂ܽܘܟ݂ܽܘܢ ܕ݁ܢܶܬ݁ܶܠ
                    ܠܟ݂ܽܘܢ ܡܰܠܟ݁ܽܘܬ݂ܳܐ ܀</p>
               </div>
               <div type="textpart" subtype="verse" n="33">
                  <p>ܙܰܒ݁ܶܢܘ ܩܶܢܝܳܢܟ݂ܽܘܢ ܂ ܘܗܰܒ݂ܘ ܙܶܕ݂ܩܬ݂ܳܐ . ܥܒ݂ܶܕ݂ܘ ܠܟ݂ܽܘܢ
                    ܟ݁ܺܝܣܶܐ̈ ܕ݁ܠܳܐ ܒ݁ܳܠܶܝܢ ܁ ܘܣܺܝܡܬ݂ܳܐ ܕ݁ܠܳܐ ܓ݁ܳܝܙܳܐ ܂ ܒ݁ܰܫܡܰܝܳܐ . ܐܰܝܟ݁ܳܐ
                    ܕ݁ܓ݂ܰܢܳܒ݂ܳܐ ܠܳܐ ܩܳܪܶܒ݂ ܂ ܘܣܳܣܳܐ ܠܳܐ ܡܚܰܒ݁ܶܠ .</p>
               </div>
               <div type="textpart" subtype="verse" n="34">
                  <p>ܐܰܝܟ݁ܳܐ ܓ݁ܶܝܪ ܕ݁ܺܐܝܬ݂ܶܝܗ ܣܺܝܡܰܬ݂ܟ݂ܽܘܢ ܆ ܬ݁ܰܡܳܢ ܢܶܗܘܶܐ ܐܳܦ݂
                    ܠܶܒ݁ܟ݂ܽܘܢ ܀</p>
               </div>
               <div type="textpart" subtype="verse" n="35">
                  <p>ܢܶܗܘܽܘܢ ܐܰܣܺܝܪܺܝܢ ܚܰܨܰܝܟ݁ܽܘܢ̈ ܂ ܘܡܰܢܗܪܺܝܢ ܫܪܳܓ݂ܰܝܟ݁ܽܘܢ̈
                    .</p>
               </div>
               <div type="textpart" subtype="verse" n="36">
                  <p>ܘܰܗܘܰܘ ܕ݁ܳܡܶܝܢ ܠܐ̱ܢܳܫܳܐ ܕ݁ܰܡܣܰܟ݁ܶܝܢ ܠܡܳܪܗܽܘܢ ܆ ܕ݁ܶܐܡܰܬ݂ܝ
                    ܢܶܦ݂ܢܶܐ ܡܶܢ ܒ݁ܶܝܬ݂ ܡܶܫܬ݁ܽܘܬ݂ܳܐ . ܕ݁ܡܳܐ ܕ݁ܶܐܬ݂ܳܐ ܘܰܢܩܰܫ ܆ ܡܶܚܕ݂ܳܐ ܢܶܦ݂ܬ݁ܚܽܘܢ ܠܶܗ
                    .</p>
               </div>
               <div type="textpart" subtype="verse" n="37">
                  <p>ܛܽܘܒ݂ܰܝܗܽܘܢ ܠܥܰܒ݂ܕ݁ܶܐ̈ ܗܳܢܽܘܢ ܆ ܐܰܝܠܶܝܢ ܕ݁ܢܺܐܬ݂ܶܐ ܡܳܪܗܽܘܢ
                    ܘܢܶܫܟ݁ܰܚ ܐܶܢܽܘܢ ܟ݁ܰܕ݂ ܥܺܝܪܺܝܢ . ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܢܶܐܣܽܘܪ ܚܰܨܰܘܗ̱ܝ̈
                    ܂ ܘܢܰܣܡܶܟ݂ ܐܶܢܽܘܢ ܆ ܘܢܶܥܒ݁ܰܪ ܁ ܢܫܰܡܶܫ ܐܶܢܽܘܢ .</p>
               </div>
               <div type="textpart" subtype="verse" n="38">
                  <p>ܘܶܐܢ ܒ݁ܡܰܛܰܪܬ݂ܳܐ ܕ݁ܬ݂ܰܪܬ݁ܶܝܢ̈ ܐܰܘ ܕ݁ܰܬ݂ܠܳܬ݂ ܢܺܐܬ݂ܶܐ ܂
                    ܘܢܶܫܟ݁ܰܚ ܗܳܟ݂ܰܢܳܐ ܆ ܛܽܘܒ݂ܰܝܗܽܘܢ ܠܥܰܒ݂ܕ݁ܶܐ̈ ܗܳܢܽܘܢ ܀</p>
               </div>
               <div type="textpart" subtype="verse" n="39">
                  <p>ܗܳܕ݂ܶܐ ܕ݁ܶܝܢ ܕ݁ܰܥܘ . ܕ݁ܶܐܠܽܘ ܝܳܕ݂ܰܥ ܗ̱ܘܳܐ ܡܳܪܶܐ ܒ݁ܰܝܬ݁ܳܐ ܁
                    ܒ݁ܰܐܝܕ݂ܳܐ ܡܰܛܰܪܬ݂ܳܐ ܐܳܬ݂ܶܐ ܓ݁ܰܢܳܒ݂ܳܐ ܆ ܡܶܬ݁ܬ݁ܥܺܝܪ ܗ̱ܘܳܐ ܁ ܘܠܳܐ ܫܳܒ݂ܶܩ ܗ̱ܘܳܐ
                    ܕ݁ܢܶܬ݂ܦ݁ܠܶܫ ܒ݁ܰܝܬ݁ܶܗ .</p>
               </div>
               <div type="textpart" subtype="verse" n="40">
                  <p>ܐܳܦ݂ ܐܰܢ̱ܬ݁ܽܘܢ ܗܳܟ݂ܺܝܠ ܗܘܰܘ ܡܛܰܝܒ݂ܶܐ̈ . ܕ݁ܰܒ݂ܗܳܝ ܫܳܥܬ݂ܳܐ
                    ܕ݁ܠܳܐ ܣܳܒ݂ܪܺܝܢ ܐܢ̱ܬ݁ܽܘܢ ܂ ܐܳܬ݂ܶܐ ܒ݁ܪܶܗ ܕ݁ܐ̱ܢܳܫܳܐ ܀</p>
               </div>
               <div type="textpart" subtype="verse" n="41">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܡܳܪܰܢ ܂ ܠܘܳܬ݂ܰܢ ܐܳܡܰܪ ܐܰܢ̱ܬ݁
                    ܠܶܗ ܠܡܰܬ݂ܠܳܐ ܗܳܢܳܐ ܆ ܐܰܘ ܐܳܦ݂ ܠܘܳܬ݂ ܟ݁ܽܠܢܳܫ ܀</p>
               </div>
               <div type="textpart" subtype="verse" n="42">
                  <p>ܐܳܡܰܪ ܠܶܗ ܝܶܫܽܘܥ . ܡܰܢܽܘ ܟ݁ܰܝ ܐܺܝܬ݂ ܪܰܒ݁ܰܝܬ݁ܳܐ ܡܗܰܝܡܢܳܐ
                    ܘܚܰܟ݁ܺܝܡܳܐ ܇ ܕ݁ܰܢܩܺܝܡܺܝܘܗ̱ܝ ܡܳܪܶܗ ܥܰܠ ܬ݁ܶܫܡܶܫܬ݁ܶܗ ܇ ܕ݁ܢܶܬ݁ܶܠ ܦ݁ܳܪܣܳܐ ܒ݁ܙܰܒ݂ܢܶܗ
                    .</p>
               </div>
               <div type="textpart" subtype="verse" n="43">
                  <p>ܛܽܘܒ݂ܰܘܗ̱ܝ ܠܗܰܘ ܥܰܒ݂ܕ݁ܳܐ ܕ݁ܢܺܐܬ݂ܶܐ ܡܳܪܶܗ ܢܶܫܟ݁ܚܺܝܘܗ̱ܝ ܂
                    ܕ݁ܥܳܒ݂ܶܕ݂ ܗܳܟ݂ܰܢܳܐ .</p>
               </div>
               <div type="textpart" subtype="verse" n="44">
                  <p>ܫܰܪܺܝܪܳܐܝܺܬ݂ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܰܢܩܺܝܡܺܝܘܗ̱ܝ ܥܰܠ ܟ݁ܽܠܶܗ
                    ܩܶܢܝܳܢܶܗ .</p>
               </div>
               <div type="textpart" subtype="verse" n="45">
                  <p>ܐܶܢ ܕ݁ܶܝܢ ܢܺܐܡܰܪ ܥܰܒ݂ܕ݁ܳܐ ܗܰܘ ܒ݁ܠܶܒ݁ܶܗ : ܕ݁ܡܳܪܝ ܡܰܘܚܰܪ
                    ܠܡܶܐܬ݂ܳܐ : ܘܰܢܫܰܪܶܐ ܠܡܶܡܚܳܐ ܠܥܰܒ݂ܕ݁ܶܐ̈ ܘܠܰܐܡܗܳܬ݂ܳܐ̈ ܕ݁ܡܳܪܶܗ : ܘܰܢܫܰܪܶܐ ܠܡܶܠܥܰܣ
                    ܘܰܠܡܶܫܬ݁ܳܐ ܘܰܠܡܶܪܘܳܐ ܆</p>
               </div>
               <div type="textpart" subtype="verse" n="46">
                  <p>ܢܺܐܬ݂ܶܐ ܡܳܪܶܗ ܕ݁ܥܰܒ݂ܕ݁ܳܐ ܗܰܘ ܒ݁ܝܰܘܡܳܐ ܕ݁ܠܳܐ ܣܳܒ݂ܰܪ ܂
                    ܘܰܒ݂ܫܳܥܬ݂ܳܐ ܕ݁ܠܳܐ ܝܳܕ݂ܰܥ . ܘܢܶܦ݂ܠܓ݂ܺܝܘܗ̱ܝ . ܘܰܢܣܺܝܡ ܡܢܳܬ݂ܶܗ ܥܰܡ ܗܳܢܽܘܢ ܕ݁ܠܳܐ
                    ܡܗܰܝܡܢܺܝܢ ܀</p>
               </div>
               <div type="textpart" subtype="verse" n="47">
                  <p>ܥܰܒ݂ܕ݁ܳܐ ܕ݁ܶܝܢ ܐܰܝܢܳܐ ܕ݁ܝܳܕ݂ܰܥ ܨܶܒ݂ܝܳܢܳܐ ܕ݁ܡܳܪܶܗ : ܘܠܳܐ
                    ܛܰܝܶܒ݂ ܠܶܗ ܐܰܝܟ݂ ܨܶܒ݂ܝܳܢܶܗ ܆ ܢܶܒ݂ܠܰܥ ܣܰܓ݁ܺܝܳܐܬ݂ܳܐ̈ .</p>
               </div>
               <div type="textpart" subtype="verse" n="48">
                  <p>ܗܰܘ ܕ݁ܶܝܢ ܕ݁ܠܳܐ ܝܳܕ݂ܰܥ ܁ ܘܥܳܒ݂ܶܕ݂ ܡܶܕ݁ܶܡ ܕ݁ܫܳܘܶܐ ܠܡܰܚܘܳܬ݂ܳܐ̈
                    ܆ ܢܶܒ݂ܠܰܥ ܡܰܚܘܳܬ݂ܳܐ̈ ܙܥܽܘܪܝܳܬ݂ܳܐ̈ . ܟ݁ܽܠ ܓ݁ܶܝܪ ܕ݁ܶܐܬ݂ܺܝܗܶܒ݂ ܠܶܗ ܣܰܓ݁ܺܝ ܆ ܣܰܓ݁ܺܝ
                    ܢܶܬ݁ܬ݁ܒ݂ܰܥ ܡܶܢܶܗ . ܘܰܠܗܰܘ ܕ݁ܰܐܓ݂ܥܶܠܘ ܠܶܗ ܣܰܓ݁ܺܝ ܆ ܝܰܬ݁ܺܝܪܳܐܝܺܬ݂ ܢܶܬ݂ܒ݁ܥܽܘܢ
                    ܒ݁ܺܐܝܕ݂ܶܗ ܀܀</p>
               </div>
               <div type="textpart" subtype="verse" n="49">
                  <p>ܢܽܘܪܳܐ ܐܶܬ݂ܺܝܬ݂ ܕ݁ܰܐܪܡܶܐ ܒ݁ܰܐܪܥܳܐ . ܘܨܳܒ݂ܶܐ ܐ̱ܢܳܐ ܂ ܐܶܠܽܘ
                    ܡܶܢ ܟ݁ܰܕ݁ܽܘ ܚܶܒ݁ܰܬ݂ .</p>
               </div>
               <div type="textpart" subtype="verse" n="50">
                  <p>ܘܡܰܥܡܽܘܕ݂ܺܝܬ݂ܳܐ ܐܺܝܬ݂ ܠܺܝ ܕ݁ܶܐܥܡܰܕ݂ ܆ ܘܣܰܓ݁ܺܝ ܐܰܠܺܝܨ ܐ̱ܢܳܐ ܂
                    ܥܕ݂ܰܡܳܐ ܕ݁ܬ݂ܶܫܬ݁ܰܡܠܶܐ .</p>
               </div>
               <div type="textpart" subtype="verse" n="51">
                  <p>ܣܳܒ݂ܪܺܝܢ ܐܢ̱ܬ݁ܽܘܢ ܆ ܕ݁ܫܰܝܢܳܐ ܐܶܬ݂ܺܝܬ݂ ܕ݁ܰܐܪܡܶܐ ܒ݁ܰܐܪܥܳܐ ܆
                    ܐܳܡܰܪ ܐ̱ܢܳܐ ܠܟ݂ܽܘܢ ܂ ܕ݁ܠܳܐ ܇ ܐܶܠܳܐ ܦ݁ܳܠܓ݁ܽܘܬ݂ܳܐ .</p>
               </div>
               <div type="textpart" subtype="verse" n="52">
                  <p>ܡܶܢ ܗܳܫܳܐ ܓ݁ܶܝܪ ܢܶܗܘܽܘܢ ܚܰܡܫܳܐ ܒ݁ܒ݂ܰܝܬ݁ܳܐ ܚܰܕ݂ ܆
                    ܕ݁ܰܦ݂ܠܺܝܓ݂ܺܝܢ ܬ݁ܠܳܬ݂ܳܐ ܥܰܠ ܬ݁ܪܶܝܢ̈ ܂ ܘܰܬ݂ܪܶܝܢ̈ ܥܰܠ ܬ݁ܠܳܬ݂ܳܐ .</p>
               </div>
               <div type="textpart" subtype="verse" n="53">
                  <p>ܢܶܬ݂ܦ݁ܠܶܓ݂ ܓ݁ܶܝܪ ܐܰܒ݂ܳܐ ܥܰܠ ܒ݁ܪܶܗ ܆ ܘܰܒ݂ܪܳܐ ܥܰܠ ܐܰܒ݂ܽܘܗ̱ܝ .
                    ܐܶܡܳܐ ܥܰܠ ܒ݁ܰܪܬ݂ܳܗ ܆ ܘܒ݂ܰܪܬ݂ܳܐ ܥܰܠ ܐܶܡܳܗ . ܚܡܳܬ݂ܳܐ ܥܰܠ ܟ݁ܰܠܬ݂ܳܗ ܆ ܘܟ݂ܰܠܬ݂ܳܐ ܥܰܠ
                    ܚܡܳܬ݂ܳܗ ܀</p>
               </div>
               <div type="textpart" subtype="verse" n="54">
                  <p>ܘܶܐܡܰܪ ܠܟ݂ܶܢܫܶܐ̈ . ܡܳܐ ܕ݁ܰܚܙܰܝܬ݁ܽܘܢ ܥܢܳܢܳܐ ܕ݁ܕ݂ܳܢܚܳܐ ܡܶܢ
                    ܡܰܥܪܒ݂ܳܐ ܆ ܡܶܚܕ݂ܳܐ ܐܳܡܪܺܝܢ ܐܢ̱ܬ݁ܽܘܢ ܂ ܡܶܛܪܳܐ ܐܳܬ݂ܶܐ . ܘܗܳܘܶܐ ܗܳܟ݂ܰܢܳܐ .</p>
               </div>
               <div type="textpart" subtype="verse" n="55">
                  <p>ܘܡܳܐ ܕ݁ܢܳܫܒ݁ܳܐ ܬ݁ܰܝܡܢܳܐ ܆ ܐܳܡܪܺܝܢ ܐܢ̱ܬ݁ܽܘܢ ܂ ܚܽܘܡܳܐ ܗܳܘܶܐ ܁
                    ܘܗܳܘܶܐ .</p>
               </div>
               <div type="textpart" subtype="verse" n="56">
                  <p>ܢܳܣܒ݁ܰܝ̈ ܒ݁ܰܐܦ݁ܶܐ̈ ܆ ܦ݁ܰܪܨܽܘܦ݁ܳܐ ܕ݁ܰܐܪܥܳܐ ܘܕ݂ܰܫܡܰܝܳܐ
                    ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܬ݂ܶܦ݂ܪܫܽܘܢ ܇ ܙܰܒ݂ܢܳܐ ܕ݁ܶܝܢ ܗܳܢܳܐ ܐܰܝܟ݁ܰܢܳܐ ܠܳܐ ܦ݁ܳܪܫܺܝܢ
                    ܐܢ̱ܬ݁ܽܘܢ ܀</p>
               </div>
               <div type="textpart" subtype="verse" n="57">
                  <p>ܠܡܳܢܳܐ ܕ݁ܶܝܢ ܡܶܢ ܢܰܦ݂ܫܟ݂ܽܘܢ ܠܳܐ ܕ݁ܳܝܢܺܝܢ ܐܢ̱ܬ݁ܽܘܢ ܩܽܘܫܬ݁ܳܐ
                    .</p>
               </div>
               <div type="textpart" subtype="verse" n="58">
                  <p>ܡܳܐ ܓ݁ܶܝܪ ܕ݁ܳܐܙܶܠ ܐܰܢ̱ܬ݁ ܥܰܡ ܒ݁ܥܶܠܕ݁ܺܝܢܳܟ݂ ܠܘܳܬ݂ ܐܰܪܟ݂ܽܘܢܳܐ
                    ܆ ܥܰܕ݂ ܒ݁ܽܐܘܪܚܳܐ ܐܰܢ̱ܬ݁ ܆ ܗܰܒ݂ ܬ݁ܶܐܓ݂ܽܘܪܬ݁ܳܐ ܘܬ݂ܶܬ݂ܦ݁ܰܪܰܩ ܡܶܢܶܗ . ܕ݁ܰܠܡܳܐ
                    ܢܰܘܒ݁ܠܳܟ݂ ܠܘܳܬ݂ ܕ݁ܰܝܳܢܳܐ ܇ ܘܕ݂ܰܝܳܢܳܐ ܢܰܫܠܡܳܟ݂ ܠܓ݂ܰܒ݁ܳܝܳܐ ܇ ܘܓ݂ܰܒ݁ܳܝܳܐ ܢܰܪܡܶܝܟ݂
                    ܒ݁ܶܝܬ݂ ܐܰܣܺܝܪܶܐ̈ .</p>
               </div>
               <div type="textpart" subtype="verse" n="59">
                  <p>ܘܳܐܡܰܪ ܐ̱ܢܳܐ ܠܳܟ݂ ܆ ܕ݁ܠܳܐ ܬ݁ܶܦ݁ܽܘܩ ܡܶܢ ܬ݁ܰܡܳܢ ܂ ܥܕ݂ܰܡܳܐ
                    ܕ݁ܬ݂ܶܬ݁ܶܠ ܫܳܡܽܘܢܳܐ ܐ̱ܚܪܳܝܳܐ ܀܀</p>
               </div>
            </div>
            <div type="textpart" subtype="chapter" n="13">
               <div type="textpart" subtype="verse" n="1">
                  <p>ܒ݁ܗܰܘ ܕ݁ܶܝܢ ܙܰܒ݂ܢܳܐ ܂ ܐܶܬ݂ܰܘ ܐ̱ܢܳܫܺܝܢ̈ ܐܶܡܰܪܘ ܠܶܗ ܁ ܥܰܠ
                    ܓ݁ܠܺܝܠܳܝܶܐ̈ ܇ ܗܳܢܽܘܢ ܕ݁ܦ݂ܺܝܠܰܛܳܘܣ ܚܠܰܛ ܕ݁ܶܡܗܽܘܢ ܥܰܡ ܕ݁ܶܒ݂ܚܰܝܗܽܘܢ̈ .</p>
               </div>
               <div type="textpart" subtype="verse" n="2">
                  <p>ܘܰܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ ܁ ܣܳܒ݂ܪܺܝܢ ܐܢ̱ܬ݁ܽܘܢ ܆ ܕ݁ܗܳܠܶܝܢ
                    ܓ݁ܠܺܝܠܳܝܶܐ̈ : ܚܰܛܳܝܺܝܢ̈ ܗ̱ܘܰܘ ܁ ܝܰܬ݁ܺܝܪ ܡܶܢ ܟ݁ܽܠܗܽܘܢ ܓ݁ܠܺܝܠܳܝܶܐ̈ ܂ ܕ݁ܗܳܟ݂ܰܢܳܐ
                    ܗܘܳܐ ܐܶܢܽܘܢ ܆</p>
               </div>
               <div type="textpart" subtype="verse" n="3">
                  <p>ܠܳܐ . ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܆ ܕ݁ܳܐܦ݂ ܟ݁ܽܠܟ݂ܽܘܢ ܐܶܠܳܐ
                    ܬ݁ܬ݂ܽܘܒ݂ܽܘܢ ܂ ܗܳܟ݂ܰܢܳܐ ܬ݁ܺܐܒ݂ܕ݁ܽܘܢ .</p>
               </div>
               <div type="textpart" subtype="verse" n="4">
                  <p>ܐܰܘ ܗܳܢܽܘܢ ܬ݁ܡܳܢܬ݁ܰܥܣܰܪ ܕ݁ܰܢܦ݂ܰܠ ܥܠܰܝܗܽܘܢ ܡܰܓ݂ܕ݁ܠܳܐ
                    ܒ݁ܫܺܝܠܽܘܚܳܐ ܘܩܰܛܶܠ ܐܶܢܽܘܢ : ܣܳܒ݂ܪܺܝܢ ܐܢ̱ܬ݁ܽܘܢ ܆ ܕ݁ܚܰܛܳܝܺܝܢ̈ ܗ̱ܘܰܘ ܝܰܬ݁ܺܝܪ ܡܶܢ
                    ܟ݁ܽܠܗܽܘܢ ܒ݁ܢܰܝܢܳܫܳܐ̈ ܕ݁ܥܳܡܪܺܝܢ ܒ݁ܽܐܘܪܺܫܠܶܡ ܆</p>
               </div>
               <div type="textpart" subtype="verse" n="5">
                  <p>ܠܳܐ . ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܆ ܕ݁ܶܐܠܳܐ ܬ݁ܬ݂ܽܘܒ݂ܽܘܢ ܂
                    ܟ݁ܽܠܟ݂ܽܘܢ ܐܰܟ݂ܘܳܬ݂ܗܽܘܢ ܬ݁ܺܐܒ݂ܕ݁ܽܘܢ ܀܀</p>
               </div>
               <div type="textpart" subtype="verse" n="6">
                  <p>ܘܶܐܡܰܪ ܡܰܬ݂ܠܳܐ ܗܳܢܳܐ . ܬ݁ܺܬ݁ܳܐ ܐܺܝܬ݂ ܗ̱ܘܳܬ݂ ܠܐ̱ܢܳܫ ܁
                    ܕ݁ܰܢܨܺܝܒ݂ܳܐ ܒ݁ܟ݂ܰܪܡܶܗ . ܘܶܐܬ݂ܳܐ ܒ݁ܥܳܐ ܒ݁ܳܗ ܦ݁ܺܐܪܶܐ̈ ܂ ܘܠܳܐ ܐܶܫܟ݁ܰܚ .</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܠܦ݂ܰܠܳܚܳܐ . ܗܳܐ ܬ݁ܠܳܬ݂ ܫܢܺܝܢ̈ ܐܳܬ݂ܶܐ ܐ̱ܢܳܐ ܒ݁ܳܥܶܐ
                    ܐ̱ܢܳܐ ܦ݁ܺܐܪܶܐ̈ ܒ݁ܬ݂ܺܬ݁ܳܐ ܗܳܕ݂ܶܐ ܂ ܘܠܳܐ ܡܶܫܟ݁ܰܚ ܐ̱ܢܳܐ . ܦ݁ܣܽܘܩܶܝܗ ܁ ܠܡܳܢܳܐ
                    ܡܒ݂ܰܛܠܳܐ ܐܰܪܥܳܐ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܶܗ ܦ݁ܰܠܳܚܳܐ . ܡܳܪܝ ܆ ܫܒ݂ܽܘܩܶܝܗ ܂ ܐܳܦ݂ ܗܳܕ݂ܶܐ ܫܰܢ̱ܬ݁ܳܐ
                    . ܥܰܕ݂ ܐܶܦ݂ܠܚܺܝܗ ܘܶܐܙܰܒ݁ܠܺܝܗ .</p>
               </div>
               <div type="textpart" subtype="verse" n="9">
                  <p>ܘܶܐܢ ܥܶܒ݂ܕ݁ܰܬ݂ ܦ݁ܺܐܪܶܐ̈ ܆ ܘܶܐܠܳܐ ܠܡܰܢܚܰܝ ܂ ܬ݁ܶܦ݂ܣܩܺܝܗ
                    ܀.܀.܀܀</p>
               </div>
               <milestone unit="SyrChapter" n="13"/>
               <div type="textpart" subtype="verse" n="10">
                  <p>ܟ݁ܰܕ݂ ܕ݁ܶܝܢ ܡܰܠܶܦ݂ ܝܶܫܽܘܥ ܒ݁ܫܰܒ݁ܬ݂ܳܐ ܒ݁ܰܚܕ݂ܳܐ ܡܶܢ
                    ܟ݁ܢܽܘܫܳܬ݂ܳܐ̈ ܆</p>
               </div>
               <div type="textpart" subtype="verse" n="11">
                  <p>ܐܺܝܬ݂ ܗ̱ܘܳܬ݂ ܬ݁ܰܡܳܢ ܐܰܢ̱ܬ݁ܬ݂ܳܐ ܇ ܕ݁ܺܐܝܬ݂ ܗ̱ܘܳܬ݂ ܠܳܗ ܪܽܘܚܳܐ
                    ܕ݁ܟ݂ܽܘܪܗܳܢܳܐ ܁ ܫܢܺܝܢ̈ ܬ݁ܡܳܢܰܥܶܣܪܶܐ̈ . ܘܰܟ݂ܦ݂ܺܝܦ݂ܳܐ ܗܘܳܬ݂ ܁ ܘܠܳܐ ܡܶܫܟ݁ܚܳܐ ܗ̱ܘܳܬ݂
                    ܕ݁ܬ݂ܶܬ݂ܦ݁ܫܶܛ ܠܰܓ݂ܡܳܪ .</p>
               </div>
               <div type="textpart" subtype="verse" n="12">
                  <p>ܚܙܳܗ ܕ݁ܶܝܢ ܝܶܫܽܘܥ ܁ ܘܰܩܪܳܗ ܂ ܘܶܐܡܰܪ ܠܳܗ . ܐܰܢ̱ܬ݁ܬ݂ܳܐ ܂
                    ܫܰܪܝܰܬ݁ܝ ܡܶܢ ܟ݁ܽܘܪܗܳܢܶܟ݂ܝ .</p>
               </div>
               <div type="textpart" subtype="verse" n="13">
                  <p>ܘܣܳܡ ܐܺܝܕ݂ܶܗ ܥܠܶܝܗ ܆ ܘܡܶܚܕ݂ܳܐ ܐܶܬ݂ܦ݁ܰܫܛܰܬ݂ ܂ ܘܫܰܒ݁ܚܰܬ݂
                    ܠܰܐܠܳܗܳܐ .</p>
               </div>
               <div type="textpart" subtype="verse" n="14">
                  <p>ܥܢܳܐ ܕ݁ܶܝܢ ܪܰܒ݁ ܟ݁ܢܽܘܫܬ݁ܳܐ ܟ݁ܰܕ݂ ܡܶܬ݂ܚܰܡܰܬ݂ ܂ ܥܰܠ ܕ݁ܰܐܣܺܝ
                    ܒ݁ܫܰܒ݁ܬ݂ܳܐ ܝܶܫܽܘܥ ܁ ܘܶܐܡܰܪ ܠܟ݂ܶܢܫܶܐ̈ . ܫܬ݁ܳܐ ܐܶܢܽܘܢ ܝܰܘܡܺܝܢ̈ ܕ݁ܰܒ݂ܗܽܘܢ ܘܳܠܶܐ
                    ܠܡܶܦ݂ܠܰܚ . ܒ݁ܗܽܘܢ ܗܘܰܝܬ݁ܽܘܢ ܐܳܬ݂ܶܝܢ ܡܶܬ݂ܰܐܣܶܝܢ ܂ ܘܠܳܐ ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܀</p>
               </div>
               <div type="textpart" subtype="verse" n="15">
                  <p>ܝܶܫܽܘܥ ܕ݁ܶܝܢ ܥܢܳܐ ܂ ܘܶܐܡܰܪ ܠܶܗ . ܢܳܣܶܒ݂ ܒ݁ܰܐܦ݁ܶܐ̈ : ܚܰܕ݂
                    ܚܰܕ݂ ܡܶܢܟ݂ܽܘܢ ܒ݁ܫܰܒ݁ܬ݂ܳܐ ܇ ܠܳܐ ܫܳܪܶܐ ܬ݁ܰܘܪܶܗ ܐܰܘ ܚܡܳܪܶܗ ܡܶܢ ܐܽܘܪܝܳܐ ܇ ܘܳܐܙܶܠ
                    ܡܰܫܩܶܐ .</p>
               </div>
               <div type="textpart" subtype="verse" n="16">
                  <p>ܗܳܕ݂ܶܐ ܕ݁ܶܝܢ ܕ݁ܒ݂ܰܪܬ݂ܶܗ ܗ̱ܺܝ ܕ݁ܰܐܒ݂ܪܳܗܳܡ : ܘܰܐܣܪܳܗ
                    ܐܳܟ݂ܶܠܩܰܪܨܳܐ ܗܳܐ ܬ݁ܡܳܢܰܥܶܣܪܶܐ̈ ܫܢܺܝܢ̈ : ܠܳܐ ܘܳܠܶܐ ܗ̱ܘܳܐ ܕ݁ܬ݂ܶܫܬ݁ܪܶܐ ܡܶܢ ܗܳܢܳܐ
                    ܐܰܣܽܘܪܝܳܐ ܆ ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܆</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܗܳܠܶܝܢ ܐܳܡܰܪ ܗ̱ܘܳܐ ܆ ܒ݁ܳܗܬ݁ܺܝܢ ܗ̱ܘܰܘ ܟ݁ܽܠܗܽܘܢ ܐܰܝܠܶܝܢ
                    ܕ݁ܩܳܝܡܺܝܢ ܗ̱ܘܰܘ ܠܩܽܘܒ݂ܠܶܗ . ܘܟ݂ܽܠܶܗ ܥܰܡܳܐ ܂ ܚܳܕ݂ܶܐ ܗ̱ܘܳܐ ܒ݁ܟ݂ܽܠܗܶܝܢ ܬ݁ܡܺܝܗܳܬ݂ܳܐ̈
                    ܕ݁ܗܳܘܝܳܢ̈ ܗ̱ܘܰܝ̈ ܒ݁ܺܐܝܕ݂ܶܗ ܀</p>
               </div>
               <div type="textpart" subtype="verse" n="18">
                  <p>ܐܶܡܰܪ ܗ̱ܘܳܐ ܕ݁ܶܝܢ ܝܶܫܽܘܥ . ܠܡܳܢܳܐ ܕ݁ܳܡܝܳܐ ܡܰܠܟ݁ܽܘܬ݂ܳܐ
                    ܕ݁ܰܐܠܳܗܳܐ ܁ ܘܰܠܡܳܢܳܐ ܐܶܕ݁ܰܡܺܝܗ .</p>
               </div>
               <div type="textpart" subtype="verse" n="19">
                  <p>ܕ݁ܳܡܝܳܐ ܠܰܦ݂ܪܶܕ݁ܬ݁ܳܐ ܕ݁ܚܰܪܕ݁ܠܳܐ ܇ ܗܳܝ ܕ݁ܰܢܣܰܒ݂ ܓ݁ܰܒ݂ܪܳܐ
                    ܐܰܪܡܝܳܗ ܒ݁ܓ݂ܰܢܬ݂ܶܗ . ܘܰܪܒ݂ܳܬ݂ ܘܰܗܘܳܬ݂ ܐܺܝܠܳܢܳܐ ܪܰܒ݁ܳܐ . ܘܦ݂ܳܪܰܚܬ݂ܳܐ ܕ݁ܰܫܡܰܝܳܐ
                    ܐܰܩܢܰܬ݂ ܒ݁ܣܰܘܟ݁ܶܝܗ̈ ܀</p>
               </div>
               <div type="textpart" subtype="verse" n="20">
                  <p>ܬ݁ܽܘܒ݂ ܐܶܡܰܪ ܝܶܫܽܘܥ . ܠܡܳܢܳܐ ܐܶܕ݁ܰܡܺܝܗ ܠܡܰܠܟ݁ܽܘܬ݂ܳܐ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="21">
                  <p>ܕ݁ܳܡܝܳܐ ܠܰܚܡܺܝܪܳܐ ܕ݁ܢܶܣܒ݁ܰܬ݂ ܐܰܢ̱ܬ݁ܬ݂ܳܐ ܂ ܛܶܡܪܰܬ݂ ܒ݁ܩܰܡܚܳܐ
                    ܕ݁ܰܬ݂ܠܳܬ݂ ܣܳܐܺܝܢ̈ ܇ ܥܕ݂ܰܡܳܐ ܕ݁ܟ݂ܽܠܶܗ ܚܡܰܥ ܀܀</p>
               </div>
               <div type="textpart" subtype="verse" n="22">
                  <p>ܘܪܳܕ݂ܶܐ ܗ̱ܘܳܐ ܒ݁ܩܽܘܪܝܳܐ̈ ܘܒ݂ܰܡܕ݂ܺܝܢܳܬ݂ܳܐ̈ ܁ ܟ݁ܰܕ݂ ܡܰܠܶܦ݂ ܆
                    ܘܳܐܙܶܠ ܠܽܐܘܪܺܫܠܶܡ ܀</p>
               </div>
               <div type="textpart" subtype="verse" n="23">
                  <p>ܫܰܐܠܶܗ ܕ݁ܶܝܢ ܐ̱ܢܳܫ ܂ ܕ݁ܶܐܢ ܙܥܽܘܪܺܝܢ̈ ܐܶܢܽܘܢ ܐܰܝܠܶܝܢ ܕ݁ܚܳܐܶܝܢ
                    ܀</p>
               </div>
               <div type="textpart" subtype="verse" n="24">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܗܽܘܢ . ܐܶܬ݂ܟ݁ܰܬ̱݁ܫܘ ܠܡܶܥܰܠ ܒ݁ܬ݂ܰܪܥܳܐ
                    ܐܰܠܺܝܨܳܐ . ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܆ ܕ݁ܣܰܓ݁ܺܝܶܐܐ̈ ܢܶܒ݂ܥܽܘܢ ܠܡܶܥܰܠ ܂ ܘܠܳܐ
                    ܢܶܫܟ݁ܚܽܘܢ .</p>
               </div>
               <div type="textpart" subtype="verse" n="25">
                  <p>ܡܶܢ ܫܳܥܬ݂ܳܐ ܕ݁ܰܢܩܽܘܡ ܡܳܪܶܐ ܒ݁ܰܝܬ݁ܳܐ ܂ ܘܢܶܐܚܽܘܕ݂ ܬ݁ܰܪܥܳܐ .
                    ܘܬ݂ܶܗܘܽܘܢ ܩܳܝܡܺܝܢ ܠܒ݂ܰܪ ܂ ܘܢܳܩܫܺܝܢ ܒ݁ܬ݂ܰܪܥܳܐ . ܘܰܬ݂ܫܰܪܽܘܢ ܠܡܺܐܡܰܪ . ܡܳܪܰܢ ܡܳܪܰܢ
                    ܂ ܦ݁ܬ݂ܰܚ ܠܰܢ . ܘܢܶܥܢܶܐ ܗܽܘ ܂ ܘܢܺܐܡܰܪ . ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܠܳܐ ܝܳܕ݂ܰܥ ܐ̱ܢܳܐ
                    ܠܟ݂ܽܘܢ ܂ ܐܰܝܡܶܟ݁ܳܐ ܐܰܢ̱ܬ݁ܽܘܢ .</p>
               </div>
               <div type="textpart" subtype="verse" n="26">
                  <p>ܘܰܬ݂ܫܰܪܽܘܢ ܠܡܺܐܡܰܪ . ܩܕ݂ܳܡܰܝܟ݁ ܐܶܟ݂ܰܠܢ ܂ ܘܶܐܫܬ݁ܺܝܢ .
                    ܘܰܒ݂ܫܽܘܩܰܝܢ̈ ܐܰܠܶܦ݂ܬ݁ .</p>
               </div>
               <div type="textpart" subtype="verse" n="27">
                  <p>ܘܢܺܐܡܰܪ ܠܟ݂ܽܘܢ ܆ ܕ݁ܠܳܐ ܝܳܕ݂ܰܥ ܐ̱ܢܳܐ ܠܟ݂ܽܘܢ ܂ ܐܰܝܡܶܟ݁ܳܐ
                    ܐܰܢ̱ܬ݁ܽܘܢ . ܦ݁ܪܽܘܩܘ ܠܟ݂ܽܘܢ ܡܶܢܝ ܦ݁ܳܠܚܰܝ̈ ܫܽܘܩܪܳܐ ܀</p>
               </div>
               <div type="textpart" subtype="verse" n="28">
                  <p>ܬ݁ܰܡܳܢ ܢܶܗܘܶܐ ܒ݁ܶܟ݂ܝܳܐ ܂ ܘܚܽܘܪܳܩ ܫܶܢܶܐ̈ . ܟ݁ܰܕ݂ ܬ݁ܶܚܙܽܘܢ
                    ܠܰܐܒ݂ܪܳܗܳܡ ܘܠܺܐܝܣܚܳܩ ܘܰܠܝܰܥܩܽܘܒ݂ ܇ ܘܰܠܟ݂ܽܠܗܽܘܢ ܢܒ݂ܺܝܶܐ̈ ܒ݁ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ
                    . ܐܰܢ̱ܬ݁ܽܘܢ ܕ݁ܶܝܢ ܬ݁ܶܗܘܽܘܢ ܡܰܦ݁ܩܺܝܢ ܠܒ݂ܰܪ .</p>
               </div>
               <div type="textpart" subtype="verse" n="29">
                  <p>ܘܢܺܐܬ݂ܽܘܢ ܡܶܢ ܡܰܕ݂ܢܚܳܐ ܘܡܶܢ ܡܰܥܪܒ݂ܳܐ ܆ ܘܡܶܢ ܬ݁ܰܝܡܢܳܐ ܘܡܶܢ
                    ܓ݁ܰܪܒ݂ܝܳܐ ܆ ܘܢܶܣܬ݁ܰܡܟ݁ܽܘܢ ܒ݁ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="30">
                  <p>ܘܗܳܐ ܐܺܝܬ݂ ܐ̱ܚܪܳܝܶܐ̈ ܁ ܕ݁ܢܶܗܘܽܘܢ ܩܰܕ݂ܡܳܝܶܐ̈ . ܘܺܐܝܬ݂
                    ܩܰܕ݂ܡܳܝܶܐ̈ ܁ ܕ݁ܢܶܗܘܽܘܢ ܐ̱ܚܪܳܝܶܐ̈ ܀</p>
               </div>
               <div type="textpart" subtype="verse" n="31">
                  <p>ܒ݁ܶܗ ܒ݁ܗܰܘ ܝܰܘܡܳܐ ܆ ܩܪܶܒ݂ܘ ܐ̱ܢܳܫܳܐ ܡܶܢ ܦ݁ܪܺܝܫܶܐ̈ ܂ ܘܳܐܡܪܺܝܢ
                    ܠܶܗ . ܦ݁ܽܘܩ ܙܶܠ ܠܳܟ݂ ܡܶܟ݁ܳܐ . ܡܶܛܽܠ ܕ݁ܗܶܪܳܘܕ݂ܶܣ ܨܳܒ݂ܶܐ ܠܡܶܩܛܠܳܟ݂ .</p>
               </div>
               <div type="textpart" subtype="verse" n="32">
                  <p>ܐܳܡܰܪ ܠܗܽܘܢ ܝܶܫܽܘܥ . ܙܶܠܘ ܐܶܡܰܪܘ ܠܬ݂ܰܥܠܳܐ ܗܳܢܳܐ ܆ ܕ݁ܗܳܐ
                    ܡܰܦ݁ܶܩ ܐ̱ܢܳܐ ܫܺܐܕ݂ܶܐ̈ . ܘܳܐܣܘܳܬ݂ܳܐ̈ ܥܳܒ݂ܶܕ݂ ܐ̱ܢܳܐ ܁ ܝܰܘܡܳܢܳܐ ܘܰܡܚܳܪ ܂ ܘܰܠܝܰܘܡܳܐ
                    ܕ݁ܰܬ݂ܠܳܬ݂ܳܐ ܡܶܫܬ݁ܰܡܠܶܐ ܐ̱ܢܳܐ .</p>
               </div>
               <div type="textpart" subtype="verse" n="33">
                  <p>ܒ݁ܪܰܡ ܘܳܠܶܐ ܠܺܝ ܁ ܕ݁ܝܰܘܡܳܢܳܐ ܘܰܡܚܳܪ ܐܶܣܥܽܘܪ . ܘܰܠܝܰܘܡܳܐ
                    ܐ̱ܚܪܺܢܳܐ ܐܺܙܰܠ . ܡܶܛܽܠ ܕ݁ܠܳܐ ܡܶܫܟ݁ܚܳܐ ܕ݁ܰܢܒ݂ܺܝܳܐ ܢܺܐܒ݂ܰܕ݂ ܠܒ݂ܰܪ ܡܶܢ ܐܽܘܪܺܫܠܶܡ
                    ܀</p>
               </div>
               <div type="textpart" subtype="verse" n="34">
                  <p>ܐܽܘܪܺܫܠܶܡ ܐܽܘܪܺܫܠܶܡ ܆ ܩܳܛܠܰܬ݂ ܢܒ݂ܺܝܶܐ̈ ܅ ܘܪܳܓ݂ܡܰܬ݂ ܠܰܐܝܠܶܝܢ
                    ܕ݁ܰܫܠܺܝܚܺܝܢ ܠܘܳܬ݂ܳܗ ܆ ܟ݁ܡܳܐ ܙܰܒ݂ܢܺܝܢ̈ ܨܒ݂ܺܝܬ݂ ܠܰܡܟ݂ܰܢܳܫܽܘ ܒ݁ܢܰܝܟ݁ܝ̈ : ܐܰܝܟ݂
                    ܬ݁ܰܪܢܳܓ݂ܽܘܠܬ݁ܳܐ ܕ݁ܟ݂ܳܢܫܳܐ ܦ݁ܰܪܽܘܓ݂ܶܝܗ̈ ܬ݁ܚܶܝܬ݂ ܓ݁ܶܦ݂ܶܝܗ̈ : ܘܠܳܐ ܨܒ݂ܰܝܬ݁ܽܘܢ
                    .</p>
               </div>
               <div type="textpart" subtype="verse" n="35">
                  <p>ܗܳܐ ܡܶܫܬ݁ܒ݂ܶܩ ܠܟ݂ܽܘܢ ܒ݁ܰܝܬ݁ܟ݂ܽܘܢ ܂ ܚܰܪܒ݁ܳܐ . ܐܳܡܰܪ ܐ̱ܢܳܐ
                    ܠܟ݂ܽܘܢ ܓ݁ܶܝܪ ܇ ܕ݁ܠܳܐ ܬ݁ܶܚܙܽܘܢܳܢܝ ܥܕ݂ܰܡܳܐ ܕ݁ܬ݂ܺܐܡܪܽܘܢ ܁ ܒ݁ܪܺܝܟ݂ ܗ̱ܽܘ ܕ݁ܳܐܬ݂ܶܐ
                    ܒ݁ܰܫܡܶܗ ܕ݁ܡܳܪܝܳܐ ܀܀</p>
               </div>
            </div>
            <div type="textpart" subtype="chapter" n="14">
               <div type="textpart" subtype="verse" n="1">
                  <p>ܘܰܗܘܳܐ ܕ݁ܟ݂ܰܕ݂ ܥܰܠ ܠܒ݂ܰܝܬ݁ܳܐ ܕ݁ܚܰܕ݂ ܡܶܢ ܪܺܫܶܐ̈ ܕ݁ܰܦ݂ܪܺܝܫܶܐ̈ ܁
                    ܕ݁ܢܶܐܟ݂ܽܘܠ ܠܰܚܡܳܐ ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܆ ܘܗܶܢܽܘܢ ܢܳܛܪܺܝܢ ܗ̱ܘܰܘ ܠܶܗ .</p>
               </div>
               <div type="textpart" subtype="verse" n="2">
                  <p>ܘܗܳܐ ܓ݁ܰܒ݂ܪܳܐ ܚܰܕ݂ ܕ݁ܰܟ݂ܢܺܝܫ ܗ̱ܘܳܐ ܡܰܝܳܐ̈ ܂ ܐܺܝܬ݂ ܗ̱ܘܳܐ
                    ܩܕ݂ܳܡܰܘܗ̱ܝ ܀</p>
               </div>
               <div type="textpart" subtype="verse" n="3">
                  <p>ܘܰܥܢܳܐ ܝܶܫܽܘܥ ܂ ܘܶܐܡܰܪ ܠܣܳܦ݂ܪܶܐ̈ ܘܠܰܦ݂ܪܺܝܫܶܐ̈ . ܕ݁ܶܐܢ ܫܰܠܺܝܛ
                    ܒ݁ܫܰܒ݁ܬ݂ܳܐ ܠܡܰܐܣܳܝܽܘ .</p>
               </div>
               <div type="textpart" subtype="verse" n="4">
                  <p>ܗܶܢܽܘܢ ܕ݁ܶܝܢ ܫܬ݂ܶܩܘ . ܘܰܐܚܕ݁ܶܗ ܗܽܘ ܂ ܘܰܐܣܝܶܗ . ܘܰܫܪܳܝܗ̱ܝ
                    ܂</p>
               </div>
               <div type="textpart" subtype="verse" n="5">
                  <p>ܘܶܐܡܰܪ ܠܗܽܘܢ . ܡܰܢܽܘ ܡܶܢܟ݂ܽܘܢ ܕ݁ܢܶܦ݁ܶܠ ܒ݁ܪܶܗ ܁ ܐܰܘ ܬ݁ܰܘܪܶܗ ܂
                    ܒ݁ܒ݂ܺܪܳܐ ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܇ ܘܠܳܐ ܡܶܚܕ݂ܳܐ ܕ݁ܳܠܶܐ ܡܰܣܶܩ ܠܶܗ ܀</p>
               </div>
               <div type="textpart" subtype="verse" n="6">
                  <p>ܘܠܳܐ ܐܶܫܟ݁ܰܚܘ ܠܡܶܬ݁ܰܠ ܠܶܗ ܦ݁ܶܬ݂ܓ݂ܳܡܳܐ ܥܰܠ ܗܳܕ݂ܶܐ .</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܗ̱ܘܳܐ ܡܰܬ݂ܠܳܐ ܠܘܳܬ݂ ܗܳܢܽܘܢ ܕ݁ܰܡܙܰܡܢܺܝܢ ܬ݁ܰܡܳܢ ܇ ܥܰܠ
                    ܕ݁ܚܳܙܶܐ ܗ̱ܘܳܐ ܠܗܽܘܢ ܁ ܕ݁ܰܡܓ݂ܰܒ݁ܶܝܢ ܕ݁ܽܘܟ݁ܝܳܬ݂ܳܐ̈ ܕ݁ܪܺܝܫ ܣܡܳܟ݂ܶܐ̈ .</p>
               </div>
               <div type="textpart" subtype="verse" n="8">
                  <p>ܐܶܡܰܬ݂ܝ ܕ݁ܡܶܙܕ݂ܰܡܰܢ ܐܰܢ̱ܬ݁ ܡܶܢ ܐ̱ܢܳܫ ܠܒ݂ܶܝܬ݂ ܡܶܫܬ݁ܽܘܬ݂ܳܐ ܆
                    ܠܳܐ ܬ݁ܺܐܙܰܠ ܬ݁ܶܣܬ݁ܡܶܟ݂ ܠܳܟ݂ ܒ݁ܪܺܝܫ ܣܡܳܟ݂ܳܐ . ܕ݁ܰܠܡܳܐ ܢܶܗܘܶܐ ܡܙܰܡܰܢ ܬ݁ܰܡܳܢ ܐ̱ܢܳܫ
                    ܕ݁ܰܡܝܰܩܰܪ ܡܶܢܳܟ݂ ܇</p>
               </div>
               <div type="textpart" subtype="verse" n="9">
                  <p>ܘܢܺܐܬ݂ܶܐ ܗܰܘ ܡܰܢ ܕ݁ܠܳܟ݂ ܘܠܶܗ ܩܪܳܐ ܇ ܘܢܺܐܡܰܪ ܠܳܟ݂ ܂ ܕ݁ܗܰܒ݂
                    ܕ݁ܽܘܟ݁ܬ݂ܳܐ ܠܗܳܢܳܐ ܇ ܘܬ݂ܶܒ݂ܗܰܬ݂ ܟ݁ܰܕ݂ ܩܳܐܶܡ ܐܰܢ̱ܬ݁ ܁ ܘܳܐܚܶܕ݂ ܐܰܢ̱ܬ݁ ܕ݁ܽܘܟ݁ܬ݂ܳܐ
                    ܐ̱ܚܪܳܝܬ݁ܳܐ .</p>
               </div>
               <div type="textpart" subtype="verse" n="10">
                  <p>ܐܶܠܳܐ ܡܳܐ ܕ݁ܶܐܙܕ݁ܰܡܰܢܬ݁ ܆ ܙܶܠ ܐܶܣܬ݁ܰܡ̱ܟ݁ ܠܳܟ݂ ܒ݁ܚܰܪܬ݂ܳܐ .
                    ܕ݁ܡܳܐ ܕ݁ܳܐܬ݂ܶܐ ܗܰܘ ܕ݁ܰܩܪܳܟ݂ ܢܺܐܡܰܪ ܠܳܟ݂ . ܪܳܚܶܡܝ ܆ ܐܶܬ݂ܥܰܠܳܐ ܠܥܶܠ ܂ ܘܶܐܣܬ݁ܰܡ̱ܟ݁
                    . ܘܬ݂ܶܗܘܶܐ ܠܳܟ݂ ܬ݁ܶܫܒ݁ܽܘܚܬ݁ܳܐ ܂ ܩܕ݂ܳܡ ܟ݁ܽܠܗܽܘܢ ܕ݁ܰܣܡܺܝܟ݂ܺܝܢ ܥܰܡܳܟ݂ .</p>
               </div>
               <div type="textpart" subtype="verse" n="11">
                  <p>ܡܶܛܽܠ ܕ݁ܟ݂ܽܠ ܕ݁ܰܢܪܺܝܡ ܢܰܦ݂ܫܶܗ ܢܶܬ݂ܡܰܟ݁ܰܟ݂ ܆ ܘܟ݂ܽܠ ܕ݁ܢܰܡܶܟ݂
                    ܢܰܦ݂ܫܶܗ ܢܶܬ݁ܬ݁ܪܺܝܡ ܀</p>
               </div>
               <div type="textpart" subtype="verse" n="12">
                  <p>ܐܶܡܰܪ ܕ݁ܶܝܢ ܐܳܦ݂ ܠܗܰܘ ܕ݁ܰܩܪܳܝܗ̱ܝ . ܡܳܐ ܕ݁ܥܳܒ݂ܶܕ݂ ܐܰܢ̱ܬ݁
                    ܫܳܪܽܘܬ݂ܳܐ ܐܰܘ ܐܰܚܫܳܡܺܝܬ݂ܳܐ ܆ ܠܳܐ ܬ݁ܶܗܘܶܐ ܩܳܪܶܐ ܪܳܚܡܰܝܟ݁̈ . ܐܳܦ݂ܠܳܐ ܐܰܚܰܝܟ݁̈ ܂
                    ܐܰܘ ܐ̱ܚܝܳܢܰܝܟ݁̈ . ܘܠܳܐ ܫܒ݂ܳܒ݂ܰܝܟ݁̈ ܥܰܬ݁ܺܝܪܶܐ̈ . ܕ݁ܰܠܡܳܐ ܘܳܐܦ݂ ܗܶܢܽܘܢ ܢܶܩܪܽܘܢܳܟ݂
                    ܇ ܘܢܶܗܘܶܐ ܠܳܟ݂ ܦ݁ܽܘܪܥܳܢܳܐ ܗܳܢܳܐ .</p>
               </div>
               <div type="textpart" subtype="verse" n="13">
                  <p>ܐܶܠܳܐ ܡܳܐ ܕ݁ܥܳܒ݂ܶܕ݂ ܐܰܢ̱ܬ݁ ܩܽܘܒ݁ܳܠܳܐ ܆ ܩܪܺܝ ܠܡܶܣܟ݁ܺܢܶܐ̈ ܂
                    ܣܓ݂ܺܝܦ݂ܶܐ̈ ܂ ܚܓ݂ܺܝܣܶܐ̈ ܂ ܣܡܰܝܳܐ̈ .</p>
               </div>
               <div type="textpart" subtype="verse" n="14">
                  <p>ܘܛܽܘܒ݂ܰܝܟ݁̈ ܁ ܕ݁ܠܰܝܬ݁ ܠܗܽܘܢ ܕ݁ܢܶܦ݂ܪܥܽܘܢܳܟ݂ . ܢܶܗܘܶܐ ܓ݁ܶܝܪ
                    ܦ݁ܽܘܪܥܳܢܳܟ݂ ܂ ܒ݁ܰܩܝܳܡܳܐ ܕ݁ܙܰܕ݁ܺܝܩܶܐ̈ ܀܀</p>
               </div>
               <div type="textpart" subtype="verse" n="15">
                  <p>ܟ݁ܰܕ݂ ܫܡܰܥ ܕ݁ܶܝܢ ܁ ܚܰܕ݂ ܡܶܢ ܗܳܢܽܘܢ ܕ݁ܰܣܡܺܝܟ݂ܺܝܢ ܗܳܠܶܝܢ ܆
                    ܐܶܡܰܪ ܠܶܗ . ܛܽܘܒ݂ܰܘܗ̱ܝ̈ ܠܡܰܢ ܕ݁ܢܶܐܟ݂ܽܘܠ ܠܰܚܡܳܐ ܒ݁ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="16">
                  <p>ܐܳܡܰܪ ܠܶܗ ܝܶܫܽܘܥ . ܓ݁ܰܒ݂ܪܳܐ ܚܰܕ݂ ܥܒ݂ܰܕ݂ ܐܰܚܫܳܡܺܝܬ݂ܳܐ
                    ܪܰܒ݁ܬ݂ܳܐ ܂ ܘܰܩܪܳܐ ܠܣܰܓ݁ܺܝܶܐܐ̈ .</p>
               </div>
               <div type="textpart" subtype="verse" n="17">
                  <p>ܘܫܰܕ݁ܰܪ ܥܰܒ݂ܕ݁ܶܗ ܒ݁ܥܶܕ݁ܳܢܳܐ ܕ݁ܰܐܚܫܳܡܺܝܬ݂ܳܐ ܁ ܕ݁ܢܺܐܡܰܪ
                    ܠܰܐܝܠܶܝܢ ܕ݁ܰܩܪܶܝܢ ܆ ܗܳܐ ܟ݁ܽܠܡܶܕ݁ܶܡ ܡܛܰܝܰܒ݂ ܠܟ݂ܽܘܢ ܂ ܬ݁ܰܘ .</p>
               </div>
               <div type="textpart" subtype="verse" n="18">
                  <p>ܘܫܰܪܺܝܘ ܡܶܢ ܚܰܕ݂ ܟ݁ܽܠܗܽܘܢ ܠܡܶܫܬ݁ܳܐܠܽܘ . ܐܳܡܰܪ ܠܶܗ ܩܰܕ݂ܡܳܝܳܐ
                    . ܩܪܺܝܬ݂ܳܐ ܙܶܒ݂ܢܶܬ݂ ܆ ܘܰܐܠܺܝܨ ܐ̱ܢܳܐ ܕ݁ܶܐܦ݁ܽܘܩ ܐܶܚܙܶܝܗ . ܒ݁ܳܥܶܐ ܐ̱ܢܳܐ ܡܶܢܳܟ݂ ܂
                    ܫܒ݂ܽܘܩܰܝܢܝ ܕ݁ܡܶܫܬ݁ܶܐܠ ܐ̱ܢܳܐ .</p>
               </div>
               <div type="textpart" subtype="verse" n="19">
                  <p>ܐ̱ܚܪܺܢܳܐ ܐܳܡܰܪ . ܚܰܡܫܳܐ ܙܰܘܓ݁ܺܝܢ̈ ܬ݁ܰܘܪܶܐ̈ ܙܶܒ݂ܢܶܬ݂ ܆ ܘܳܐܙܶܠ
                    ܐ̱ܢܳܐ ܕ݁ܶܐܒ݂ܩܶܐ ܐܶܢܽܘܢ . ܒ݁ܳܥܶܐ ܐ̱ܢܳܐ ܡܶܢܳܟ݂ ܂ ܫܒ݂ܽܘܩܰܝܢܝ ܕ݁ܡܶܫܬ݁ܶܐܠ ܐ̱ܢܳܐ
                    ܀.܀.܀܀</p>
               </div>
               <milestone unit="SyrChapter" n="14"/>
               <div type="textpart" subtype="verse" n="20">
                  <p>ܘܰܐ̱ܚܪܺܢܳܐ ܐܳܡܰܪ . ܐܰܢ̱ܬ݁ܬ݂ܳܐ ܢܶܣܒ݁ܶܬ݂ ܆ ܘܡܶܛܽܠ ܗܳܕ݂ܶܐ ܠܳܐ
                    ܡܶܫܟ݁ܰܚ ܐ̱ܢܳܐ ܕ݁ܺܐܬ݂ܶܐ .</p>
               </div>
               <div type="textpart" subtype="verse" n="21">
                  <p>ܘܶܐܬ݂ܳܐ ܗܰܘ ܥܰܒ݂ܕ݁ܳܐ ܂ ܘܶܐܡܰܪ ܠܡܳܪܶܗ ܗܳܠܶܝܢ . ܗܳܝܕ݁ܶܝܢ ܪܓ݂ܶܙ
                    ܡܳܪܶܐ ܒ݁ܰܝܬ݁ܳܐ ܂ ܘܶܐܡܰܪ ܠܥܰܒ݂ܕ݁ܶܗ . ܦ݁ܽܘܩ ܒ݁ܰܥܓ݂ܰܠ ܠܫܽܘܩܶܐ̈ ܘܰܠܒ݂ܺܪܝܳܬ݂ܳܐ̈
                    ܕ݁ܰܡܕ݂ܺܝܢ̱ܬ݁ܳܐ ܆ ܘܰܐܥܶܠ ܠܟ݂ܳܐ ܁ ܠܡܶܣܟ݁ܺܢܶܐ̈ ܂ ܘܰܠܡܰܟ݂ܶܐܒ݂ܶܐ̈ . ܘܠܰܡܚܰܓ݁ܪܶܐ̈
                    ܘܠܰܥܘܺܝܪܶܐ̈ .</p>
               </div>
               <div type="textpart" subtype="verse" n="22">
                  <p>ܘܶܐܡܰܪ ܥܰܒ݂ܕ݁ܳܐ . ܡܳܪܝ ܆ ܗܘܳܐ ܐܰܝܟ݂ ܕ݁ܰܦ݂ܩܰܕ݁ܬ݁ . ܘܬ݂ܽܘܒ݂
                    ܐܺܝܬ݂ ܐܰܬ݂ܪܳܐ .</p>
               </div>
               <div type="textpart" subtype="verse" n="23">
                  <p>ܘܶܐܡܰܪ ܡܳܪܳܐ ܠܥܰܒ݂ܕ݁ܶܗ . ܦ݁ܽܘܩ ܠܽܐܘܪܚܳܬ݂ܳܐ̈ ܂ ܘܰܠܒ݂ܶܝܬ݂
                    ܣܝܳܓ݂ܶܐ̈ ܆ ܘܰܐܠܽܘܨ ܕ݁ܢܶܥܠܽܘܢ ܂ ܕ݁ܢܶܬ݂ܡܠܶܐ ܒ݁ܰܝܬ݁ܝ ܀</p>
               </div>
               <div type="textpart" subtype="verse" n="24">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܆ ܕ݁ܚܰܕ݂ ܡܶܢ ܗܳܢܽܘܢ ܐ̱ܢܳܫܳܐ ܁
                    ܕ݁ܰܩܪܶܝܢ ܗ̱ܘܰܘ ܂ ܠܳܐ ܢܶܛܥܡܽܘܢ ܡܶܢ ܐܰܚܫܳܡܺܝܬ݂ܝ ܀</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܐܳܙܺܠ̱ܝܢ ܗ̱ܘܰܘ ܥܰܡܶܗ ܟ݁ܶܢܫܶܐ̈ ܣܰܓ݁ܺܝܶܐܐ̈ ܆ ܐܶܬ݂ܦ݁ܢܺܝ
                    ܂ ܘܶܐܡܰܪ ܠܗܽܘܢ ܂</p>
               </div>
               <div type="textpart" subtype="verse" n="26">
                  <p>ܡܰܢ ܕ݁ܳܐܬ݂ܶܐ ܠܘܳܬ݂ܝ ܁ ܘܠܳܐ ܣܳܢܶܐ ܠܰܐܒ݂ܽܘܗ̱ܝ ܘܠܶܐܡܶܗ :
                    ܘܠܰܐܚܰܘܗ̱ܝ̈ ܘܠܰܐܚܘܳܬ݂ܶܗ̈ : ܘܠܰܐܢ̱ܬ݁ܬ݂ܶܗ ܘܠܰܒ݂ܢܰܘܗ̱ܝ̈ ܂ ܘܳܐܦ݂ ܠܢܰܦ݂ܫܶܗ ܆
                    ܬ݁ܰܠܡܺܝܕ݂ܳܐ ܂ ܠܳܐ ܡܶܫܟ݁ܰܚ ܕ݁ܢܶܗܘܶܐ ܠܺܝ .</p>
               </div>
               <div type="textpart" subtype="verse" n="27">
                  <p>ܘܡܰܢ ܕ݁ܠܳܐ ܫܳܩܶܠ ܨܠܺܝܒ݂ܶܗ ܘܳܐܬ݂ܶܐ ܒ݁ܳܬ݂ܰܪܝ . ܬ݁ܰܠܡܺܝܕ݂ܳܐ ܂
                    ܠܳܐ ܡܶܫܟ݁ܰܚ ܕ݁ܢܶܗܘܶܐ ܠܺܝ ܀</p>
               </div>
               <div type="textpart" subtype="verse" n="28">
                  <p>ܡܰܢܽܘ ܓ݁ܶܝܪ ܡܶܢܟ݂ܽܘܢ ܁ ܕ݁ܨܳܒ݂ܶܐ ܕ݁ܢܶܒ݂ܢܶܐ ܡܰܓ݂ܕ݁ܠܳܐ ܇ ܘܠܳܐ
                    ܠܽܘܩܕ݂ܰܡ ܝܳܬ݂ܶܒ݂ ܚܳܫܶܒ݂ ܢܶܦ݂ܩܳܬ݂ܶܗ̈ ܇ ܐܶܢ ܐܺܝܬ݂ ܠܶܗ ܠܰܡܫܰܠܳܡܽܘܬ݂ܶܗ .</p>
               </div>
               <div type="textpart" subtype="verse" n="29">
                  <p>ܕ݁ܠܳܐ ܟ݁ܰܕ݂ ܢܣܺܝܡ ܫܶܬ݂ܶܐܣܬ݁ܳܐ ܁ ܘܠܳܐ ܢܶܫܟ݁ܰܚ ܠܰܡܫܰܠܳܡܽܘ ܆
                    ܟ݁ܽܠ ܕ݁ܚܳܙܶܝܢ ܁ ܢܶܗܘܽܘܢ ܡܒ݂ܰܙܚܺܝܢ ܒ݁ܶܗ ܂</p>
               </div>
               <div type="textpart" subtype="verse" n="30">
                  <p>ܘܳܐܡܪܺܝܢ . ܕ݁ܗܳܢܳܐ ܓ݁ܰܒ݂ܪܳܐ ܫܰܪܺܝ ܠܡܶܒ݂ܢܳܐ ܂ ܘܠܳܐ ܐܶܫܟ݁ܰܚ
                    ܠܰܡܫܰܠܳܡܽܘ .</p>
               </div>
               <div type="textpart" subtype="verse" n="31">
                  <p>ܐܰܘ ܡܰܢܽܘ ܡܰܠܟ݁ܳܐ ܁ ܕ݁ܳܐܙܶܠ ܠܰܩܪܳܒ݂ܳܐ ܠܡܶܬ݂ܟ݁ܰܬ݁ܳܫܽܘ ܥܰܡ
                    ܡܰܠܟ݁ܳܐ ܚܰܒ݂ܪܶܗ ܇ ܘܠܳܐ ܠܽܘܩܕ݂ܰܡ ܡܶܬ݂ܪܰܥܶܐ ܇ ܕ݁ܶܐܢ ܡܶܫܟ݁ܰܚ ܒ݁ܥܶܣܪܳܐ ܐܰܠܦ݂ܺܝܢ̈
                    ܠܡܶܐܪܰܥ ܠܗܰܘ ܕ݁ܳܐܬ݂ܶܐ ܥܠܰܘܗ̱ܝ ܒ݁ܥܶܣܪܺܝܢ ܐܰܠܦ݂ܺܝܢ̈ .</p>
               </div>
               <div type="textpart" subtype="verse" n="32">
                  <p>ܘܶܐܢ ܕ݁ܶܝܢ ܠܳܐ ܁ ܥܰܕ݂ ܗܽܘ ܪܰܚܺܝܩ ܡܶܢܶܗ ܆ ܡܫܰܕ݁ܰܪ
                    ܐܺܝܙܓ݁ܰܕ݁ܶܐ̈ ܂ ܘܒ݂ܳܥܶܐ ܥܰܠ ܫܠܳܡܳܐ .</p>
               </div>
               <div type="textpart" subtype="verse" n="33">
                  <p>ܗܳܟ݂ܰܢܳܐ ܟ݁ܽܠܢܳܫ ܡܶܢܟ݂ܽܘܢ ܁ ܕ݁ܠܳܐ ܫܳܒ݂ܶܩ ܟ݁ܽܠܶܗ ܩܶܢܝܳܢܶܗ ܆
                    ܠܳܐ ܡܶܫܟ݁ܰܚ ܕ݁ܢܶܗܘܶܐ ܠܺܝ ܬ݁ܰܠܡܺܝܕ݂ܳܐ ܀</p>
               </div>
               <div type="textpart" subtype="verse" n="34">
                  <p>ܫܰܦ݁ܺܝܪܳܐ ܗ̱ܝ ܡܶܠܚܳܐ . ܐܶܢ ܕ݁ܶܝܢ ܐܳܦ݂ ܡܶܠܚܳܐ ܬ݁ܶܦ݂ܟ݁ܰܗ ܂
                    ܒ݁ܡܳܢܳܐ ܬ݁ܶܬ݂ܡܠܰܚ .</p>
               </div>
               <div type="textpart" subtype="verse" n="35">
                  <p>ܠܳܐ ܠܰܐܪܥܳܐ ܂ ܘܠܳܐ ܠܙܶܒ݂ܠܳܐ ܐܳܙܳܠ̱ܐ . ܠܒ݂ܰܪ ܫܳܕ݂ܶܝܢ ܠܳܗ ܀
                    ܡܰܢ ܕ݁ܺܐܝܬ݂ ܠܶܗ ܐܶܕ݂ܢܶܐ̈ ܕ݁ܢܶܫܡܰܥ ܂ ܢܶܫܡܰܥ ܀</p>
               </div>
            </div>
            <div type="textpart" subtype="chapter" n="15">
               <div type="textpart" subtype="verse" n="1">
                  <p>ܡܶܬ݂ܩܰܪܒ݂ܺܝܢ ܗ̱ܘܰܘ ܕ݁ܶܝܢ ܠܘܳܬ݂ܶܗ ܡܳܟ݂ܣܶܐ̈ ܘܚܰܛܳܝܶܐ̈
                    ܕ݁ܢܶܫܡܥܽܘܢܳܝܗ̱ܝ .</p>
               </div>
               <div type="textpart" subtype="verse" n="2">
                  <p>ܘܣܳܦ݂ܪܶܐ̈ ܘܰܦ݂ܪܺܝܫܶܐ̈ ܪܳܛܢܺܝܢ ܗ̱ܘܰܘ ܂ ܘܳܐܡܪܺܝܢ . ܗܳܢܳܐ
                    ܠܚܰܛܳܝܶܐ̈ ܡܩܰܒ݁ܶܠ ܂ ܘܳܐܟ݂ܶܠ ܥܰܡܗܽܘܢ ܀</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܠܗܽܘܢ ܝܶܫܽܘܥ ܡܰܬ݂ܠܳܐ ܗܳܢܳܐ .</p>
               </div>
               <div type="textpart" subtype="verse" n="4">
                  <p>ܡܰܢܽܘ ܡܶܢܟ݂ܽܘܢ ܓ݁ܰܒ݂ܪܳܐ ܕ݁ܺܐܝܬ݂ ܠܶܗ ܡܳܐܐ ܥܶܪܒ݁ܺܝܢ̈ ܇ ܘܶܐܢ
                    ܢܺܐܒ݂ܰܕ݂ ܚܰܕ݂ ܡܶܢܗܽܘܢ ܇ ܠܳܐ ܫܳܒ݂ܶܩ ܬ݁ܶܫܥܺܝܢ ܘܬ݂ܶܫܥܳܐ ܒ݁ܕ݂ܰܒ݂ܪܳܐ : ܘܳܐܙܶܠ ܒ݁ܳܥܶܐ
                    ܠܗܰܘ ܕ݁ܶܐܒ݂ܰܕ݂ ܥܕ݂ܰܡܳܐ ܕ݁ܢܶܫܟ݁ܚܺܝܘܗ̱ܝ ܆</p>
               </div>
               <div type="textpart" subtype="verse" n="5">
                  <p>ܘܡܳܐ ܕ݁ܶܐܫܟ݁ܚܶܗ ܂ ܚܳܕ݂ܶܐ ܘܫܳܩܶܠ ܠܶܗ ܥܰܠ ܟ݁ܰܬ݂ܦ݁ܳܬ݂ܶܗ̈ ܂</p>
               </div>
               <div type="textpart" subtype="verse" n="6">
                  <p>ܘܳܐܬ݂ܶܐ ܠܒ݂ܰܝܬ݁ܶܗ . ܘܩܳܪܶܐ ܠܪܳܚܡܰܘܗ̱ܝ̈ ܘܠܰܫܒ݂ܳܒ݂ܰܘܗ̱ܝ̈ ܂
                    ܘܳܐܡܰܪ ܠܗܽܘܢ ܁ ܚܕ݂ܰܘ ܥܰܡܝ ܕ݁ܶܐܫܟ݁ܚܶܬ݂ ܥܶܪܒ݁ܝ ܕ݁ܰܐܒ݁ܺܝܕ݂ ܗܘܳܐ .</p>
               </div>
               <div type="textpart" subtype="verse" n="7">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܗܳܟ݂ܰܢܳܐ ܬ݁ܶܗܘܶܐ ܚܰܕ݂ܽܘܬ݂ܳܐ ܒ݁ܰܫܡܰܝܳܐ
                    ܥܰܠ ܚܰܕ݂ ܚܰܛܳܝܳܐ ܕ݁ܬ݂ܳܐܶܒ݂ ܇ ܐܰܘ ܥܰܠ ܬ݁ܶܫܥܺܝܢ ܘܬ݂ܶܫܥܳܐ ܙܰܕ݁ܺܝܩܺܝܢ̈ ܕ݁ܠܳܐ
                    ܡܶܬ݂ܒ݁ܰܥܝܳܐ ܠܗܽܘܢ ܬ݁ܝܳܒ݁ܽܘܬ݂ܳܐ ܀</p>
               </div>
               <div type="textpart" subtype="verse" n="8">
                  <p>ܐܰܘ ܐܰܝܕ݂ܳܐ ܗ̱ܝ ܐܰܢ̱ܬ݁ܬ݂ܳܐ ܕ݁ܺܐܝܬ݂ ܠܳܗ ܥܶܣܪܳܐ ܙܽܘܙܺܝܢ̈ ܂
                    ܘܬ݂ܰܘܒ݁ܶܕ݂ ܚܰܕ݂ ܡܶܢܗܽܘܢ ܆ ܘܠܳܐ ܡܰܢܗܪܳܐ ܫܪܳܓ݂ܳܐ ܘܚܳܡܳܐ ܒ݁ܰܝܬ݁ܳܐ ܇ ܘܒ݂ܳܥܝܳܐ ܠܶܗ
                    ܒ݁ܛܺܝܠܳܐܝܺܬ݂ ܂ ܥܕ݂ܰܡܳܐ ܕ݁ܬ݂ܶܫܟ݁ܚܺܝܘܗ̱ܝ .</p>
               </div>
               <div type="textpart" subtype="verse" n="9">
                  <p>ܘܡܳܐ ܕ݁ܶܐܫܟ݁ܰܚܬ݂ܶܗ ܆ ܩܳܪܝܳܐ ܠܪܳܚܡܳܬ݂ܳܗ̈ ܘܠܰܫܒ݂ܳܒ݂ܳܬ݂ܳܗ̈ ܂
                    ܘܳܐܡܪܳܐ ܠܗܶܝܢ . ܚܕ݂ܳܝܶܝܢ̈ ܥܰܡܝ ܁ ܕ݁ܶܐܫܟ݁ܚܶܬ݂ ܙܽܘܙܝ ܕ݁ܰܐܒ݁ܺܝܕ݂ ܗ̱ܘܳܐ .</p>
               </div>
               <div type="textpart" subtype="verse" n="10">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܗܳܟ݂ܰܢܳܐ ܬ݁ܶܗܘܶܐ ܚܰܕ݂ܽܘܬ݂ܳܐ ܩܕ݂ܳܡ
                    ܡܰܠܰܐܟ݂ܰܘܗ̱ܝ̈ ܕ݁ܰܐܠܳܗܳܐ ܇ ܥܰܠ ܚܰܕ݂ ܚܰܛܳܝܳܐ ܕ݁ܬ݂ܳܐܶܒ݂ ܀</p>
               </div>
               <div type="textpart" subtype="verse" n="11">
                  <p>ܘܶܐܡܰܪ ܗ̱ܘܳܐ ܠܗܽܘܢ ܬ݁ܽܘܒ݂ ܝܶܫܽܘܥ . ܠܓ݂ܰܒ݂ܪܳܐ ܚܰܕ݂ ܐܺܝܬ݂
                    ܗ̱ܘܳܐ ܠܶܗ ܒ݁ܢܰܝܳܐ̈ ܬ݁ܪܶܝܢ̈ .</p>
               </div>
               <div type="textpart" subtype="verse" n="12">
                  <p>ܘܶܐܡܰܪ ܠܶܗ ܒ݁ܪܶܗ ܙܥܽܘܪܳܐ . ܐܳܒ݂ܝ ܆ ܗܰܒ݂ ܠܺܝ ܦ݁ܳܠܓ݁ܽܘܬ݂ܳܐ
                    ܕ݁ܡܳܛܝܳܐ ܠܺܝ ܡܶܢ ܒ݁ܰܝܬ݁ܳܟ݂ . ܘܦ݂ܰܠܶܓ݂ ܠܗܽܘܢ ܩܶܢܝܳܢܶܗ .</p>
               </div>
               <div type="textpart" subtype="verse" n="13">
                  <p>ܘܡܶܢ ܒ݁ܳܬ݂ܰܪ ܝܰܘܡܳܬ݂ܳܐ̈ ܩܰܠܺܝܠ ܆ ܟ݁ܰܢܶܫ ܗܰܘ ܒ݁ܪܶܗ ܙܥܽܘܪܳܐ
                    ܟ݁ܽܠ ܡܶܕ݁ܶܡ ܕ݁ܰܡܛܳܝܗ̱ܝ ܂ ܘܶܐܙܰܠ ܠܰܐܬ݂ܪܳܐ ܪܰܚܺܝܩܳܐ . ܘܬ݂ܰܡܳܢ ܒ݁ܰܕ݁ܰܪ ܩܶܢܝܳܢܶܗ ܂
                    ܟ݁ܰܕ݂ ܚܳܝܶܐ ܦ݁ܰܪܳܚܳܐܝܺܬ݂ .</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܓ݁ܰܡܰܪ ܟ݁ܽܠ ܡܶܕ݁ܶܡ ܕ݁ܺܐܝܬ݂ ܗ̱ܘܳܐ ܠܶܗ ܆ ܗܘܳܐ ܟ݁ܰܦ݂ܢܳܐ
                    ܪܰܒ݁ܳܐ ܒ݁ܰܐܬ݂ܪܳܐ ܗܰܘ . ܘܫܰܪܺܝ ܚܳܣܰܪ ܠܶܗ .</p>
               </div>
               <div type="textpart" subtype="verse" n="15">
                  <p>ܘܶܐܙܰܠ ܢܩܶܦ݂ ܠܶܗ ܠܚܰܕ݂ ܡܶܢ ܒ݁ܢܰܝ̈ ܡܕ݂ܺܝܢ̱ܬ݁ܳܐ ܕ݁ܰܐܬ݂ܪܳܐ ܗܰܘ
                    . ܘܗܽܘ ܫܰܕ݁ܪܶܗ ܠܰܩܪܺܝܬ݂ܳܐ ܂ ܠܡܶܪܥܳܐ ܚܙܺܝܪܶܐ̈ .</p>
               </div>
               <div type="textpart" subtype="verse" n="16">
                  <p>ܘܡܶܬ݂ܪܰܓ݂ܪܰܓ݂ ܗ̱ܘܳܐ ܠܡܶܡܠܳܐ ܟ݁ܰܪܣܶܗ ܡܶܢ ܚܰܪܽܘܒ݂ܶܐ̈ ܗܳܢܽܘܢ ܁
                    ܕ݁ܳܐܟ݂ܠܺܝܢ ܗ̱ܘܰܘ ܚܙܺܝܪܶܐ̈ . ܘܠܳܐ ܐ̱ܢܳܫ ܝܳܗܶܒ݂ ܗ̱ܘܳܐ ܠܶܗ .</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܐܶܬ݂ܳܐ ܠܘܳܬ݂ ܢܰܦ݂ܫܶܗ ܂ ܐܶܡܰܪ . ܟ݁ܡܳܐ ܗܳܫܳܐ ܐܰܓ݂ܺܝܪܶܐ̈
                    ܐܺܝܬ݂ ܒ݁ܶܝܬ݂ ܐܳܒ݂ܝ ܕ݁ܝܰܬ݁ܺܝܪ ܠܗܽܘܢ ܠܰܚܡܳܐ ܇ ܘܶܐܢܳܐ ܗܳܪܟ݁ܳܐ ܂ ܠܟ݂ܰܦ݂ܢܝ ܐܳܒ݂ܶܕ݂
                    ܐ̱ܢܳܐ .</p>
               </div>
               <div type="textpart" subtype="verse" n="18">
                  <p>ܐܶܩܽܘܡ ܐܺܙܰܠ ܠܘܳܬ݂ ܐܳܒ݂ܝ ܂ ܘܺܐܡܰܪ ܠܶܗ . ܐܳܒ݂ܝ ܆ ܚܛܺܝܬ݂
                    ܒ݁ܰܫܡܰܝܳܐ ܘܰܩܕ݂ܳܡܰܝܟ݁ .</p>
               </div>
               <div type="textpart" subtype="verse" n="19">
                  <p>ܘܠܳܐ ܡܶܟ݁ܺܝܠ ܫܳܘܶܐ ܐ̱ܢܳܐ ܕ݁ܰܒ݂ܪܳܟ݂ ܐܶܬ݂ܩܪܶܐ . ܥܒ݂ܶܕ݂ܰܝܢܝ
                    ܐܰܝܟ݂ ܚܰܕ݂ ܡܶܢ ܐܰܓ݂ܺܝܪܰܝܟ݁̈ .</p>
               </div>
               <div type="textpart" subtype="verse" n="20">
                  <p>ܘܩܳܡ ܐܶܬ݂ܳܐ ܠܘܳܬ݂ ܐܰܒ݂ܽܘܗ̱ܝ . ܘܥܰܕ݂ ܗܽܘ ܪܰܚܺܝܩ ܆ ܚܙܳܝܗ̱ܝ
                    ܐܰܒ݂ܽܘܗ̱ܝ ܂ ܘܶܐܬ݂ܪܰܚܰܡ ܥܠܰܘܗ̱ܝ . ܘܰܪܗܶܛ ܢܦ݂ܰܠ ܥܰܠ ܨܰܘܪܶܗ ܂ ܘܢܰܫܩܶܗ .</p>
               </div>
               <div type="textpart" subtype="verse" n="21">
                  <p>ܘܶܐܡܰܪ ܠܶܗ ܒ݁ܪܶܗ . ܐܳܒ݂ܝ ܆ ܚܛܺܝܬ݂ ܒ݁ܰܫܡܰܝܳܐ ܘܰܩܕ݂ܳܡܰܝܟ݁ .
                    ܘܠܳܐ ܫܳܘܶܐ ܐ̱ܢܳܐ ܕ݁ܰܒ݂ܪܳܟ݂ ܐܶܬ݂ܩܪܶܐ .</p>
               </div>
               <div type="textpart" subtype="verse" n="22">
                  <p>ܐܶܡܰܪ ܕ݁ܶܝܢ ܐܰܒ݂ܽܘܗ̱ܝ ܠܥܰܒ݂ܕ݁ܰܘܗ̱ܝ̈ . ܐܰܦ݁ܶܩܘ ܐܶܣܛܠܳܐ
                    ܪܺܫܳܝܬ݁ܳܐ ܂ ܐܰܠܒ݁ܶܫܽܘܗ̱ܝ . ܘܣܺܝܡܘ ܥܶܙܶܩܬ݂ܳܐ ܒ݁ܺܐܝܕ݂ܶܗ . ܘܰܐܣܶܐܢܽܘܗ̱ܝ ܡܣܳܢܶܐ̈
                    .</p>
               </div>
               <div type="textpart" subtype="verse" n="23">
                  <p>ܘܰܐܝܬ݁ܰܘ ܩܛܽܘܠܘ ܬ݁ܰܘܪܳܐ ܕ݁ܦ݂ܶܛܡܳܐ . ܘܢܶܐܟ݂ܽܘܠ ܘܢܶܬ݂ܒ݁ܰܣܰܡ
                    .</p>
               </div>
               <div type="textpart" subtype="verse" n="24">
                  <p>ܕ݁ܗܳܢܳܐ ܒ݁ܶܪܝ ܡܺܝܬ݂ܳܐ ܗܘܳܐ ܂ ܘܰܚܝܳܐ . ܘܰܐܒ݁ܺܝܕ݂ܳܐ ܗܘܳܐ ܂
                    ܘܶܐܫܬ݁ܟ݂ܰܚ . ܘܫܰܪܺܝܘ ܠܡܶܬ݂ܒ݁ܰܣܳܡܽܘ .</p>
               </div>
               <div type="textpart" subtype="verse" n="25">
                  <p>ܗܰܘ ܕ݁ܶܝܢ ܒ݁ܪܶܗ ܩܰܫܺܝܫܳܐ ܂ ܒ݁ܰܩܪܺܝܬ݂ܳܐ ܗ̱ܘܳܐ . ܘܟ݂ܰܕ݂ ܐܶܬ݂ܳܐ
                    ܁ ܘܰܩܪܶܒ݂ ܠܘܳܬ݂ ܒ݁ܰܝܬ݁ܳܐ ܆ ܫܡܰܥ ܩܳܠ ܙܡܳܪܳܐ ܕ݁ܣܰܓ݁ܺܝܶܐܐ̈ .</p>
               </div>
               <div type="textpart" subtype="verse" n="26">
                  <p>ܘܰܩܪܳܐ ܠܚܰܕ݂ ܡܶܢ ܛܠܳܝܶܐ̈ ܂ ܘܫܰܐܠܶܗ . ܡܳܢܰܘ ܗܳܢܳܐ .</p>
               </div>
               <div type="textpart" subtype="verse" n="27">
                  <p>ܐܳܡܰܪ ܠܶܗ . ܐܰܚܽܘܟ݂ ܐܶܬ݂ܳܐ . ܘܰܩܛܰܠ ܐܰܒ݂ܽܘܟ݂ ܬ݁ܰܘܪܳܐ
                    ܕ݁ܦ݂ܶܛܡܳܐ ܆ ܕ݁ܟ݂ܰܕ݂ ܚܠܺܝܡ ܐܰܩܒ݁ܠܶܗ .</p>
               </div>
               <div type="textpart" subtype="verse" n="28">
                  <p>ܘܰܪܓ݂ܶܙ ܂ ܘܠܳܐ ܨܳܒ݂ܶܐ ܗ̱ܘܳܐ ܠܡܶܥܰܠ . ܘܰܢܦ݂ܰܩ ܐܰܒ݂ܽܘܗ̱ܝ ܒ݁ܥܳܐ
                    ܡܶܢܶܗ .</p>
               </div>
               <div type="textpart" subtype="verse" n="29">
                  <p>ܗܽܘ ܕ݁ܶܝܢ ܐܶܡܰܪ ܠܰܐܒ݂ܽܘܗ̱ܝ . ܗܳܐ ܟ݁ܡܳܐ ܫܢܺܝܢ̈ ܁ ܦ݁ܳܠܰܚ ܐ̱ܢܳܐ
                    ܠܳܟ݂ ܥܰܒ݂ܕ݁ܽܘܬ݂ܳܐ . ܘܠܳܐ ܡܶܡܬ݂ܽܘܡ ܥܶܒ݂ܪܶܬ݂ ܦ݁ܽܘܩܕ݁ܳܢܳܟ݂ . ܘܡܶܢ ܡܬ݂ܽܘܡ ܓ݁ܰܕ݂ܝܳܐ
                    ܠܳܐ ܝܰܗ̱ܒ݂ܬ݁ ܠܺܝ ܕ݁ܶܐܬ݂ܒ݁ܰܣܰܡ ܥܰܡ ܪܳܚܡܰܝ̈ .</p>
               </div>
               <div type="textpart" subtype="verse" n="30">
                  <p>ܠܗܳܢܳܐ ܕ݁ܶܝܢ ܒ݁ܪܳܟ݂ . ܟ݁ܰܕ݂ ܦ݁ܰܪܰܚ ܩܶܢܝܳܢܳܟ݂ ܥܰܡ ܙܳܢܝܳܬ݂ܳܐ̈
                    ܂ ܘܶܐܬ݂ܳܐ ܆ ܢܟ݂ܰܣܬ݁ ܠܶܗ ܬ݁ܰܘܪܳܐ ܕ݁ܦ݂ܶܛܡܳܐ .</p>
               </div>
               <div type="textpart" subtype="verse" n="31">
                  <p>ܐܳܡܰܪ ܠܶܗ ܐܰܒ݂ܽܘܗ̱ܝ . ܒ݁ܶܪܝ ܆ ܐܰܢ̱ܬ݁ ܒ݁ܟ݂ܽܠܙܒ݂ܰܢ ܥܰܡܝ ܐܰܢ̱ܬ݁
                    . ܘܟ݂ܽܠܡܶܕ݁ܶܡ ܕ݁ܺܝܠܝ ܂ ܕ݁ܺܝܠܳܟ݂ ܗ̱ܽܘ .</p>
               </div>
               <div type="textpart" subtype="verse" n="32">
                  <p>ܠܡܶܒ݂ܣܰܡ ܕ݁ܶܝܢ ܘܳܠܶܐ ܗ̱ܘܳܐ ܠܰܢ ܂ ܘܰܠܡܶܚܕ݁ܳܐ . ܕ݁ܗܳܢܳܐ
                    ܐܰܚܽܘܟ݂ ܡܺܝܬ݂ܳܐ ܗܘܳܐ ܂ ܘܰܚܝܳܐ . ܘܰܐܒ݁ܺܝܕ݂ܳܐ ܗܘܳܐ ܂ ܘܶܐܫܬ݁ܟ݂ܰܚ ܀.܀.܀܀</p>
               </div>
            </div>
            <div type="textpart" subtype="chapter" n="16">
               <milestone unit="SyrChapter" n="15"/>
               <div type="textpart" subtype="verse" n="1">
                  <p>ܘܶܐܡܰܪ ܡܰܬ݂ܠܳܐ ܠܘܳܬ݂ ܬ݁ܰܠܡܺܝܕ݂ܰܘܗ̱ܝ̈ . ܓ݁ܰܒ݂ܪܳܐ ܚܰܕ݂ ܐܺܝܬ݂
                    ܗ̱ܘܳܐ ܥܰܬ݁ܺܝܪܳܐ . ܘܺܐܝܬ݂ ܗ̱ܘܳܐ ܠܶܗ ܪܰܒ݁ܰܝܬ݁ܳܐ . ܘܶܐܬ݂ܶܐܟ݂ܶܠܘ ܠܶܗ ܩܰܪܨܰܘܗ̱ܝ ܂
                    ܕ݁ܩܶܢܝܳܢܶܗ ܡܦ݂ܰܪܰܚ .</p>
               </div>
               <div type="textpart" subtype="verse" n="2">
                  <p>ܘܰܩܪܳܝܗ̱ܝ ܡܳܪܶܗ ܂ ܘܶܐܡܰܪ ܠܶܗ . ܡܳܢܰܘ ܗܳܢܳܐ ܕ݁ܫܳܡܰܥ ܐ̱ܢܳܐ
                    ܥܠܰܝܟ݁ . ܗܰܒ݂ ܠܺܝ ܚܽܘܫܒ݁ܳܢܳܐ ܕ݁ܪܰܒ݁ܰܬ݂ ܒ݁ܰܝܬ݁ܽܘܬ݂ܳܟ݂ . ܠܳܐ ܓ݁ܶܝܪ ܡܶܫܟ݁ܰܚ ܐܰܢ̱ܬ݁
                    ܡܶܟ݁ܺܝܠ ܪܰܒ݁ܰܝܬ݁ܳܐ ܕ݁ܬ݂ܶܗܘܶܐ ܠܺܝ .</p>
               </div>
               <div type="textpart" subtype="verse" n="3">
                  <p>ܐܳܡܰܪ ܗܰܘ ܪܰܒ݁ܰܝܬ݁ܳܐ ܒ݁ܢܰܦ݂ܫܶܗ . ܡܳܢܳܐ ܐܶܥܒ݁ܶܕ݂ . ܕ݁ܡܳܪܝ
                    ܫܳܩܶܠ ܠܳܗ ܡܶܢܝ ܪܰܒ݁ܰܬ݂ ܒ݁ܰܝܬ݁ܽܘܬ݂ܳܐ . ܕ݁ܶܐܚܦ݁ܽܘܪ ܠܳܐ ܡܶܫܟ݁ܰܚ ܐ̱ܢܳܐ . ܘܰܠܡܶܚܕ݁ܰܪ
                    ܒ݁ܳܗܶܬ݂ ܐ̱ܢܳܐ .</p>
               </div>
               <div type="textpart" subtype="verse" n="4">
                  <p>ܝܶܕ݂ܥܶܬ݂ ܡܳܢܳܐ ܐܶܥܒ݁ܶܕ݂ ܆ ܕ݁ܡܳܐ ܕ݁ܢܶܦ݂ܩܶܬ݂ ܡܶܢ ܪܰܒ݁ܰܬ݂
                    ܒ݁ܰܝܬ݁ܽܘܬ݂ܳܐ ܢܩܰܒ݁ܠܽܘܢܳܢܝ ܒ݁ܒ݂ܳܬ݁ܰܝܗܽܘܢ̈ .</p>
               </div>
               <div type="textpart" subtype="verse" n="5">
                  <p>ܘܰܩܪܳܐ ܚܰܕ݂ ܚܰܕ݂ ܡܶܢ ܚܰܝܳܒ݂ܶܐ̈ ܕ݁ܡܳܪܶܗ ܆ ܘܶܐܡܰܪ ܠܩܰܕ݂ܡܳܝܳܐ .
                    ܟ݁ܡܳܐ ܚܰܝܳܒ݂ ܐܰܢ̱ܬ݁ ܠܡܳܪܝ .</p>
               </div>
               <div type="textpart" subtype="verse" n="6">
                  <p>ܐܳܡܰܪ ܠܶܗ . ܡܳܐܐ ܡܰܬ݂ܪܝܳܢ̈ ܡܶܫܚܳܐ . ܐܳܡܰܪ ܠܶܗ . ܣܰܒ݂
                    ܟ݁ܬ݂ܳܒ݂ܳܟ݂ ܇ ܘܬ݂ܶܒ݂ ܒ݁ܰܥܓ݂ܰܠ ܟ݁ܬ݂ܽܘܒ݂ ܂ ܚܰܡܫܺܝܢ ܡܰܬ݂ܪܝܳܢ̈ .</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܠܰܐ̱ܚܪܺܢܳܐ . ܘܰܐܢ̱ܬ݁ ܂ ܡܳܢܳܐ ܚܰܝܳܒ݂ ܐܰܢ̱ܬ݁ ܠܡܳܪܝ .
                    ܐܳܡܰܪ ܠܶܗ . ܡܳܐܐ ܟ݁ܽܘܪܺܝܢ̈ ܚܶܛܶܐ̈ . ܐܳܡܰܪ ܠܶܗ . ܩܰܒ݁ܶܠ ܟ݁ܬ݂ܳܒ݂ܳܟ݂ ܇ ܘܬ݂ܶܒ݂
                    ܟ݁ܬ݂ܽܘܒ݂ ܂ ܬ݁ܡܳܢܺܐܝܢ ܟ݁ܽܘܪܺܝܢ̈ .</p>
               </div>
               <div type="textpart" subtype="verse" n="8">
                  <p>ܘܫܰܒ݁ܰܚ ܡܳܪܰܢ ܠܪܰܒ݁ܰܝܬ݁ܳܐ ܕ݁ܥܰܘܠܳܐ ܂ ܕ݁ܚܰܟ݁ܺܝܡܳܐܝܺܬ݂ ܥܒ݂ܰܕ݂ .
                    ܒ݁ܢܰܘܗ̱ܝ̈ ܓ݁ܶܝܪ ܕ݁ܥܳܠܡܳܐ ܗܳܢܳܐ ܆ ܚܰܟ݁ܺܝܡܺܝܢ ܐܶܢܽܘܢ ܡܶܢ ܒ݁ܢܰܘܗ̱ܝ̈ ܕ݁ܢܽܘܗܪܳܐ
                    ܒ݁ܫܰܪܒ݁ܰܬ݂ܗܽܘܢ ܗܳܕ݂ܶܐ .</p>
               </div>
               <div type="textpart" subtype="verse" n="9">
                  <p>ܘܳܐܦ݂ ܐܶܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܰܥܒ݂ܶܕ݂ܘ ܠܟ݂ܽܘܢ ܪܳܚܡܶܐ̈
                    ܡܶܢ ܡܳܡܽܘܢܳܐ ܗܳܢܳܐ ܕ݁ܥܰܘܠܳܐ . ܕ݁ܡܳܐ ܕ݁ܰܓ݂ܡܰܪ ܢܩܰܒ݁ܠܽܘܢܳܟ݂ܽܘܢ ܒ݁ܰܡܛܰܠܰܝܗܽܘܢ̈
                    ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="10">
                  <p>ܡܰܢ ܕ݁ܰܒ݂ܩܰܠܺܝܠ ܡܗܰܝܡܰܢ ܁ ܐܳܦ݂ ܒ݁ܣܰܓ݁ܺܝ ܂ ܡܗܰܝܡܰܢ ܗ̱ܽܘ .
                    ܘܡܰܢ ܕ݁ܰܒ݂ܩܰܠܺܝܠ ܥܰܘܳܠ ܁ ܐܳܦ݂ ܒ݁ܣܰܓ݁ܺܝ ܂ ܥܰܘܳܠ ܗ̱ܽܘ .</p>
               </div>
               <div type="textpart" subtype="verse" n="11">
                  <p>ܐܶܢ ܗܳܟ݂ܺܝܠ ܒ݁ܡܳܡܽܘܢܳܐ ܕ݁ܥܰܘܠܳܐ ܡܗܰܝܡܢܶܐ̈ ܠܳܐ ܗܘܰܝܬ݁ܽܘܢ ܆
                    ܫܪܳܪܳܐ ܠܟ݂ܽܘܢ ܂ ܡܰܢܽܘ ܡܗܰܝܡܶܢ .</p>
               </div>
               <div type="textpart" subtype="verse" n="12">
                  <p>ܘܶܐܢ ܒ݁ܰܕ݂ܠܳܐ ܕ݁ܺܝܠܟ݂ܽܘܢ ܠܳܐ ܐܶܫܬ݁ܟ݂ܰܚܬ݁ܽܘܢ ܡܗܰܝܡܢܶܐ̈ ܆
                    ܕ݁ܺܝܠܟ݂ܽܘܢ ܂ ܡܰܢܽܘ ܢܶܬ݁ܶܠ ܠܟ݂ܽܘܢ ܀</p>
               </div>
               <div type="textpart" subtype="verse" n="13">
                  <p>ܠܰܝܬ݁ ܥܰܒ݂ܕ݁ܳܐ ܕ݁ܡܶܫܟ݁ܰܚ ܠܰܬ݂ܪܶܝܢ̈ ܡܳܪܰܘܳܢ̈ ܠܡܶܦ݂ܠܰܚ . ܐܰܘ
                    ܓ݁ܶܝܪ ܠܚܰܕ݂ ܢܶܣܢܶܐ ܂ ܘܠܰܐ̱ܚܪܺܢܳܐ ܢܶܪܚܰܡ . ܐܰܘ ܠܚܰܕ݂ ܢܝܰܩܰܪ ܂ ܘܠܰܐ̱ܚܪܺܢܳܐ ܢܫܽܘܛ .
                    ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܦ݂ܠܰܚ ܠܰܐܠܳܗܳܐ ܘܰܠܡܳܡܽܘܢܳܐ ܀</p>
               </div>
               <div type="textpart" subtype="verse" n="14">
                  <p>ܦ݁ܪܺܝܫܶܐ̈ ܕ݁ܶܝܢ ܟ݁ܰܕ݂ ܫܡܰܥܘ ܗܳܠܶܝܢ ܟ݁ܽܠܗܶܝܢ ܆ ܡܶܛܽܠ
                    ܕ݁ܪܳܚܡܺܝܢ ܗ̱ܘܰܘ ܟ݁ܶܣܦ݁ܳܐ ܂ ܡܡܰܝܩܺܝܢ ܗ̱ܘܰܘ ܒ݁ܶܗ .</p>
               </div>
               <div type="textpart" subtype="verse" n="15">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܗܽܘܢ ܁ ܐܰܢ̱ܬ݁ܽܘܢ ܐܶܢܽܘܢ ܕ݁ܰܡܙܰܕ݁ܩܺܝܢ
                    ܢܰܦ݂ܫܗܽܘܢ ܩܕ݂ܳܡ ܒ݁ܢܰܝ̈ ܐ̱ܢܳܫܳܐ . ܐܰܠܳܗܳܐ ܕ݁ܶܝܢ ܝܳܕ݂ܰܥ ܠܶܒ݁ܰܘܳܬ݂ܟ݂ܽܘܢ̈ . ܕ݁ܡܶܕ݁ܶܡ
                    ܕ݁ܪܳܡ ܒ݁ܶܝܬ݂ ܒ݁ܢܰܝܢܳܫܳܐ̈ ܆ ܩܕ݂ܳܡ ܐܰܠܳܗܳܐ ܢܕ݂ܺܝܕ݂ ܗ̱ܽܘ ܀</p>
               </div>
               <div type="textpart" subtype="verse" n="16">
                  <p>ܢܳܡܽܘܣܳܐ ܘܰܢܒ݂ܺܝܶܐ̈ ܥܕ݂ܰܡܳܐ ܠܝܽܘܚܰܢܳܢ . ܡܶܢ ܗܳܝܕ݁ܶܝܢ
                    ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܡܶܣܬ݁ܰܒ݁ܪܳܐ . ܘܟ݂ܽܠ ܠܳܗ ܚܳܒ݂ܶܨ ܕ݁ܢܶܥܽܘܠ .</p>
               </div>
               <div type="textpart" subtype="verse" n="17">
                  <p>ܦ݁ܫܺܝܩ ܗ̱ܽܘ ܕ݁ܶܝܢ ܕ݁ܰܫܡܰܝܳܐ ܘܰܐܪܥܳܐ ܢܶܥܒ݁ܪܽܘܢ ܆ ܐܰܘ
                    ܐܳܬ݂ܽܘܬ݂ܳܐ ܚܕ݂ܳܐ ܡܶܢ ܢܳܡܽܘܣܳܐ ܬ݁ܶܥܒ݁ܰܪ ܀</p>
               </div>
               <div type="textpart" subtype="verse" n="18">
                  <p>ܟ݁ܽܠ ܡܰܢ ܕ݁ܫܳܪܶܐ ܐܰܢ̱ܬ݁ܬ݂ܶܗ ܘܢܳܣܶܒ݂ ܐ̱ܚܪܺܬ݂ܳܐ ܂ ܓ݁ܳܐܰܪ .
                    ܘܟ݂ܽܠ ܡܰܢ ܕ݁ܢܳܣܶܒ݂ ܫܒ݂ܺܝܩܬ݁ܳܐ ܓ݁ܳܐܰܪ ܀</p>
               </div>
               <div type="textpart" subtype="verse" n="19">
                  <p>ܓ݁ܰܒ݂ܪܳܐ ܕ݁ܶܝܢ ܚܰܕ݂ ܥܰܬ݁ܺܝܪܳܐ ܐܺܝܬ݂ ܗ̱ܘܳܐ ܆ ܘܠܳܒ݂ܶܫ ܗ̱ܘܳܐ
                    ܒ݁ܽܘܨܳܐ ܘܰܐܪܓ݁ܘܳܢܳܐ . ܘܟ݂ܽܠܝܽܘܡ ܡܶܬ݂ܒ݁ܰܣܡܺܝܢ ܗ̱ܘܳܐ ܓ݁ܰܐܝܳܐܝܺܬ݂ .</p>
               </div>
               <div type="textpart" subtype="verse" n="20">
                  <p>ܘܡܶܣܟ݁ܺܢܳܐ ܚܰܕ݂ ܐܺܝܬ݂ ܗ̱ܘܳܐ ܁ ܕ݁ܰܫܡܶܗ ܠܳܥܳܙܰܪ . ܘܰܪܡܶܐ ܗ̱ܘܳܐ
                    ܠܘܳܬ݂ ܬ݁ܰܪܥܶܗ ܕ݁ܗܰܘ ܥܰܬ݁ܺܝܪܳܐ ܂ ܟ݁ܰܕ݂ ܡܡܰܚܰܝ ܒ݁ܫܽܘܚܢܶܐ̈ .</p>
               </div>
               <div type="textpart" subtype="verse" n="21">
                  <p>ܘܡܶܬ݂ܝܰܐܰܒ݂ ܗ̱ܘܳܐ ܕ݁ܢܶܡܠܶܐ ܟ݁ܰܪܣܶܗ ܡܶܢ ܦ݁ܰܪܬ݁ܽܘܬ݂ܶܐ̈
                    ܕ݁ܢܳܦ݂ܠܺܝܢ ܡܶܢ ܦ݁ܳܬ݂ܽܘܪܶܗ ܕ݁ܗܰܘ ܥܰܬ݁ܺܝܪܳܐ . ܐܶܠܳܐ ܐܳܦ݂ ܟ݁ܰܠܒ݁ܶܐ̈ ܐܳܬ݂ܶܝܢ ܗ̱ܘܰܘ ܂
                    ܡܠܰܚܟ݂ܺܝܢ ܫܽܘܚܢܰܘܗ̱ܝ̈ .</p>
               </div>
               <div type="textpart" subtype="verse" n="22">
                  <p>ܗܘܳܐ ܕ݁ܶܝܢ ܘܡܺܝܬ݂ ܗܰܘ ܡܶܣܟ݁ܺܢܳܐ ܆ ܘܰܐܘܒ݁ܠܽܘܗ̱ܝ ܡܰܠܰܐܟ݂ܶܐ̈
                    ܠܥܽܘܒ݁ܶܗ ܕ݁ܰܐܒ݂ܪܳܗܳܡ . ܐܳܦ݂ ܗܰܘ ܕ݁ܶܝܢ ܥܰܬ݁ܺܝܪܳܐ ܡܺܝܬ݂ ܂ ܘܶܐܬ݂ܩܒ݂ܰܪ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܡܶܫܬ݁ܰܢܰܩ ܒ݁ܰܫܝܽܘܠ ܆ ܐܰܪܺܝܡ ܥܰܝܢܰܘܗ̱ܝ̈ ܡܶܢ ܪܽܘܚܩܳܐ ܆
                    ܘܰܚܙܳܐ ܠܰܐܒ݂ܪܳܗܳܡ ܘܰܠܠܳܥܳܙܰܪ ܒ݁ܥܽܘܒ݁ܶܗ .</p>
               </div>
               <div type="textpart" subtype="verse" n="24">
                  <p>ܘܰܩܪܳܐ ܒ݁ܩܳܠܳܐ ܪܳܡܳܐ ܂ ܘܶܐܡܰܪ . ܐܳܒ݂ܝ ܁ ܐܰܒ݂ܪܳܗܳܡ ܂
                    ܐܶܬ݂ܪܰܚܰܡ ܥܠܰܝ . ܘܫܰܕ݁ܰܪ ܠܠܳܥܳܙܰܪ ܂ ܕ݁ܢܶܨܒ݁ܽܘܥ ܪܺܝܫ ܨܶܒ݂ܥܶܗ ܒ݁ܡܰܝܳܐ̈ ܘܰܢܪܰܛܶܒ݂
                    ܠܺܝ ܠܶܫܳܢܝ ܇ ܕ݁ܗܳܐ ܡܶܫܬ݁ܰܢܰܩ ܐ̱ܢܳܐ ܒ݁ܫܰܠܗܶܒ݂ܺܝܬ݂ܳܐ ܗܳܕ݂ܶܐ .</p>
               </div>
               <div type="textpart" subtype="verse" n="25">
                  <p>ܐܳܡܰܪ ܠܶܗ ܐܰܒ݂ܪܳܗܳܡ . ܒ݁ܶܪܝ ܆ ܐܶܬ݁ܕ݁ܰܟ݂̱ܪ ܕ݁ܩܰܒ݁ܶܠܬ݁
                    ܛܳܒ݂ܳܬ݂ܳܟ݂̈ ܒ݁ܚܰܝܰܝܟ݁̈ ܂ ܘܠܳܥܳܙܰܪ ܒ݁ܺܝܫܳܬ݂ܶܗ̈ . ܘܗܳܫܳܐ ܁ ܗܳܐ ܡܶܬ݁ܬ݁ܢܺܝܚ ܗܳܪܟ݁ܳܐ
                    ܂ ܘܰܐܢ̱ܬ݁ ܡܶܫܬ݁ܰܢܰܩ .</p>
               </div>
               <div type="textpart" subtype="verse" n="26">
                  <p>ܘܥܰܡ ܗܳܠܶܝܢ ܟ݁ܽܠܗܶܝܢ ܆ ܗܰܘܬ݂ܳܐ ܪܰܒ݁ܬ݂ܳܐ ܣܺܝܡܳܐ ܒ݁ܰܝܢܰܝܢ
                    ܘܰܠܟ݂ܽܘܢ . ܕ݁ܰܐܝܠܶܝܢ ܕ݁ܨܳܒ݂ܶܝܢ ܡܶܟ݁ܳܐ ܕ݁ܢܶܥܒ݁ܪܽܘܢ ܠܘܳܬ݂ܟ݂ܽܘܢ ܂ ܠܳܐ ܢܶܫܟ݁ܚܽܘܢ .
                    ܘܳܐܦ݂ܠܳܐ ܕ݁ܡܶܢ ܬ݁ܰܡܳܢ ܢܶܥܒ݁ܪܽܘܢ ܠܘܳܬ݂ܰܢ .</p>
               </div>
               <div type="textpart" subtype="verse" n="27">
                  <p>ܐܳܡܰܪ ܠܶܗ . ܡܳܕ݂ܶܝܢ ܒ݁ܳܥܶܐ ܐ̱ܢܳܐ ܡܶܢܳܟ݂ ܐܳܒ݂ܝ ܆
                    ܕ݁ܰܬ݂ܫܰܕ݁ܪܺܝܘܗ̱ܝ ܠܒ݂ܶܝܬ݂ ܐܳܒ݂ܝ .</p>
               </div>
               <div type="textpart" subtype="verse" n="28">
                  <p>ܚܰܡܫܳܐ ܓ݁ܶܝܪ ܐܰܚܺܝܢ̈ ܐܺܝܬ݂ ܠܺܝ . ܢܺܐܙܰܠ ܁ ܢܣܰܗܶܕ݂ ܐܶܢܽܘܢ ܆
                    ܕ݁ܠܳܐ ܐܳܦ݂ ܗܶܢܽܘܢ ܢܺܐܬ݂ܽܘܢ ܠܕ݂ܽܘܟ݁ܬ݂ܳܐ ܗܳܕ݂ܶܐ ܕ݁ܬ݂ܰܫܢܺܝܩܳܐ .</p>
               </div>
               <div type="textpart" subtype="verse" n="29">
                  <p>ܐܳܡܰܪ ܠܶܗ ܐܰܒ݂ܪܳܗܳܡ . ܐܺܝܬ݂ ܠܗܽܘܢ ܡܽܘܫܶܐ ܘܰܢܒ݂ܺܝܶܐ̈ ܆
                    ܢܶܫܡܥܽܘܢ ܐܶܢܽܘܢ .</p>
               </div>
               <div type="textpart" subtype="verse" n="30">
                  <p>ܗܽܘ ܕ݁ܶܝܢ ܐܶܡܰܪ ܠܶܗ . ܠܳܐ ܐܳܒ݂ܝ ܅ ܐܰܒ݂ܪܳܗܳܡ . ܐܶܠܳܐ ܐܶܢ
                    ܐ̱ܢܳܫ ܡܶܢ ܡܺܝܬ݂ܶܐ̈ ܢܺܐܙܰܠ ܠܘܳܬ݂ܗܽܘܢ ܂ ܬ݁ܳܝܒ݁ܺܝܢ .</p>
               </div>
               <div type="textpart" subtype="verse" n="31">
                  <p>ܐܳܡܰܪ ܠܶܗ ܐܰܒ݂ܪܳܗܳܡ . ܐܶܢ ܠܡܽܘܫܶܐ ܘܠܰܢܒ݂ܺܝܶܐ̈ ܠܳܐ ܫܳܡܥܺܝܢ ܆
                    ܐܳܦ݂ ܠܳܐ ܐܶܢ ܐ̱ܢܳܫ ܡܶܢ ܡܺܝܬ݂ܶܐ̈ ܢܩܽܘܡ ܂ ܡܗܰܝܡܢܺܝܢ ܠܶܗ ܀</p>
               </div>
            </div>
            <div type="textpart" subtype="chapter" n="17">
               <div type="textpart" subtype="verse" n="1">
                  <p>ܘܶܐܡܰܪ ܗ̱ܘܳܐ ܝܶܫܽܘܥ ܠܬ݂ܰܠܡܺܝܕ݂ܰܘܗ̱ܝ̈ . ܠܳܐ ܡܶܫܟ݁ܚܳܐ ܕ݁ܠܳܐ
                    ܢܺܐܬ݂ܽܘܢ ܡܰܟ݂ܫܽܘܠܶܐ̈ . ܘܳܝ ܕ݁ܶܝܢ ܠܗܰܘ ܕ݁ܒ݂ܺܐܝܕ݂ܶܗ ܢܺܐܬ݂ܽܘܢ .</p>
               </div>
               <div type="textpart" subtype="verse" n="2">
                  <p>ܦ݁ܰܩܳܚ ܗ̱ܘܳܐ ܠܶܗ ܂ ܐܶܠܽܘ ܪܰܚܝܳܐ ܕ݁ܰܚܡܳܪܳܐ ܬ݁ܰܠܝܳܐ ܒ݁ܨܰܘܪܶܗ ܁
                    ܘܰܫܕ݂ܶܐ ܒ݁ܝܰܡܳܐ ܆ ܐܰܘ ܕ݁ܢܰܟ݂ܫܶܠ ܠܚܰܕ݂ ܡܶܢ ܗܳܠܶܝܢ ܙܥܽܘܪܶܐ̈ .</p>
               </div>
               <div type="textpart" subtype="verse" n="3">
                  <p>ܐܶܙܕ݁ܰܗ̱ܪܘ ܒ݁ܢܰܦ݂ܫܟ݂ܽܘܢ . ܐܶܢ ܢܶܚܛܶܐ ܐܰܚܽܘܟ݂ ܂ ܟ݁ܐܺܝ ܒ݁ܶܗ .
                    ܘܶܐܢ ܬ݁ܳܐܶܒ݂ ܂ ܫܒ݂ܽܘܩ ܠܶܗ .</p>
               </div>
               <div type="textpart" subtype="verse" n="4">
                  <p>ܘܶܐܢ ܫܒ݂ܰܥ ܙܰܒ݂ܢܺܝܢ̈ ܒ݁ܝܰܘܡܳܐ ܢܰܣܟ݁ܶܠ ܒ݁ܳܟ݂ : ܘܰܫܒ݂ܰܥ
                    ܙܰܒ݂ܢܺܝܢ̈ ܒ݁ܝܰܘܡܳܐ ܢܶܬ݂ܦ݁ܢܶܐ ܠܘܳܬ݂ܳܟ݂ : ܘܢܺܐܡܰܪ ܕ݁ܬ݂ܳܐܶܒ݂ ܐ̱ܢܳܐ ܂ ܫܒ݂ܽܘܩ ܠܶܗ
                    ܀</p>
               </div>
               <div type="textpart" subtype="verse" n="5">
                  <p>ܘܶܐܡܰܪܘ ܫܠܺܝܚܶܐ̈ ܠܡܳܪܰܢ ܁ ܐܰܘܣܶܦ݂ ܠܰܢ ܗܰܝܡܳܢܽܘܬ݂ܳܐ .</p>
               </div>
               <div type="textpart" subtype="verse" n="6">
                  <p>ܐܳܡܰܪ ܠܗܽܘܢ ܁ ܐܶܢ ܐܺܝܬ݂ ܗ̱ܘܳܬ݂ ܠܟ݂ܽܘܢ ܗܰܝܡܳܢܽܘܬ݂ܳܐ ܁ ܐܰܝܟ݂
                    ܦ݁ܪܶܕ݁ܬ݁ܳܐ ܕ݁ܚܰܪܕ݁ܠܳܐ ܆ ܐܳܡܪܺܝܢ ܗ̱ܘܰܝܬ݁ܽܘܢ ܠܬ݂ܽܘܬ݂ܳܐ ܗܳܢܳܐ ܁ ܕ݁ܶܐܬ݂ܥܰܩ̱ܪ
                    ܘܶܐܬ݂ܢܰܨܒ݁ ܒ݁ܝܰܡܳܐ ܂ ܘܡܶܫܬ݁ܡܰܥ ܗ̱ܘܳܐ ܠܟ݂ܽܘܢ ܀</p>
               </div>
               <div type="textpart" subtype="verse" n="7">
                  <p>ܡܰܢܽܘ ܕ݁ܶܝܢ ܡܶܢܟ݂ܽܘܢ ܕ݁ܺܐܝܬ݂ ܠܶܗ ܥܰܒ݂ܕ݁ܳܐ ܂ ܕ݁ܕ݂ܳܒ݂ܰܪ
                    ܦ݁ܰܕ݁ܳܢܳܐ ܐܰܘ ܕ݁ܪܳܥܶܐ ܥܳܢܳܐ ܇ ܘܶܐܢ ܢܺܐܬ݂ܶܐ ܡܶܢ ܚܰܩܠܳܐ ܇ ܐܳܡܰܪ ܠܶܗ ܡܶܚܕ݂ܳܐ ܂
                    ܥܒ݂ܰܪ ܐܶܣܬ݁ܰܡ̱ܟ݁ .</p>
               </div>
               <div type="textpart" subtype="verse" n="8">
                  <p>ܐܶܠܳܐ ܐܳܡܰܪ ܠܶܗ . ܛܰܝܶܒ݂ ܠܺܝ ܡܶܕ݁ܶܡ ܕ݁ܰܐܚܫܶܡ . ܘܰܐܣܽܘܪ
                    ܚܰܨܰܝܟ݁̈ ܁ ܫܰܡܶܫܰܝܢܝ ܂ ܥܕ݂ܰܡܳܐ ܕ݁ܶܐܠܥܰܣ ܘܶܐܫܬ݁ܶܐ ܆ ܘܒ݂ܳܬ݂ܰܪܟ݁ܶܢ ܐܳܦ݂ ܐܰܢ̱ܬ݁
                    ܬ݁ܶܠܥܰܣ ܘܬ݂ܶܫܬ݁ܶܐ .</p>
               </div>
               <div type="textpart" subtype="verse" n="9">
                  <p>ܠܡܳܐ ܆ ܛܰܝܒ݁ܽܘܬ݂ܶܗ ܡܩܰܒ݁ܶܠ ܕ݁ܗܰܘ ܥܰܒ݂ܕ݁ܳܐ ܁ ܕ݁ܰܥܒ݂ܰܕ݂ ܡܶܕ݁ܶܡ
                    ܕ݁ܶܐܬ݂ܦ݁ܩܶܕ݂ ܠܶܗ ܆ ܠܳܐ ܣܳܒ݂ܰܪ ܐ̱ܢܳܐ .</p>
               </div>
               <div type="textpart" subtype="verse" n="10">
                  <p>ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܁ ܡܳܐ ܕ݁ܰܥܒ݂ܰܕ݁ܬ݁ܽܘܢ ܟ݁ܽܠܗܶܝܢ
                    ܐܰܝܠܶܝܢ ܕ݁ܰܦ݂ܩܺܝܕ݂ܳܢ̈ ܠܟ݂ܽܘܢ ܆ ܐܶܡܰܪܘ ܂ ܕ݁ܥܰܒ݂ܕ݁ܶܐ̈ ܚܢܰܢ ܒ݁ܰܛܺܝܠܶܐ̈ . ܕ݁ܡܶܕ݁ܶܡ
                    ܕ݁ܚܰܝܳܒ݂ܺܝܢ ܗ̱ܘܰܝܢ ܠܡܶܥܒ݁ܰܕ݂ ܥܒ݂ܰܕ݂ܢ ܀</p>
               </div>
               <div type="textpart" subtype="verse" n="11">
                  <p>ܘܰܗܘܳܐ ܕ݁ܟ݂ܰܕ݂ ܐܳܙܶܠ ܝܶܫܽܘܥ ܠܽܐܘܪܺܫܠܶܡ ܆ ܥܳܒ݂ܰܪ ܗ̱ܘܳܐ ܒ݁ܶܝܬ݂
                    ܫܳܡܪܳܝܶܐ̈ ܠܰܓ݂ܠܺܝܠܳܐ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܩܰܪܺܝܒ݂ ܠܡܶܥܰܠ ܠܰܩܪܺܝܬ݂ܳܐ ܚܕ݂ܳܐ ܆ ܐܰܪܥܽܘܗ̱ܝ ܥܶܣܪܳܐ
                    ܐ̱ܢܳܫܺܝܢ̈ ܓ݁ܰܪܒ݁ܶܐ̈ . ܘܩܳܡܘ ܡܶܢ ܪܽܘܚܩܳܐ .</p>
               </div>
               <div type="textpart" subtype="verse" n="13">
                  <p>ܘܰܐܪܺܝܡܘ ܩܳܠܗܽܘܢ ܂ ܘܳܐܡܪܺܝܢ . ܪܰܒ݁ܰܢ ܁ ܝܶܫܽܘܥ ܆ ܐܶܬ݂ܪܰܚܰܡ
                    ܥܠܰܝܢ .</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܚܙܳܐ ܐܶܢܽܘܢ ܂ ܐܶܡܰܪ ܠܗܽܘܢ . ܙܶܠܘ ܚܰܘܰܘ ܢܰܦ݂ܫܟ݂ܽܘܢ
                    ܠܟ݂ܳܗܢܶܐ̈ . ܘܟ݂ܰܕ݂ ܐܳܙܺܠ̱ܝܢ ܂ ܐܶܬ݁ܕ݁ܰܟ݁ܺܝܘ .</p>
               </div>
               <div type="textpart" subtype="verse" n="15">
                  <p>ܚܰܕ݂ ܕ݁ܶܝܢ ܡܶܢܗܽܘܢ ܁ ܟ݁ܰܕ݂ ܚܙܳܐ ܕ݁ܶܐܬ݁ܕ݁ܰܟ݁ܺܝ ܂ ܗܦ݂ܰܟ݂ ܠܶܗ .
                    ܘܰܒ݂ܩܳܠܳܐ ܪܳܡܳܐ ܡܫܰܒ݁ܰܚ ܗ̱ܘܳܐ ܠܰܐܠܳܗܳܐ ܆</p>
               </div>
               <div type="textpart" subtype="verse" n="16">
                  <p>ܘܰܢܦ݂ܰܠ ܥܰܠ ܐܰܦ݁ܰܘܗ̱ܝ̈ ܩܕ݂ܳܡ ܪܶܓ݂ܠܰܘܗ̱ܝ̈ ܕ݁ܝܶܫܽܘܥ ܂ ܟ݁ܰܕ݂
                    ܡܰܘܕ݁ܶܐ ܠܶܗ . ܘܗܽܘ ܗܳܢܳܐ ܂ ܫܳܡܪܳܝܳܐ ܗܘܳܐ .</p>
               </div>
               <div type="textpart" subtype="verse" n="17">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ . ܠܳܐ ܗ̱ܘܳܐ ܆ ܥܶܣܪܳܐ ܗܳܘܶܝܢ
                    ܗܳܠܶܝܢ ܕ݁ܶܐܬ݁ܕ݁ܰܟ݁ܺܝܘ ܆ ܐܰܝܟ݁ܳܐ ܐܶܢܽܘܢ ܬ݁ܶܫܥܳܐ .</p>
               </div>
               <div type="textpart" subtype="verse" n="18">
                  <p>ܠܡܳܐ ܦ݁ܪܰܫܘ ܆ ܕ݁ܢܺܐܬ݂ܽܘܢ ܢܶܬ݁ܠܽܘܢ ܬ݁ܶܫܒ݁ܽܘܚܬ݁ܳܐ ܠܰܐܠܳܗܳܐ ܆
                    ܐܶܠܳܐ ܗܳܢܳܐ ܕ݁ܡܶܢ ܥܰܡܳܐ ܗ̱ܘ ܢܽܘܟ݂ܪܳܝܳܐ .</p>
               </div>
               <div type="textpart" subtype="verse" n="19">
                  <p>ܘܶܐܡܰܪ ܠܶܗ . ܩܽܘܡ ܙܶܠ ܁ ܗܰܝܡܳܢܽܘܬ݂ܳܟ݂ ܐܰܚܝܰܬ݂ܳܟ݂ ܀.܀.܀܀</p>
               </div>
               <milestone unit="SyrChapter" n="16"/>
               <div type="textpart" subtype="verse" n="20">
                  <p>ܘܟ݂ܰܕ݂ ܫܰܐܠܽܘܗ̱ܝ ܠܝܶܫܽܘܥ ܡܶܢ ܦ݁ܪܺܝܫܶܐ̈ : ܐܶܡܰܬ݂ܝ ܐܳܬ݂ܝܳܐ
                    ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܆ ܥܢܳܐ ܂ ܘܶܐܡܰܪ ܠܗܽܘܢ ܂ ܠܳܐ ܐܳܬ݂ܝܳܐ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ
                    ܒ݁ܰܢܛܽܘܪܳܬ݂ܳܐ̈ .</p>
               </div>
               <div type="textpart" subtype="verse" n="21">
                  <p>ܘܠܳܐ ܐܳܡܪܺܝܢ . ܗܳܐ ܗܳܪܟ݁ܳܐ ܗ̱ܝ ܂ ܘܗܳܐ ܗܳܪ ܬ݁ܰܡܳܢ ܗ̱ܺܝ . ܗܳܐ
                    ܓ݁ܶܝܪ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܂ ܠܓ݂ܰܘ ܡܶܢܟ݂ܽܘܢ ܗ̱ܺܝ ܀</p>
               </div>
               <div type="textpart" subtype="verse" n="22">
                  <p>ܘܶܐܡܰܪ ܠܬ݂ܰܠܡܺܝܕ݂ܰܘܗ̱ܝ̈ . ܢܺܐܬ݂ܽܘܢ ܝܰܘܡܳܬ݂ܳܐ̈ ܆
                    ܕ݁ܬ݂ܶܬ݂ܪܰܓ݂ܪܓ݂ܽܘܢ ܠܡܶܚܙܳܐ ܚܰܕ݂ ܡܶܢ ܝܰܘܡܳܬ݂ܳܐ̈ ܕ݁ܰܒ݂ܪܶܗ ܕ݁ܐ̱ܢܳܫܳܐ ܂ ܘܠܳܐ ܬ݁ܶܚܙܽܘܢ
                    .</p>
               </div>
               <div type="textpart" subtype="verse" n="23">
                  <p>ܘܶܐܢ ܢܺܐܡܪܽܘܢ ܠܟ݂ܽܘܢ . ܗܳܐ ܗܳܪܟ݁ܳܐ ܗ̱ܘ ܁ ܘܗܳܐ ܗܳܪ ܬ݁ܰܡܳܢ
                    ܗ̱ܽܘ ܂ ܠܳܐ ܬ݁ܺܐܙܽܠ̱ܘܢ .</p>
               </div>
               <div type="textpart" subtype="verse" n="24">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܒ݂ܰܪܩܳܐ ܒ݁ܳܪܶܩ ܡܶܢ ܫܡܰܝܳܐ : ܘܟ݂ܽܠܶܗ
                    ܬ݁ܚܶܝܬ݂ ܫܡܰܝܳܐ ܡܰܢܗܰܪ ܆ ܗܳܟ݂ܰܢܳܐ ܢܶܗܘܶܐ ܒ݁ܪܶܗ ܕ݁ܐ̱ܢܳܫܳܐ ܒ݁ܝܰܘܡܶܗ .</p>
               </div>
               <div type="textpart" subtype="verse" n="25">
                  <p>ܠܽܘܩܕ݂ܰܡ ܕ݁ܶܝܢ ܁ ܥܬ݂ܺܝܕ݂ ܗ̱ܽܘ ܕ݁ܢܶܚܰܫ ܣܰܓ݁ܺܝܳܐܬ݂ܳܐ̈ ܆
                    ܘܢܶܣܬ݁ܠܶܐ ܡܶܢ ܫܰܪܒ݁ܬ݂ܳܐ ܗܳܕ݂ܶܐ ܀</p>
               </div>
               <div type="textpart" subtype="verse" n="26">
                  <p>ܘܰܐܝܟ݁ܰܢܳܐ ܕ݁ܰܗܘܳܐ ܒ݁ܝܰܘܡܳܬ݂ܶܗ̈ ܕ݁ܢܽܘܚ ܆ ܗܳܟ݂ܰܢܳܐ ܢܶܗܘܶܐ
                    ܒ݁ܝܰܘܡܳܬ݂ܶܗ̈ ܕ݁ܰܒ݂ܪܶܗ ܕ݁ܐ̱ܢܳܫܳܐ .</p>
               </div>
               <div type="textpart" subtype="verse" n="27">
                  <p>ܕ݁ܳܐܟ݂ܠܺܝܢ ܗ̱ܘܰܘ ܘܫܳܬ݂ܶܝܢ ܇ ܘܢܳܣܒ݁ܺܝܢ ܢܶܫܶܐ̈ ܂ ܘܝܳܗܒ݁ܺܝܢ
                    ܠܓ݂ܰܒ݂ܪܶܐ̈ ܇ ܥܕ݂ܰܡܳܐ ܠܝܰܘܡܳܐ ܕ݁ܥܰܠ ܢܽܘܚ ܠܟ݂ܶܘܶܝܠܳܐ ܆ ܘܶܐܬ݂ܳܐ ܛܰܘܦ݂ܳܢܳܐ ܂
                    ܘܰܐܘܒ݁ܶܕ݂ ܠܟ݂ܽܠ ܐ̱ܢܳܫ ܀</p>
               </div>
               <div type="textpart" subtype="verse" n="28">
                  <p>ܘܰܐܝܟ݁ܰܢܳܐ ܬ݁ܽܘܒ݂ ܕ݁ܰܗܘܳܐ ܒ݁ܝܰܘܡܳܬ݂ܶܗ̈ ܕ݁ܠܽܘܛ : ܕ݁ܳܐܟ݂ܠܺܝܢ
                    ܗ̱ܘܰܘ ܘܫܳܬ݂ܶܝܢ : ܘܙܳܒ݂ܢܺܝܢ ܘܰܡܙܰܒ݁ܢܺܝܢ : ܘܢܳܨܒ݁ܺܝܢ ܗ̱ܘܰܘ ܘܒ݂ܳܢܶܝܢ :</p>
               </div>
               <div type="textpart" subtype="verse" n="29">
                  <p>ܒ݁ܝܰܘܡܳܐ ܕ݁ܶܝܢ ܁ ܕ݁ܰܢܦ݂ܰܩ ܠܽܘܛ ܡܶܢ ܣܕ݂ܽܘܡ ܆ ܐܰܡܛܰܪ ܡܳܪܝܳܐ
                    ܢܽܘܪܳܐ ܘܟ݂ܶܒ݂ܪܺܝܬ݂ܳܐ ܡܶܢ ܫܡܰܝܳܐ ܆ ܘܰܐܘܒ݁ܶܕ݂ ܠܟ݂ܽܠܗܽܘܢ .</p>
               </div>
               <div type="textpart" subtype="verse" n="30">
                  <p>ܗܳܟ݂ܰܢܳܐ ܢܶܗܘܶܐ ܒ݁ܝܰܘܡܳܐ ܕ݁ܡܶܬ݂ܓ݁ܠܶܐ ܒ݁ܪܶܗ ܕ݁ܐ̱ܢܳܫܳܐ ܀</p>
               </div>
               <div type="textpart" subtype="verse" n="31">
                  <p>ܒ݁ܗܰܘ ܝܰܘܡܳܐ ܁ ܡܰܢ ܕ݁ܒ݂ܶܐܓ݁ܳܪܳܐ ܗ̱ܘ ܘܡܳܐܢܰܘܗ̱ܝ̈ ܒ݁ܒ݂ܰܝܬ݁ܳܐ ܆
                    ܠܳܐ ܢܶܚܽܘܬ݂ ܕ݁ܢܶܫܩܽܘܠ ܐܶܢܽܘܢ . ܘܡܰܢ ܕ݁ܰܒ݂ܚܰܩܠܳܐ ܗ̱ܘ ܆ ܠܳܐ ܢܶܬ݂ܗܦ݂ܶܟ݂ ܠܒ݂ܶܣܬ݁ܪܶܗ
                    .</p>
               </div>
               <div type="textpart" subtype="verse" n="32">
                  <p>ܐܶܬ݁ܕ݁ܰܟ݂̱ܪܘ ܠܰܐܢ̱ܬ݁ܬ݂ܶܗ ܕ݁ܠܽܘܛ .</p>
               </div>
               <div type="textpart" subtype="verse" n="33">
                  <p>ܡܰܢ ܕ݁ܨܳܒ݂ܶܐ ܕ݁ܢܰܚܶܐ ܢܰܦ݂ܫܶܗ ܂ ܢܰܘܒ݁ܕ݂ܺܝܗ . ܘܡܰܢ ܕ݁ܢܰܘܒ݁ܶܕ݂
                    ܢܰܦ݂ܫܶܗ ܢܰܚܶܝܗ ܀</p>
               </div>
               <div type="textpart" subtype="verse" n="34">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܁ ܕ݁ܰܒ݂ܗܰܘ ܠܺܠܝܳܐ ܆ ܬ݁ܪܶܝܢ̈ ܢܶܗܘܽܘܢ
                    ܒ݁ܰܚܕ݂ܳܐ ܥܰܪܣܳܐ . ܚܰܕ݂ ܢܶܬ݁ܕ݁ܒ݂ܰܪ ܂ ܘܰܐ̱ܚܪܺܢܳܐ ܢܶܫܬ݁ܒ݂ܶܩ .</p>
               </div>
               <div type="textpart" subtype="verse" n="35">
                  <p>ܬ݁ܰܪܬ݁ܶܝܢ̈ ܢܶܗܘܝܳܢ̈ ܛܳܚܢܳܢ̈ ܐܰܟ݂ܚܕ݂ܳܐ . ܚܕ݂ܳܐ ܬ݁ܶܬ݁ܕ݁ܒ݂ܰܪ ܂
                    ܘܰܐ̱ܚܪܺܬ݂ܳܐ ܬ݁ܶܫܬ݁ܒ݂ܶܩ .</p>
               </div>
               <div type="textpart" subtype="verse" n="36">
                  <p>ܬ݁ܪܶܝܢ̈ ܢܶܗܘܽܘܢ ܒ݁ܚܰܩܠܳܐ . ܚܰܕ݂ ܢܶܬ݁ܕ݁ܒ݂ܰܪ ܂ ܘܰܐ̱ܚܪܺܢܳܐ
                    ܢܶܫܬ݁ܒ݂ܶܩ ܀</p>
               </div>
               <div type="textpart" subtype="verse" n="37">
                  <p>ܥܢܰܘ ܂ ܘܳܐܡܪܺܝܢ ܠܶܗ . ܠܰܐܝܟ݁ܳܐ ܡܳܪܰܢ ܅ ܐܳܡܰܪ ܠܗܽܘܢ . ܐܰܝܟ݁ܳܐ
                    ܕ݁ܦ݂ܰܓ݂ܪܳܐ ܂ ܬ݁ܰܡܳܢ ܢܶܬ݂ܟ݁ܰܢܫܽܘܢ ܢܶܫܪܶܐ̈ ܀</p>
               </div>
            </div>
            <div type="textpart" subtype="chapter" n="18">
               <div type="textpart" subtype="verse" n="1">
                  <p>ܐܶܡܰܪ ܠܗܽܘܢ ܕ݁ܶܝܢ ܐܳܦ݂ ܡܰܬ݂ܠܳܐ . ܕ݁ܰܒ݂ܟ݂ܽܠ ܥܶܕ݁ܳܢ ܢܨܰܠܽܘܢ ܂
                    ܘܠܳܐ ܬ݁ܶܡܰܐܢ ܠܗܽܘܢ .</p>
               </div>
               <div type="textpart" subtype="verse" n="2">
                  <p>ܕ݁ܰܝܳܢܳܐ ܚܰܕ݂ ܐܺܝܬ݂ ܗ̱ܘܳܐ ܒ݁ܰܡܕ݂ܺܝܢ̱ܬ݁ܳܐ ܚܕ݂ܳܐ ܆ ܕ݁ܡܶܢ
                    ܐܰܠܳܗܳܐ ܂ ܠܳܐ ܕ݁ܳܚܶܠ ܗ̱ܘܳܐ . ܘܡܶܢ ܒ݁ܢܰܝܢܳܫܳܐ̈ ܂ ܠܳܐ ܡܶܬ݂ܟ݁ܰܚܰܕ݂ ܗ̱ܘܳܐ .</p>
               </div>
               <div type="textpart" subtype="verse" n="3">
                  <p>ܐܰܪܡܰܠܬ݁ܳܐ ܕ݁ܶܝܢ ܚܕ݂ܳܐ ܐܺܝܬ݂ ܗ̱ܘܳܬ݂ ܒ݁ܰܡܕ݂ܺܝܢ̱ܬ݁ܳܐ ܗܳܝ .
                    ܘܳܐܬ݂ܝܳܐ ܗ̱ܘܳܬ݂ ܠܘܳܬ݂ܶܗ ܂ ܘܳܐܡܪܳܐ . ܬ݁ܒ݂ܰܥܰܝܢܝ ܡܶܢ ܒ݁ܥܶܠ ܕ݁ܺܝܢܝ .</p>
               </div>
               <div type="textpart" subtype="verse" n="4">
                  <p>ܘܠܳܐ ܨܳܒ݂ܶܐ ܗ̱ܘܳܐ ܂ ܙܰܒ݂ܢܳܐ ܣܰܓ݁ܺܝܳܐܐ . ܒ݁ܳܬ݂ܰܪܟ݁ܶܢ ܕ݁ܶܝܢ ܂
                    ܐܶܡܰܪ ܒ݁ܢܰܦ݂ܫܶܗ . ܐܶܢ ܡܶܢ ܐܰܠܳܗܳܐ ܠܳܐ ܕ݁ܳܚܶܠ ܐ̱ܢܳܐ : ܘܡܶܢ ܒ݁ܢܰܝܢܳܫܳܐ̈ ܠܳܐ
                    ܡܶܬ݂ܟ݁ܰܚܰܕ݂ ܐ̱ܢܳܐ ܆</p>
               </div>
               <div type="textpart" subtype="verse" n="5">
                  <p>ܐܳܦ݂ܶܢ ܡܶܛܽܠ ܕ݁ܡܰܠܶܐܝܳܐ ܠܺܝ ܗܳܕ݂ܶܐ ܐܰܪܡܰܠܬ݁ܳܐ ܆ ܐܶܬ݂ܒ݁ܥܺܝܗ ܂
                    ܕ݁ܠܳܐ ܒ݁ܟ݂ܽܠ ܥܶܕ݁ܳܢ ܬ݁ܶܗܘܶܐ ܐܳܬ݂ܝܳܐ ܡܰܗܪܳܐ ܠܺܝ .</p>
               </div>
               <div type="textpart" subtype="verse" n="6">
                  <p>ܘܶܐܡܰܪ ܡܳܪܰܢ . ܫܡܰܥܘ ܡܳܢܳܐ ܐܶܡܰܪ ܕ݁ܰܝܳܢܳܐ ܕ݁ܥܰܘܠܳܐ ܆</p>
               </div>
               <div type="textpart" subtype="verse" n="7">
                  <p>ܐܰܠܳܗܳܐ ܕ݁ܶܝܢ ܆ ܠܳܐ ܝܰܬ݁ܺܝܪܳܐܝܺܬ݂ ܢܶܥܒ݁ܶܕ݂ ܬ݁ܒ݂ܰܥܬ݂ܳܐ
                    ܠܰܓ݂ܒ݂ܰܘܗ̱ܝ̈ ܇ ܕ݁ܩܳܪܶܝܢ ܠܶܗ ܒ݁ܺܐܝܡܳܡܳܐ ܘܰܒ݂ܠܺܠܝܳܐ : ܘܡܰܓ݁ܰܪ ܪܽܘܚܶܗ ܥܠܰܝܗܽܘܢ
                    ܆</p>
               </div>
               <div type="textpart" subtype="verse" n="8">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܁ ܕ݁ܢܶܥܒ݁ܶܕ݂ ܬ݁ܒ݂ܰܥܬ݂ܗܽܘܢ ܒ݁ܰܥܓ݂ܰܠ . ܒ݁ܪܰܡ
                    ܢܺܐܬ݂ܶܐ ܒ݁ܪܶܗ ܕ݁ܐ̱ܢܳܫܳܐ ܆ ܘܢܶܫܟ݁ܰܚ ܟ݁ܰܝ ܗܰܝܡܳܢܽܘܬ݂ܳܐ ܥܰܠ ܐܰܪܥܳܐ ܀</p>
               </div>
               <div type="textpart" subtype="verse" n="9">
                  <p>ܘܶܐܡܰܪ ܗ̱ܘܳܐ ܡܰܬ݂ܠܳܐ ܗܳܢܳܐ ܇ ܠܽܘܩܒ݂ܰܠ ܐ̱ܢܳܫܳܐ̈ ܂ ܐܰܝܠܶܝܢ
                    ܕ݁ܰܬ݂ܟ݂ܺܝܠܺܝܢ ܥܰܠ ܢܰܦ݂ܫܗܽܘܢ ܕ݁ܺܐܝܬ݂ܰܝܗܽܘܢ ܙܰܕ݁ܺܝܩܶܐ̈ ܂ ܘܒ݂ܳܣܶܝܢ ܥܰܠ ܟ݁ܽܠܢܳܫ
                    .</p>
               </div>
               <div type="textpart" subtype="verse" n="10">
                  <p>ܬ݁ܪܶܝܢ̈ ܓ݁ܰܒ݂ܪܺܝܢ̈ ܣܠܶܩܘ ܠܗܰܝܟ݁ܠܳܐ ܂ ܠܰܡܨܰܠܳܝܽܘ . ܚܰܕ݂
                    ܦ݁ܪܺܝܫܳܐ ܂ ܘܰܐ̱ܚܪܺܢܳܐ ܡܳܟ݂ܣܳܐ .</p>
               </div>
               <div type="textpart" subtype="verse" n="11">
                  <p>ܘܗܰܘ ܦ݁ܪܺܝܫܳܐ ܁ ܩܳܐܶܡ ܗ̱ܘܳܐ ܒ݁ܰܝܢܰܘܗ̱ܝ ܠܢܰܦ݂ܫܶܗ ܆ ܘܗܳܠܶܝܢ
                    ܡܨܰܠܶܐ ܗ̱ܘܳܐ . ܐܰܠܳܗܳܐ ܁ ܡܰܘܕ݁ܶܐ ܐ̱ܢܳܐ ܠܳܟ݂ ܂ ܕ݁ܠܳܐ ܗ̱ܘܺܝܬ݂ ܐܰܝܟ݂ ܫܰܪܟ݁ܳܐ
                    ܕ݁ܐ̱ܢܳܫܳܐ̈ ܂ ܚܳܛܽܘܦ݂ܶܐ̈ ܘܥܳܠܽܘܒ݂ܶܐ̈ ܘܓ݂ܰܝܳܪܶܐ̈ . ܘܠܳܐ ܐܰܝܟ݂ ܗܳܢܳܐ ܡܳܟ݂ܣܳܐ .</p>
               </div>
               <div type="textpart" subtype="verse" n="12">
                  <p>ܐܶܠܳܐ ܨܳܐܶܡ ܐ̱ܢܳܐ ܬ݁ܪܶܝܢ̈ ܒ݁ܫܰܒ݁ܬ݂ܳܐ . ܘܰܡܥܰܣܰܪ ܐ̱ܢܳܐ ܟ݁ܽܠ
                    ܡܶܕ݁ܶܡ ܕ݁ܩܳܢܶܐ ܐ̱ܢܳܐ .</p>
               </div>
               <div type="textpart" subtype="verse" n="13">
                  <p>ܗܰܘ ܕ݁ܶܝܢ ܡܳܟ݂ܣܳܐ ܩܳܐܶܡ ܗ̱ܘܳܐ ܡܶܢ ܪܽܘܚܩܳܐ ܆ ܘܠܳܐ ܨܳܒ݂ܶܐ
                    ܗ̱ܘܳܐ ܂ ܐܳܦ݂ ܠܳܐ ܥܰܝܢܰܘܗ̱ܝ̈ ܢܪܺܝܡ ܠܰܫܡܰܝܳܐ . ܐܶܠܳܐ ܛܳܪܶܦ݂ ܗ̱ܘܳܐ ܥܰܠ ܚܰܕ݂ܝܶܗ ܂
                    ܘܳܐܡܰܪ . ܐܰܠܳܗܳܐ ܚܽܘܢܰܝܢܝ ܁ ܠܚܰܛܳܝܳܐ .</p>
               </div>
               <div type="textpart" subtype="verse" n="14">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܰܢܚܶܬ݂ ܗܳܢܳܐ ܡܙܰܕ݁ܰܩ ܠܒ݂ܰܝܬ݁ܶܗ ܂
                    ܝܰܬ݁ܺܝܪ ܡܶܢ ܗܰܘ ܦ݁ܪܺܝܫܳܐ . ܟ݁ܽܠ ܐ̱ܢܳܫ ܓ݁ܶܝܪ ܕ݁ܰܢܪܺܝܡ ܢܰܦ݂ܫܶܗ ܂ ܢܶܬ݂ܡܰܟ݁ܰܟ݂ .
                    ܘܟ݂ܽܠ ܕ݁ܢܰܡܶܟ݂ ܢܰܦ݂ܫܶܗ ܂ ܢܶܬ݁ܬ݁ܪܺܝܡ ܀܀</p>
               </div>
               <div type="textpart" subtype="verse" n="15">
                  <p>ܩܰܪܶܒ݂ܘ ܗ̱ܘܰܘ ܠܶܗ ܕ݁ܶܝܢ ܐܳܦ݂ ܝܰܠܽܘܕ݂ܶܐ̈ ܂ ܕ݁ܢܶܩܪܽܘܒ݂ ܠܗܽܘܢ .
                    ܘܰܚܙܰܘ ܐܶܢܽܘܢ ܬ݁ܰܠܡܺܝܕ݂ܰܘܗ̱ܝ̈ ܂ ܘܰܟ݂ܰܐܘ ܒ݁ܗܽܘܢ .</p>
               </div>
               <div type="textpart" subtype="verse" n="16">
                  <p>ܗܽܘ ܕ݁ܶܝܢ ܝܶܫܽܘܥ ܩܪܳܐ ܐܶܢܽܘܢ ܂ ܘܶܐܡܰܪ ܠܗܽܘܢ . ܫܒ݂ܽܘܩܘ
                    ܛܠܳܝܶܐ̈ ܐܳܬ݂ܶܝܢ ܠܘܳܬ݂ܝ ܂ ܘܠܳܐ ܬ݁ܶܟ݂ܠܽܘܢ ܐܶܢܽܘܢ . ܕ݁ܕ݂ܰܐܝܠܶܝܢ ܓ݁ܶܝܪ ܂ ܕ݁ܰܐܝܟ݂
                    ܗܳܠܶܝܢ ܐܶܢܽܘܢ ܆ ܕ݁ܺܝܠܗܽܘܢ ܗܺܝ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܀</p>
               </div>
               <div type="textpart" subtype="verse" n="17">
                  <p>ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܠܳܐ ܢܩܰܒ݁ܶܠ ܡܰܠܟ݁ܽܘܬ݂ܳܐ
                    ܕ݁ܰܐܠܳܗܳܐ ܁ ܐܰܝܟ݂ ܛܰܠܝܳܐ ܂ ܠܳܐ ܢܶܥܽܘܠ ܠܳܗ ܀܀</p>
               </div>
               <div type="textpart" subtype="verse" n="18">
                  <p>ܘܫܰܐܠܶܗ ܚܰܕ݂ ܡܶܢ ܪܺܫܳܢܶܐ̈ ܂ ܘܶܐܡܰܪ ܠܶܗ . ܡܰܠܦ݂ܳܢܳܐ ܛܳܒ݂ܳܐ ܆
                    ܡܳܢܳܐ ܐܶܥܒ݁ܶܕ݂ ܁ ܕ݁ܺܐܪܰܬ݂ ܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="19">
                  <p>ܐܳܡܰܪ ܠܶܗ ܝܶܫܽܘܥ . ܡܳܢܳܐ ܩܳܪܶܐ ܐܰܢ̱ܬ݁ ܠܺܝ ܛܳܒ݂ܳܐ . ܠܰܝܬ݁
                    ܛܳܒ݂ܳܐ ܂ ܐܶܠܳܐ ܐܶܢ ܚܰܕ݂ ܂ ܐܰܠܳܗܳܐ .</p>
               </div>
               <div type="textpart" subtype="verse" n="20">
                  <p>ܦ݁ܽܘܩܕ݁ܳܢܶܐ̈ ܝܳܕ݂ܰܥ ܐܰܢ̱ܬ݁ . ܠܳܐ ܬ݁ܶܩܛܽܘܠ . ܘܠܳܐ ܬ݁ܓ݂ܽܘܪ .
                    ܘܠܳܐ ܬ݁ܶܓ݂ܢܽܘܒ݂ . ܘܠܳܐ ܬ݁ܶܣܗܰܕ݂ ܣܳܗܕ݁ܽܘܬ݂ܳܐ ܕ݁ܫܽܘܩܪܳܐ . ܝܰܩܰܪ ܠܰܐܒ݂ܽܘܟ݂ ܂
                    ܘܠܶܐܡܳܟ݂ .</p>
               </div>
               <div type="textpart" subtype="verse" n="21">
                  <p>ܐܳܡܰܪ ܠܶܗ . ܗܳܠܶܝܢ ܟ݁ܽܠܗܶܝܢ ܁ ܢܶܛܪܶܬ݂ ܐܶܢܶܝܢ̈ ܂ ܡܶܢ
                    ܛܰܠܝܽܘܬ݂ܝ .</p>
               </div>
               <div type="textpart" subtype="verse" n="22">
                  <p>ܟ݁ܰܕ݂ ܫܡܰܥ ܕ݁ܶܝܢ ܗܳܠܶܝܢ ܝܶܫܽܘܥ ܂ ܐܶܡܰܪ ܠܶܗ . ܚܕ݂ܳܐ ܚܰܣܺܝܪܳܐ
                    ܠܳܟ݂ . ܙܶܠ ܙܰܒ݁ܶܢ ܁ ܟ݁ܽܠ ܡܶܕ݁ܶܡ ܕ݁ܺܐܝܬ݂ ܠܳܟ݂ ܂ ܘܗܰܒ݂ ܠܡܶܣܟ݁ܺܢܶܐ̈ . ܘܬ݂ܶܗܘܶܐ ܠܳܟ݂
                    ܣܺܝܡܬ݂ܳܐ ܒ݁ܰܫܡܰܝܳܐ . ܘܬ݂ܳܐ ܒ݁ܳܬ݂ܰܪܝ ܀</p>
               </div>
               <div type="textpart" subtype="verse" n="23">
                  <p>ܗܽܘ ܕ݁ܶܝܢ ܟ݁ܰܕ݂ ܫܡܰܥ ܗܳܠܶܝܢ ܂ ܟ݁ܶܪܝܰܬ݂ ܠܶܗ . ܥܰܬ݁ܺܝܪ ܗ̱ܘܳܐ
                    ܓ݁ܶܝܪ ܛܳܒ݂ .</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܚܙܳܐ ܝܶܫܽܘܥ ܕ݁ܟ݂ܶܪܝܰܬ݂ ܠܶܗ ܂ ܐܶܡܰܪ . ܐܰܝܟ݁ܰܢܳܐ ܥܰܛܠܳܐ
                    ܠܰܐܝܠܶܝܢ ܕ݁ܺܐܝܬ݂ ܠܗܽܘܢ ܢܶܟ݂ܣܶܐ̈ ܇ ܕ݁ܢܶܥܠܽܘܢ ܠܡܰܠܟ݁ܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="25">
                  <p>ܕ݁ܠܺܝܠܳܐ ܗ̱ܝ ܠܓ݂ܰܡܠܳܐ ܁ ܕ݁ܒ݂ܰܚܪܽܘܪܳܐ ܕ݁ܰܡܚܰܛܳܐ ܢܶܥܽܘܠ ܆ ܐܰܘ
                    ܥܰܬ݁ܺܝܪܳܐ ܠܡܰܠܟ݁ܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="26">
                  <p>ܐܳܡܪܺܝܢ ܠܶܗ ܐܰܝܠܶܝܢ ܕ݁ܰܫܡܰܥܘ . ܘܡܰܢܽܘ ܡܶܫܟ݁ܰܚ ܠܡܶܚܳܐ .</p>
               </div>
               <div type="textpart" subtype="verse" n="27">
                  <p>ܝܶܫܽܘܥ ܕ݁ܶܝܢ ܐܶܡܰܪ . ܐܰܝܠܶܝܢ ܕ݁ܰܠܘܳܬ݂ ܒ݁ܢܰܝ̈ ܐ̱ܢܳܫܳܐ ܠܳܐ
                    ܡܶܫܟ݁ܚܳܢ̈ ܆ ܠܘܳܬ݂ ܐܰܠܳܗܳܐ ܡܶܫܟ݁ܚܳܢ̈ ܠܡܶܗܘܳܐ .</p>
               </div>
               <div type="textpart" subtype="verse" n="28">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܗܳܐ ܚܢܰܢ ܁ ܫܒ݂ܰܩܢ ܟ݁ܽܠ ܡܶܕ݁ܶܡ ܂
                    ܘܶܐܬ݂ܰܝܢ ܒ݁ܳܬ݂ܪܳܟ݂ .</p>
               </div>
               <div type="textpart" subtype="verse" n="29">
                  <p>ܐܳܡܰܪ ܠܶܗ ܝܶܫܽܘܥ . ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܠܰܝܬ݁ ܐ̱ܢܳܫ
                    ܕ݁ܫܳܒ݂ܶܩ ܒ݁ܳܬ݁ܶܐ̈ : ܐܰܘ ܐܰܒ݂ܳܗܶܐ̈ : ܐܰܘ ܐܰܚܶܐ̈ : ܐܰܘ ܐܰܢ̱ܬ݁ܬ݂ܳܐ : ܐܰܘ ܒ݁ܢܰܝܳܐ̈ ܇
                    ܡܶܛܽܠ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܇</p>
               </div>
               <div type="textpart" subtype="verse" n="30">
                  <p>ܘܠܳܐ ܢܩܰܒ݁ܶܠ ܒ݁ܰܐܥܦ݂ܶܐ̈ ܣܰܓ݁ܺܝܶܐܐ̈ ܒ݁ܗܳܢܳܐ ܙܰܒ݂ܢܳܐ .
                    ܘܰܒ݂ܥܳܠܡܳܐ ܕ݁ܳܐܬ݂ܶܐ ܂ ܚܰܝܶܐ̈ ܕ݁ܰܠܥܳܠܰܡ ܀</p>
               </div>
               <div type="textpart" subtype="verse" n="31">
                  <p>ܘܰܕ݂ܒ݂ܰܪ ܝܶܫܽܘܥ ܠܰܬ݂ܪܶܥܣܰܪܬ݁ܶܗ ܂ ܘܶܐܡܰܪ ܠܗܽܘܢ . ܗܳܐ ܁
                    ܣܳܠܩܺܝܢܰܢ ܠܽܐܘܪܺܫܠܶܡ . ܘܡܶܫܬ݁ܰܠܡܳܢ̈ ܟ݁ܽܠܗܶܝܢ ܕ݁ܰܟ݂ܬ݂ܺܝܒ݂ܳܢ̈ ܒ݁ܰܢܒ݂ܺܝܶܐ̈ ܂ ܥܰܠ
                    ܒ݁ܪܶܗ ܕ݁ܐ̱ܢܳܫܳܐ .</p>
               </div>
               <div type="textpart" subtype="verse" n="32">
                  <p>ܢܶܫܬ݁ܠܶܡ ܓ݁ܶܝܪ ܠܥܰܡ̱ܡܶܐ̈ ܆ ܘܰܢܒ݂ܰܙܚܽܘܢ ܒ݁ܶܗ ܂ ܘܢܶܪܩܽܘܢ
                    ܒ݁ܰܐܦ݁ܰܘܗ̱ܝ̈ .</p>
               </div>
               <div type="textpart" subtype="verse" n="33">
                  <p>ܘܰܢܢܰܓ݁ܕ݂ܽܘܢܳܝܗ̱ܝ ܁ ܘܰܢܨܰܥܪܽܘܢܳܝܗ̱ܝ ܂ ܘܢܶܩܛܠܽܘܢܳܝܗ̱ܝ .
                    ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܢܩܽܘܡ ܀</p>
               </div>
               <div type="textpart" subtype="verse" n="34">
                  <p>ܗܶܢܽܘܢ ܕ݁ܶܝܢ ܚܕ݂ܳܐ ܡܶܢ ܗܳܠܶܝܢ ܠܳܐ ܐܶܣܬ݁ܰܟ݁ܰܠܘ . ܐܶܠܳܐ
                    ܡܟ݂ܰܣܝܳܐ ܗ̱ܘܳܬ݂ ܡܶܢܗܽܘܢ ܡܶܠܬ݂ܳܐ ܗܳܕ݂ܶܐ ܆ ܘܠܳܐ ܝܳܕ݂ܥܺܝܢ ܗ̱ܘܰܘ ܗܳܠܶܝܢ
                    ܕ݁ܡܶܬ݂ܡܰܠܠܳܢ̈ ܥܰܡܗܽܘܢ ܀.܀.܀܀</p>
               </div>
               <milestone unit="SyrChapter" n="17"/>
               <div type="textpart" subtype="verse" n="35">
                  <p>ܘܟ݂ܰܕ݂ ܩܰܪܺܝܒ݂ ܠܺܐܝܪܺܝܚܽܘ ܆ ܣܰܡܝܳܐ ܚܰܕ݂ ܝܳܬ݂ܶܒ݂ ܗ̱ܘܳܐ ܥܰܠ
                    ܝܰܕ݂ ܐܽܘܪܚܳܐ ܂ ܘܚܳܕ݂ܰܪ .</p>
               </div>
               <div type="textpart" subtype="verse" n="36">
                  <p>ܘܰܫܡܰܥ ܩܳܠ ܟ݁ܶܢܫܳܐ ܂ ܕ݁ܥܳܒ݂ܰܪ . ܘܰܡܫܰܐܶܠ ܗ̱ܘܳܐ ܂ ܕ݁ܡܰܢܽܘ
                    ܗܳܢܳܐ .</p>
               </div>
               <div type="textpart" subtype="verse" n="37">
                  <p>ܐܳܡܪܺܝܢ ܠܶܗ . ܝܶܫܽܘܥ ܢܳܨܪܳܝܳܐ ܥܳܒ݂ܰܪ .</p>
               </div>
               <div type="textpart" subtype="verse" n="38">
                  <p>ܘܰܩܥܳܐ ܂ ܘܶܐܡܰܪ . ܝܶܫܽܘܥ ܒ݁ܪܶܗ ܕ݁ܕ݂ܰܘܺܝܕ݂ ܅ ܐܶܬ݂ܪܰܚܰܡ ܥܠܰܝ
                    .</p>
               </div>
               <div type="textpart" subtype="verse" n="39">
                  <p>ܘܰܐܝܠܶܝܢ ܕ݁ܳܐܙܺܠ̱ܝܢ ܗ̱ܘܰܘ ܩܕ݂ܳܡܰܘܗ̱ܝ ܕ݁ܝܶܫܽܘܥ ܆ ܟ݁ܳܐܶܝܢ
                    ܗ̱ܘܰܘ ܒ݁ܶܗ ܂ ܕ݁ܢܶܫܬ݁ܽܘܩ . ܗܽܘ ܕ݁ܶܝܢ ܝܰܬ݁ܺܝܪܳܐܝܺܬ݂ ܩܳܥܶܐ ܗ̱ܘܳܐ . ܒ݁ܪܶܗ ܕ݁ܕ݂ܰܘܺܝܕ݂
                    ܅ ܐܶܬ݂ܪܰܚܰܡ ܥܠܰܝ .</p>
               </div>
               <div type="textpart" subtype="verse" n="40">
                  <p>ܘܩܳܡ ܝܶܫܽܘܥ ܂ ܘܰܦ݂ܩܰܕ݂ ܕ݁ܢܰܝܬ݁ܽܘܢܳܝܗ̱ܝ ܠܘܳܬ݂ܶܗ . ܘܟ݂ܰܕ݂
                    ܩܪܶܒ݂ ܠܘܳܬ݂ܶܗ ܆ ܫܰܐܠܶܗ ܂</p>
               </div>
               <div type="textpart" subtype="verse" n="41">
                  <p>ܘܶܐܡܰܪ ܠܶܗ . ܡܳܢܳܐ ܨܳܒ݂ܶܐ ܐܰܢ̱ܬ݁ ܐܶܥܒ݁ܶܕ݂ ܠܳܟ݂ . ܗܽܘ ܕ݁ܶܝܢ
                    ܐܶܡܰܪ . ܡܳܪܝ ܂ ܕ݁ܶܐܚܙܶܐ .</p>
               </div>
               <div type="textpart" subtype="verse" n="42">
                  <p>ܘܝܶܫܽܘܥ ܐܶܡܰܪ ܠܶܗ . ܚܙܺܝ ܁ ܗܰܝܡܳܢܽܘܬ݂ܳܟ݂ ܐܰܚܝܰܬ݂ܳܟ݂ .</p>
               </div>
               <div type="textpart" subtype="verse" n="43">
                  <p>ܘܒ݂ܰܪ ܫܳܥܬ݂ܶܗ ܚܙܳܐ . ܘܳܐܬ݂ܶܐ ܗ̱ܘܳܐ ܒ݁ܳܬ݂ܪܶܗ ܂ ܘܰܡܫܰܒ݁ܰܚ
                    ܠܰܐܠܳܗܳܐ . ܘܟ݂ܽܠܶܗ ܥܰܡܳܐ ܕ݁ܰܚܙܳܐ ܆ ܝܰܗ̱ܒ݂ ܗ̱ܘܳܐ ܫܽܘܒ݂ܚܳܐ ܠܰܐܠܳܗܳܐ ܀</p>
               </div>
            </div>
            <div type="textpart" subtype="chapter" n="19">
               <div type="textpart" subtype="verse" n="1">
                  <p>ܘܟ݂ܰܕ݂ ܥܰܠ ܝܶܫܽܘܥ ܂ ܘܰܥܒ݂ܰܪ ܒ݁ܺܐܝܪܺܝܚܽܘ ܆</p>
               </div>
               <div type="textpart" subtype="verse" n="2">
                  <p>ܓ݁ܰܒ݂ܪܳܐ ܚܰܕ݂ ܕ݁ܰܫܡܶܗ ܙܰܟ݁ܰܝ ܁ ܥܰܬ݁ܺܝܪܳܐ ܗ̱ܘܳܐ ܂ ܘܪܰܒ݂
                    ܡܳܟ݂ܣܶܐ̈ :</p>
               </div>
               <div type="textpart" subtype="verse" n="3">
                  <p>ܘܨܳܒ݂ܶܐ ܗ̱ܘܳܐ ܕ݁ܢܶܚܙܶܐ ܠܝܶܫܽܘܥ ܁ ܕ݁ܡܰܢܽܘ . ܘܠܳܐ ܡܶܫܟ݁ܰܚ ܗ̱ܘܳܐ
                    ܡܶܢ ܟ݁ܶܢܫܳܐ . ܡܶܛܽܠ ܕ݁ܰܒ݂ܩܰܘܡܬ݂ܶܗ ܂ ܙܥܽܘܪ ܗ̱ܘܳܐ ܙܰܟ݁ܰܝ ܆</p>
               </div>
               <div type="textpart" subtype="verse" n="4">
                  <p>ܘܰܪܗܶܛ ܩܰܕ݁ܡܶܗ ܠܝܶܫܽܘܥ ܂ ܘܰܣܠܶܩ ܠܶܗ ܠܬ݂ܺܬ݁ܳܐ ܦ݁ܰܟ݁ܺܝܗܬ݁ܳܐ
                    ܕ݁ܢܶܚܙܶܝܘܗ̱ܝ . ܡܶܛܽܠ ܕ݁ܗܳܟ݂ܘܳܬ݂ ܥܬ݂ܺܝܕ݂ ܗܘܳܐ ܕ݁ܢܶܥܒ݁ܰܪ .</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܐܶܬ݂ܳܐ ܠܗܳܝ ܕ݁ܽܘܟ݁ܬ݂ܳܐ ܝܶܫܽܘܥ ܆ ܚܙܳܝܗ̱ܝ ܂ ܘܶܐܡܰܪ ܠܶܗ .
                    ܐܶܣܬ݁ܰܪܗ̱ܒ݂ ܚܽܘܬ݂ ܙܰܟ݁ܰܝ ܅ ܝܰܘܡܳܢܳܐ ܓ݁ܶܝܪ ܘܳܠܶܐ ܕ݁ܰܒ݂ܒ݂ܰܝܬ݁ܳܟ݂ ܐܶܗܘܶ</p>
               </div>
               <div type="textpart" subtype="verse" n="6">
                  <p>ܘܶܐܣܬ݁ܰܪܗܰܒ݂ ܢܚܶܬ݂ ܂ ܘܩܰܒ݁ܠܶܗ ܟ݁ܰܕ݂ ܚܳܕ݂ܶܐ .</p>
               </div>
               <div type="textpart" subtype="verse" n="7">
                  <p>ܟ݁ܰܕ݂ ܚܙܰܘ ܕ݁ܶܝܢ ܟ݁ܽܠܗܽܘܢ ܆ ܪܳܛܢܺܝܢ ܗ̱ܘܰܘ ܂ ܘܳܐܡܪܺܝܢ .
                    ܕ݁ܰܠܘܳܬ݂ ܓ݁ܰܒ݂ܪܳܐ ܚܰܛܳܝܳܐ ܥܰܠ ܫܪܳܐ .</p>
               </div>
               <div type="textpart" subtype="verse" n="8">
                  <p>ܩܳܡ ܕ݁ܶܝܢ ܙܰܟ݁ܰܝ ܂ ܘܶܐܡܰܪ ܠܝܶܫܽܘܥ . ܗܳܐ ܡܳܪܝ ܅ ܦ݁ܶܠܓ݁ܽܘܬ݂
                    ܢܶܟ݂ܣܰܝ̈ ܝܳܗܶܒ݂ ܐ̱ܢܳܐ ܠܡܶܣܟ݁ܺܢܶܐ̈ . ܘܰܠܟ݂ܽܠܢܳܫ ܁ ܡܶܕ݁ܶܡ ܕ݁ܓ݂ܶܠܙܶܬ݂ ܆ ܚܰܕ݂
                    ܒ݁ܰܐܪܒ݁ܥܳܐ ܦ݁ܳܪܰܥ ܐ̱ܢܳܐ .</p>
               </div>
               <div type="textpart" subtype="verse" n="9">
                  <p>ܐܳܡܰܪ ܠܶܗ ܝܶܫܽܘܥ . ܝܰܘܡܳܢܳܐ ܗܘܰܘ ܚܰܝܶܐ̈ ܠܒ݂ܰܝܬ݁ܳܐ ܗܳܢܳܐ .
                    ܡܶܛܽܠ ܕ݁ܳܐܦ݂ ܗܳܢܳܐ ܒ݁ܪܶܗ ܗ̱ܽܘ ܕ݁ܰܐܒ݂ܪܳܗܳܡ .</p>
               </div>
               <div type="textpart" subtype="verse" n="10">
                  <p>ܐܶܬ݂ܳܐ ܓ݁ܶܝܪ ܒ݁ܪܶܗ ܕ݁ܐ̱ܢܳܫܳܐ ܆ ܕ݁ܢܶܒ݂ܥܶܐ ܘܢܰܚܶܐ ܂ ܗܰܘ ܡܶܕ݁ܶܡ
                    ܕ݁ܰܐܒ݁ܺܝܕ݂ ܗ̱ܘܳܐ ܀</p>
               </div>
               <div type="textpart" subtype="verse" n="11">
                  <p>ܘܟ݂ܰܕ݂ ܫܳܡܥܺܝܢ ܗ̱ܘܰܘ ܗܳܠܶܝܢ ܆ ܐܰܘܣܶܦ݂ ܠܡܺܐܡܰܪ ܡܰܬ݂ܠܳܐ .
                    ܡܶܛܽܠ ܕ݁ܩܰܪܺܝܒ݂ ܗ̱ܘܳܐ ܠܽܐܘܪܺܫܠܶܡ ܇ ܘܣܳܒ݂ܪܺܝܢ ܗ̱ܘܰܘ ܂ ܕ݁ܰܒ݂ܗܳܝ ܫܳܥܬ݂ܳܐ ܥܬ݂ܺܝܕ݂ܳܐ
                    ܕ݁ܬ݂ܶܬ݂ܓ݁ܠܶܐ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="12">
                  <p>ܘܶܐܡܰܪ . ܓ݁ܰܒ݂ܪܳܐ ܚܰܕ݂ ܒ݁ܰܪ ܛܽܘܗܡܳܐ ܪܰܒ݁ܳܐ ܆ ܐܶܙܰܠ ܠܰܐܬ݂ܪܳܐ
                    ܪܰܚܺܝܩܳܐ ܂ ܕ݁ܢܶܣܰܒ݂ ܠܶܗ ܡܰܠܟ݁ܽܘܬ݂ܳܐ ܂ ܘܢܶܗܦ݁ܽܘܟ݂ .</p>
               </div>
               <div type="textpart" subtype="verse" n="13">
                  <p>ܘܰܩܪܳܐ ܥܶܣܪܳܐ ܥܰܒ݂ܕ݁ܰܘܗ̱ܝ̈ ܆ ܘܝܰܗ̱ܒ݂ ܠܗܽܘܢ ܂ ܥܶܣܪܳܐ ܡܢܺܝܢ̈ .
                    ܘܶܐܡܰܪ ܠܗܽܘܢ . ܐܶܬ݁ܬ݁ܰܓ̱݁ܪܘ ܥܰܕ݂ ܐܳܬ݂ܶܐ ܐ̱ܢܳܐ ܀</p>
               </div>
               <div type="textpart" subtype="verse" n="14">
                  <p>ܒ݁ܢܰܝ̈ ܡܕ݂ܺܝܢ̱ܬ݁ܶܗ ܕ݁ܶܝܢ ܂ ܣܳܢܶܝܢ ܗ̱ܘܰܘ ܠܶܗ . ܘܫܰܕ݁ܰܪܘ
                    ܐܺܝܙܓ݁ܰܕ݁ܶܐ̈ ܒ݁ܳܬ݂ܪܶܗ ܂ ܘܳܐܡܪܺܝܢ . ܠܳܐ ܨܳܒ݂ܶܝܢ ܚ̱ܢܰܢ ܕ݁ܢܰܡܠܶܟ݂ ܥܠܰܝܢ ܗܳܢܳܐ
                    ܀</p>
               </div>
               <div type="textpart" subtype="verse" n="15">
                  <p>ܘܟ݂ܰܕ݂ ܢܣܰܒ݂ ܡܰܠܟ݁ܽܘܬ݂ܳܐ ܘܰܗܦ݂ܰܟ݂ ܆ ܐܶܡܰܪ ܕ݁ܢܶܩܪܽܘܢ ܠܶܗ
                    ܗܳܢܽܘܢ ܥܰܒ݂ܕ݁ܰܘܗ̱ܝ̈ ܂ ܕ݁ܝܰܗ̱ܒ݂ ܠܗܽܘܢ ܟ݁ܶܣܦ݁ܳܐ ܇ ܕ݁ܢܶܕ݁ܰܥ ܡܳܢܳܐ ܟ݁ܽܠ ܚܰܕ݂ ܚܰܕ݂
                    ܡܶܢܗܽܘܢ ܐܶܬ݁ܬ݁ܰܓ݁ܰܪ .</p>
               </div>
               <div type="textpart" subtype="verse" n="16">
                  <p>ܘܶܐܬ݂ܳܐ ܩܰܕ݂ܡܳܝܳܐ ܂ ܘܶܐܡܰܪ . ܡܳܪܝ ܆ ܡܰܢܝܳܟ݂ ܂ ܥܶܣܪܳܐ ܡܢܺܝܢ̈
                    ܐܰܘܬ݁ܰܪ .</p>
               </div>
               <div type="textpart" subtype="verse" n="17">
                  <p>ܐܳܡܰܪ ܠܶܗ . ܐܺܝܘ ܥܰܒ݂ܕ݁ܳܐ ܛܳܒ݂ܳܐ . ܕ݁ܰܒ݂ܩܰܠܺܝܠ ܐܶܫܬ݁ܟ݂ܰܚܬ݁
                    ܡܗܰܝܡܰܢ ܆ ܬ݁ܶܗܘܶܐ ܫܰܠܺܝܛ ܥܰܠ ܥܶܣܪܳܐ ܟ݁ܰܪܟ݂ܺܝܢ̈ .</p>
               </div>
               <div type="textpart" subtype="verse" n="18">
                  <p>ܘܶܐܬ݂ܳܐ ܕ݁ܰܬ݂ܪܶܝܢ ܘܶܐܡܰܪ . ܡܳܪܝ ܆ ܡܰܢܝܳܟ݂ ܂ ܚܰܡܫܳܐ ܡܢܺܝܢ̈
                    ܥܒ݂ܰܕ݂ .</p>
               </div>
               <div type="textpart" subtype="verse" n="19">
                  <p>ܐܶܡܰܪ ܐܳܦ݂ ܠܗܳܢܳܐ . ܐܳܦ݂ ܐܰܢ̱ܬ݁ ܬ݁ܶܗܘܶܐ ܫܰܠܺܝܛ ܂ ܥܰܠ ܚܰܡܫܳܐ
                    ܟ݁ܰܪܟ݂ܺܝܢ̈ .</p>
               </div>
               <div type="textpart" subtype="verse" n="20">
                  <p>ܘܶܐܬ݂ܳܐ ܐ̱ܚܪܺܢܳܐ ܂ ܘܶܐܡܰܪ . ܡܳܪܝ ܆ ܗܳܐ ܡܰܢܝܳܟ݂ ܗܰܘ ܕ݁ܺܐܝܬ݂
                    ܗ̱ܘܳܐ ܠܘܳܬ݂ܝ ܂ ܟ݁ܰܕ݂ ܣܺܝܡ ܒ݁ܣܶܕ݁ܽܘܢܳܐ .</p>
               </div>
               <div type="textpart" subtype="verse" n="21">
                  <p>ܕ݁ܶܚܠܶܬ݂ ܓ݁ܶܝܪ ܡܶܢܳܟ݂ ܁ ܕ݁ܓ݂ܰܒ݂ܪܳܐ ܐܰܢ̱ܬ݁ ܩܰܫܝܳܐ . ܘܫܳܩܶܠ
                    ܐܰܢ̱ܬ݁ ܡܶܕ݁ܶܡ ܕ݁ܠܳܐ ܣܳܡܬ݁ . ܘܚܳܨܶܕ݂ ܐܰܢ̱ܬ݁ ܡܶܕ݁ܶܡ ܕ݁ܠܳܐ ܙܪܰܥܬ݁ .</p>
               </div>
               <div type="textpart" subtype="verse" n="22">
                  <p>ܐܳܡܰܪ ܠܶܗ . ܡܶܢ ܦ݁ܽܘܡܳܟ݂ ܐܶܕ݁ܽܘܢܳܟ݂ ܥܰܒ݂ܕ݁ܳܐ ܒ݁ܺܝܫܳܐ .
                    ܝܳܕ݂ܰܥ ܗ̱ܘܰܝܬ݁ ܠܺܝ ܕ݁ܓ݂ܰܒ݂ܪܳܐ ܐ̱ܢܳܐ ܩܰܫܝܳܐ : ܘܫܳܩܶܠ ܐ̱ܢܳܐ ܡܶܕ݁ܶܡ ܕ݁ܠܳܐ ܣܳܡܶܬ݂ :
                    ܘܚܳܨܶܕ݂ ܐ̱ܢܳܐ ܡܶܕ݁ܶܡ ܕ݁ܠܳܐ ܙܶܪܥܶܬ݂ ܆</p>
               </div>
               <div type="textpart" subtype="verse" n="23">
                  <p>ܠܡܳܢܳܐ ܠܳܐ ܝܰܗ̱ܒ݂ܬ݁ ܟ݁ܶܣܦ݁ܝ ܥܰܠ ܦ݁ܳܬ݂ܽܘܪܳܐ . ܘܶܐܢܳܐ ܐܳܬ݂ܶܐ
                    ܗ̱ܘܺܝܬ݂ ܬ݁ܳܒ݂ܰܥ ܠܶܗ ܂ ܥܰܡ ܪܶܒ݁ܝܳܬ݂ܶܗ̈ .</p>
               </div>
               <div type="textpart" subtype="verse" n="24">
                  <p>ܘܰܠܗܳܢܽܘܢ ܕ݁ܩܳܝܡܺܝܢ ܩܕ݂ܳܡܰܘܗ̱ܝ ܂ ܐܶܡܰܪ . ܣܰܒ݂ܘ ܡܶܢܶܗ ܡܰܢܝܳܐ
                    ܆ ܘܗܰܒ݂ܘ ܠܗܰܘ ܕ݁ܺܐܝܬ݂ ܠܘܳܬ݂ܶܗ ܥܶܣܪܳܐ ܡܢܺܝܢ̈ ܀</p>
               </div>
               <div type="textpart" subtype="verse" n="25">
                  <p>ܐܳܡܪܺܝܢ ܠܶܗ . ܡܳܪܰܢ ܆ ܐܺܝܬ݂ ܠܘܳܬ݂ܶܗ ܥܶܣܪܳܐ ܡܢܺܝܢ̈ ܀</p>
               </div>
               <div type="textpart" subtype="verse" n="26">
                  <p>ܐܳܡܰܪ ܠܗܽܘܢ . ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܰܠܟ݂ܽܠ ܡܰܢ ܕ݁ܺܐܝܬ݂ ܠܶܗ
                    ܂ ܢܶܬ݂ܺܝܗܶܒ݂ ܠܶܗ . ܘܡܶܢ ܗܰܘ ܕ݁ܠܰܝܬ݁ ܠܶܗ ܆ ܐܳܦ݂ ܗܰܘ ܕ݁ܺܐܝܬ݂ ܠܶܗ ܂ ܢܶܬ݂ܢܣܶܒ݂ ܡܶܢܶܗ
                    .</p>
               </div>
               <div type="textpart" subtype="verse" n="27">
                  <p>ܒ݁ܪܰܡ ܠܗܳܢܽܘܢ ܒ݁ܥܶܠܕ݁ܒ݂ܳܒ݂ܰܝ̈ ܁ ܐܰܝܠܶܝܢ ܕ݁ܠܳܐ ܨܒ݂ܰܘ
                    ܕ݁ܰܐܡܠܶܟ݂ ܥܠܰܝܗܽܘܢ ܆ ܐܰܝܬ݁ܰܘ ܐܶܢܽܘܢ ܂ ܘܩܰܛܶܠܘ ܐܶܢܽܘܢ ܩܕ݂ܳܡܰܝ ܀</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܐܶܡܰܪ ܗܳܠܶܝܢ ܝܶܫܽܘܥ ܆ ܢܦ݂ܰܩ ܠܰܩܕ݂ܳܡܰܘܗ̱ܝ ܕ݁ܢܺܐܙܰܠ
                    ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܡܰܛܺܝ ܠܒ݂ܶܝܬ݂ ܦ݁ܳܓ݁ܶܐ ܘܒ݂ܶܝܬ݂ ܥܰܢܝܳܐ ܆ ܥܰܠ ܓ݁ܶܢ̱ܒ݂
                    ܛܽܘܪܳܐ ܕ݁ܡܶܬ݂ܩܪܶܐ ܕ݁ܒ݂ܶܝܬ݂ ܙܰܝܬ݁ܶܐ̈ ܆ ܫܰܕ݁ܰܪ ܬ݁ܪܶܝܢ̈ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܂</p>
               </div>
               <div type="textpart" subtype="verse" n="30">
                  <p>ܘܶܐܡܰܪ ܠܗܽܘܢ . ܙܶܠܘ ܠܰܩܪܺܝܬ݂ܳܐ ܗܳܝ ܕ݁ܰܠܩܽܘܒ݂ܠܰܢ . ܘܟ݂ܰܕ݂
                    ܥܳܐܠܺܝܢ ܐܢ̱ܬ݁ܽܘܢ ܠܳܗ ܆ ܗܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܥܺܝܠܳܐ ܕ݁ܰܐܣܺܝܪ ܆ ܕ݁ܐ̱ܢܳܫ ܡܶܡܬ݂ܽܘܡ
                    ܠܳܐ ܪܟ݂ܶܒ݂ ܥܠܰܘܗ̱ܝ . ܫܪܰܘ ܐܰܝܬ݁ܰܐܘܽܗ̱ܝ .</p>
               </div>
               <div type="textpart" subtype="verse" n="31">
                  <p>ܘܶܐܢ ܐ̱ܢܳܫ ܡܫܰܐܶܠ ܠܟ݂ܽܘܢ ܁ ܠܡܳܢܳܐ ܫܳܪܶܝܢ ܐܢ̱ܬ݁ܽܘܢ ܠܶܗ ܆
                    ܗܳܟ݂ܰܢܳܐ ܐܶܡܰܪܘ ܠܶܗ ܂ ܠܡܳܪܰܢ ܡܶܬ݂ܒ݁ܥܶܐ ܀</p>
               </div>
               <div type="textpart" subtype="verse" n="32">
                  <p>ܘܶܐܙܰܠܘ ܗܳܢܽܘܢ ܕ݁ܶܐܫܬ݁ܰܕ݁ܰܪܘ ܆ ܘܶܐܫܟ݁ܰܚܘ ܐܰܝܟ݁ܰܢܳܐ ܕ݁ܶܐܡܰܪ
                    ܠܗܽܘܢ .</p>
               </div>
               <div type="textpart" subtype="verse" n="33">
                  <p>ܘܟ݂ܰܕ݂ ܫܳܪܶܝܢ ܠܶܗ ܠܥܺܝܠܳܐ ܆ ܐܳܡܪܺܝܢ ܠܗܽܘܢ ܡܳܪܰܘܗ̱ܝ̈ . ܡܳܢܳܐ
                    ܫܳܪܶܝܢ ܐܢ̱ܬ݁ܽܘܢ ܥܺܝܠܳܐ ܗܰܘ .</p>
               </div>
               <div type="textpart" subtype="verse" n="34">
                  <p>ܘܶܐܡܰܪܘ ܠܗܽܘܢ ܂ ܕ݁ܰܠܡܳܪܰܢ ܡܶܬ݂ܒ݁ܥܶܐ ܀</p>
               </div>
               <div type="textpart" subtype="verse" n="35">
                  <p>ܘܰܐܝܬ݁ܝܽܘܗ̱ܝ ܠܘܳܬ݂ ܝܶܫܽܘܥ . ܘܰܐܪܡܺܝܘ ܥܰܠ ܥܺܝܠܳܐ ܡܳܐܢܰܝܗܽܘܢ̈
                    ܆ ܘܰܐܪܟ݁ܒ݂ܽܘܗ̱ܝ ܠܝܶܫܽܘܥ ܥܠܰܘܗ̱ܝ ܀</p>
               </div>
               <div type="textpart" subtype="verse" n="36">
                  <p>ܟ݁ܰܕ݂ ܕ݁ܶܝܢ ܐܳܙܶܠ ܆ ܦ݁ܳܪܣܺܝܢ ܗ̱ܘܰܘ ܡܳܐܢܰܝܗܽܘܢ̈ ܒ݁ܽܐܘܪܚܳܐ
                    .</p>
               </div>
               <div type="textpart" subtype="verse" n="37">
                  <p>ܘܟ݂ܰܕ݂ ܩܪܶܒ݂ ܠܡܰܚܰܬ݁ܬ݂ܳܐ ܕ݁ܛܽܘܪܳܐ ܕ݁ܒ݂ܶܝܬ݂ ܙܰܝܬ݁ܶܐ̈ ܆ ܫܰܪܺܝܘ
                    ܟ݁ܽܠܶܗ ܟ݁ܶܢܫܳܐ ܕ݁ܬ݂ܰܠܡܺܝܕ݂ܶܐ̈ ܚܳܕ݂ܶܝܢ ܇ ܘܰܡܫܰܒ݁ܚܺܝܢ ܠܰܐܠܳܗܳܐ ܒ݁ܩܳܠܳܐ ܪܳܡܳܐ ܇ ܥܰܠ
                    ܟ݁ܽܠ ܚܰܝܠܶܐ̈ ܕ݁ܰܚܙܰܘ .</p>
               </div>
               <div type="textpart" subtype="verse" n="38">
                  <p>ܘܳܐܡܪܺܝܢ ܗ̱ܘܰܘ ܆ ܒ݁ܪܺܝܟ݂ ܗ̱ܽܘ ܡܰܠܟ݁ܳܐ ܕ݁ܳܐܬ݂ܶܐ ܒ݁ܰܫܡܶܗ
                    ܕ݁ܡܳܪܝܳܐ . ܫܠܳܡܳܐ ܒ݁ܰܫܡܰܝܳܐ ܂ ܘܫܽܘܒ݂ܚܳܐ ܒ݁ܰܡܪܰܘܡܶܐ̈ ܀</p>
               </div>
               <div type="textpart" subtype="verse" n="39">
                  <p>ܐ̱ܢܳܫܳܐ̈ ܕ݁ܶܝܢ ܡܶܢ ܦ݁ܪܺܝܫܶܐ̈ ܡܶܢ ܒ݁ܰܝܢܰܝ ܟ݁ܶܢܫܶܐ̈ ܂ ܐܳܡܪܺܝܢ
                    ܠܶܗ . ܪܰܒ݁ܺܝ ܂ ܟ݁ܐܺܝ ܒ݁ܬ݂ܰܠܡܺܝܕ݂ܰܝܟ݁̈ .</p>
               </div>
               <div type="textpart" subtype="verse" n="40">
                  <p>ܐܳܡܰܪ ܠܗܽܘܢ . ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܶܐܢ ܗܳܠܶܝܢ ܢܶܫܬ݁ܩܽܘܢ ܂
                    ܟ݁ܺܐܦ݂ܶܐ̈ ܢܶܩܥܝܳܢ̈ ܀</p>
               </div>
               <div type="textpart" subtype="verse" n="41">
                  <p>ܘܟ݂ܰܕ݂ ܩܪܶܒ݂ ܘܰܚܙܳܗ ܠܰܡܕ݂ܺܝܢ̱ܬ݁ܳܐ ܆ ܒ݁ܟ݂ܳܐ ܥܠܶܝܗ ܂</p>
               </div>
               <div type="textpart" subtype="verse" n="42">
                  <p>ܘܶܐܡܰܪ . ܐܶܠܽܘ ܟ݁ܰܝ ܝܳܕ݂ܰܥܬ݁ܝ ܐܰܝܠܶܝܢ ܕ݁ܺܐܝܬ݂ܰܝܗܶܝܢ
                    ܕ݁ܰܫܠܳܡܶܟ݂ܝ : ܐܳܦ݂ܶܢ ܒ݁ܗܳܢܳܐ ܝܰܘܡܶܟ݂ܝ ܆ ܗܳܫܳܐ ܕ݁ܶܝܢ ܐܶܬ݂ܟ݁ܰܣܺܝ ܠܗܶܝܢ ܡܶܢ
                    ܥܰܝܢܰܝܟ݁ܝ̈ .</p>
               </div>
               <div type="textpart" subtype="verse" n="43">
                  <p>ܢܺܐܬ݂ܽܘܢ ܠܶܟ݂ܝ ܕ݁ܶܝܢ ܝܰܘܡܳܬ݂ܳܐ̈ ܆ ܕ݁ܢܶܚܕ݁ܪܽܘܢܶܟ݂ܝ
                    ܒ݁ܥܶܠܕ݁ܒ݂ܳܒ݂ܰܝܟ݁ܝ̈ ܆ ܘܢܶܐܠܨܽܘܢܶܟ݂ܝ ܡܶܢ ܟ݁ܽܠ ܕ݁ܽܘܟ݁ܳܐ .</p>
               </div>
               <div type="textpart" subtype="verse" n="44">
                  <p>ܘܢܶܣܚܦ݂ܽܘܢܶܟ݂ܝ ܁ ܘܠܰܒ݂ܢܰܝܟ݁ܝ̈ ܒ݁ܓ݂ܰܘܶܟ݂ܝ . ܘܠܳܐ ܢܶܫܒ݁ܩܽܘܢ
                    ܒ݁ܶܟ݂ܝ ܟ݁ܺܐܦ݂ ܥܰܠ ܟ݁ܺܐܦ݂ ܆ ܚܠܳܦ݂ ܕ݁ܠܳܐ ܝܺܕ݂ܰܥܬ݁ܝ ܙܰܒ݂ܢܳܐ ܕ݁ܣܽܘܥܪܳܢܶܟ݂ܝ ܀</p>
               </div>
               <div type="textpart" subtype="verse" n="45">
                  <p>ܘܟ݂ܰܕ݂ ܥܰܠ ܠܗܰܝܟ݁ܠܳܐ ܆ ܫܰܪܺܝ ܠܡܰܦ݁ܳܩܽܘ ܠܰܐܝܠܶܝܢ ܕ݁ܙܳܒ݂ܢܺܝܢ
                    ܒ݁ܶܗ ܘܰܡܙܰܒ݁ܢܺܝܢ .</p>
               </div>
               <div type="textpart" subtype="verse" n="46">
                  <p>ܘܶܐܡܰܪ ܠܗܽܘܢ . ܟ݁ܬ݂ܺܝܒ݂ ܕ݁ܒ݂ܰܝܬ݁ܝ ܂ ܒ݁ܶܝܬ݂ ܨܠܽܘܬ݂ܳܐ
                    ܐܺܝܬ݂ܰܘܗ̱ܝ . ܐܰܢ̱ܬ݁ܽܘܢ ܕ݁ܶܝܢ ܥܒ݂ܰܕ݁ܬ݁ܽܘܢܳܝܗ̱ܝ ܡܥܰܪܬ݂ܳܐ ܕ݁ܠܶܣܛܳܝܶܐ̈ ܀</p>
               </div>
               <div type="textpart" subtype="verse" n="47">
                  <p>ܘܗܽܘ ܡܰܠܶܦ݂ ܗ̱ܘܳܐ ܟ݁ܽܠ ܝܽܘܡ ܒ݁ܗܰܝܟ݁ܠܳܐ . ܪܰܒ݁ܰܝ̈ ܟ݁ܳܗܢܶܐ̈
                    ܕ݁ܶܝܢ ܘܣܳܦ݂ܪܶܐ̈ ܘܩܰܫܺܝܫܶܐ̈ ܕ݁ܥܰܡܳܐ ܆ ܒ݁ܳܥܶܝܢ ܗ̱ܘܰܘ ܠܡܰܘܒ݁ܳܕ݂ܽܘܬ݂ܶܗ .</p>
               </div>
               <div type="textpart" subtype="verse" n="48">
                  <p>ܘܠܳܐ ܡܶܫܟ݁ܚܺܝܢ ܗ̱ܘܰܘ ܡܳܢܳܐ ܢܶܥܒ݁ܕ݂ܽܘܢ ܠܶܗ . ܟ݁ܽܠܶܗ ܓ݁ܶܝܪ
                    ܥܰܡܳܐ ܬ݁ܠܶܐ ܗ̱ܘܳܐ ܒ݁ܶܗ ܠܡܶܫܡܥܶܗ ܀.܀.܀܀</p>
               </div>
            </div>
            <div type="textpart" subtype="chapter" n="20">
               <milestone unit="SyrChapter" n="18"/>
               <div type="textpart" subtype="verse" n="1">
                  <p>ܘܰܗܘܳܐ ܒ݁ܚܰܕ݂ ܡܶܢ ܝܰܘܡܳܬ݂ܳܐ̈ ܇ ܟ݁ܰܕ݂ ܡܰܠܶܦ݂ ܒ݁ܗܰܝܟ݁ܠܳܐ ܠܥܰܡܳܐ
                    ܁ ܘܰܡܣܰܒ݁ܰܪ ܆ ܩܳܡܘ ܥܠܰܘܗ̱ܝ ܪܰܒ݁ܰܝ̈ ܟ݁ܳܗܢܶܐ̈ ܘܣܳܦ݂ܪܶܐ̈ ܥܰܡ ܩܰܫܺܝܫܶܐ̈ ܂</p>
               </div>
               <div type="textpart" subtype="verse" n="2">
                  <p>ܘܳܐܡܪܺܝܢ ܠܶܗ . ܐܶܡܰܪ ܠܰܢ ܒ݁ܰܐܝܢܳܐ ܫܽܘܠܛܳܢܳܐ ܗܳܠܶܝܢ ܥܳܒ݂ܶܕ݂
                    ܐܰܢ̱ܬ݁ . ܘܡܰܢܽܘ ܗܰܘ ܕ݁ܝܰܗ̱ܒ݂ ܠܳܟ݂ ܫܽܘܠܛܳܢܳܐ ܗܳܢܳܐ .</p>
               </div>
               <div type="textpart" subtype="verse" n="3">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܐܶܫܰܐܶܠܟ݂ܽܘܢ ܐܳܦ݂ ܐܶܢܳܐ ܡܶܠܬ݂ܳܐ
                    ܂ ܘܶܐܡܰܪܘ ܠܺܝ .</p>
               </div>
               <div type="textpart" subtype="verse" n="4">
                  <p>ܡܰܥܡܽܘܕ݂ܺܝܬ݂ܶܗ ܕ݁ܝܽܘܚܰܢܳܢ ܁ ܡܶܢ ܫܡܰܝܳܐ ܗ̱ܘܳܬ݂ ܐܰܘ ܡܶܢ ܒ݁ܢܰܝ̈
                    ܐ̱ܢܳܫܳܐ̈ .</p>
               </div>
               <div type="textpart" subtype="verse" n="5">
                  <p>ܗܶܢܽܘܢ ܕ݁ܶܝܢ ܡܶܬ݂ܚܰܫܒ݂ܺܝܢ ܗ̱ܘܰܘ ܒ݁ܢܰܦ݂ܫܗܽܘܢ ܂ ܘܳܐܡܪܺܝܢ .
                    ܕ݁ܶܐܢ ܢܺܐܡܰܪ ܡܶܢ ܫܡܰܝܳܐ ܆ ܐܳܡܰܪ ܠܰܢ ܆ ܘܡܶܛܽܠ ܡܳܢܳܐ ܠܳܐ ܗܰܝܡܶܢܬ݁ܽܘܢܳܝܗ̱ܝ .</p>
               </div>
               <div type="textpart" subtype="verse" n="6">
                  <p>ܐܶܢ ܕ݁ܶܝܢ ܢܺܐܡܰܪ ܡܶܢ ܒ݁ܢܰܝ̈ ܐ̱ܢܳܫܳܐ̈ ܆ ܪܳܓ݂ܶܡ ܠܰܢ ܥܰܡܳܐ
                    ܟ݁ܽܠܶܗ . ܡܦ݁ܳܣܺܝܢ ܓ݁ܶܝܪ ܕ݁ܝܽܘܚܰܢܳܢ ܢܒ݂ܺܝܳܐ ܗܽܘ .</p>
               </div>
               <div type="textpart" subtype="verse" n="7">
                  <p>ܘܶܐܡܰܪܘ ܠܶܗ . ܕ݁ܠܳܐ ܝܳܕ݂ܥܺܝܢܰܢ ܡܶܢ ܐܰܝܡܶܟ݁ܳܐ ܗ̱ܝ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܗܽܘܢ ܝܶܫܽܘܥ . ܘܠܳܐ ܐܶܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܂ ܒ݁ܰܐܝܢܳܐ
                    ܫܽܘܠܛܳܢܳܐ ܗܳܠܶܝܢ ܥܳܒ݂ܶܕ݂ ܐ̱ܢܳܐ ܀</p>
               </div>
               <div type="textpart" subtype="verse" n="9">
                  <p>ܘܫܰܪܺܝ ܕ݁ܢܺܐܡܰܪ ܠܥܰܡܳܐ ܡܰܬ݂ܠܳܐ ܗܳܢܳܐ . ܓ݁ܰܒ݂ܪܳܐ ܚܰܕ݂ ܢܨܰܒ݂
                    ܟ݁ܰܪܡܳܐ . ܘܰܐܘܚܕ݂ܶܗ ܠܦ݂ܰܠܳܚܶܐ̈ . ܘܰܐܒ݂ܥܶܕ݂ ܙܰܒ݂ܢܳܐ ܣܰܓ݁ܺܝܳܐܐ .</p>
               </div>
               <div type="textpart" subtype="verse" n="10">
                  <p>ܘܰܒ݂ܙܰܒ݂ܢܳܐ ܫܰܕ݁ܰܪ ܥܰܒ݂ܕ݁ܶܗ ܠܘܳܬ݂ ܦ݁ܰܠܳܚܶܐ̈ ܇ ܕ݁ܢܶܬ݁ܠܽܘܢ ܠܶܗ
                    ܡܶܢ ܦ݁ܺܐܪܶܐ̈ ܕ݁ܟ݂ܰܪܡܳܐ . ܦ݁ܰܠܳܚܶܐ̈ ܕ݁ܶܝܢ ܡܚܰܐܘܽܗ̱ܝ ܂ ܘܫܰܕ݁ܪܽܘܗ̱ܝ ܟ݁ܰܕ݂ ܣܪܺܝܩ
                    .</p>
               </div>
               <div type="textpart" subtype="verse" n="11">
                  <p>ܘܰܐܘܣܶܦ݂ ܂ ܘܫܰܕ݁ܰܪ ܠܥܰܒ݂ܕ݁ܶܗ ܐ̱ܚܪܺܢܳܐ . ܗܶܢܽܘܢ ܕ݁ܶܝܢ ܐܳܦ݂
                    ܠܗܰܘ ܂ ܡܚܰܐܘܽܗ̱ܝ ܘܨܰܥܪܽܘܗ̱ܝ ܂ ܘܫܰܕ݁ܪܽܘܗ̱ܝ ܟ݁ܰܕ݂ ܣܪܺܝܩ .</p>
               </div>
               <div type="textpart" subtype="verse" n="12">
                  <p>ܘܰܐܘܣܶܦ݂ ܂ ܘܫܰܕ݁ܰܪ ܕ݁ܰܬ݂ܠܳܬ݂ܳܐ . ܗܶܢܽܘܢ ܕ݁ܶܝܢ ܘܳܐܦ݂ ܠܗܰܘ
                    ܨܰܠܦ݂ܽܘܗ̱ܝ ܂ ܘܰܐܦ݁ܩܽܘܗ̱ܝ .</p>
               </div>
               <div type="textpart" subtype="verse" n="13">
                  <p>ܐܳܡܰܪ ܡܳܪܶܐ ܟ݁ܰܪܡܳܐ . ܡܳܢܳܐ ܐܶܥܒ݁ܶܕ݂ . ܐܶܫܰܕ݁ܰܪ ܒ݁ܶܪܝ
                    ܚܰܒ݁ܺܝܒ݂ܳܐ ܆ ܟ݁ܒ݂ܰܪ ܢܶܚܙܽܘܢܳܝܗ̱ܝ ܂ ܘܢܶܬ݂ܟ݁ܰܚܕ݂ܽܘܢ .</p>
               </div>
               <div type="textpart" subtype="verse" n="14">
                  <p>ܟ݁ܰܕ݂ ܚܙܰܐܘܽܗ̱ܝ ܕ݁ܶܝܢ ܦ݁ܰܠܳܚܶܐ̈ ܆ ܡܶܬ݂ܚܰܫܒ݂ܺܝܢ ܗ̱ܘܰܘ
                    ܒ݁ܢܰܦ݂ܫܗܽܘܢ ܂ ܘܳܐܡܪܺܝܢ . ܗܳܢܰܘ ܝܳܪܬ݁ܳܐ . ܬ݁ܰܘ ܢܶܩܛܠܺܝܘܗ̱ܝ ܂ ܘܬ݂ܶܗܘܶܐ ܝܳܪܬ݁ܽܘܬ݂ܳܐ
                    ܕ݁ܺܝܠܰܢ .</p>
               </div>
               <div type="textpart" subtype="verse" n="15">
                  <p>ܘܰܐܦ݁ܩܽܘܗ̱ܝ ܠܒ݂ܰܪ ܡܶܢ ܟ݁ܰܪܡܳܐ ܂ ܘܩܰܛܠܽܘܗ̱ܝ . ܡܳܢܳܐ ܗܳܟ݂ܺܝܠ
                    ܢܶܥܒ݁ܶܕ݂ ܠܗܽܘܢ ܡܳܪܶܐ ܟ݁ܰܪܡܳܐ .</p>
               </div>
               <div type="textpart" subtype="verse" n="16">
                  <p>ܢܺܐܬ݂ܶܐ ܘܢܰܘܒ݁ܶܕ݂ ܠܦ݂ܰܠܳܚܶܐ̈ ܗܳܢܽܘܢ ܁ ܘܢܶܬ݁ܶܠ ܟ݁ܰܪܡܳܐ
                    ܠܰܐ̱ܚܪܳܢܶܐ̈ . ܟ݁ܰܕ݂ ܫܡܰܥܘ ܕ݁ܶܝܢ ܂ ܐܶܡܰܪܘ . ܠܳܐ ܬ݁ܶܗܘܶܐ ܗܳܕ݂ܶܐ .</p>
               </div>
               <div type="textpart" subtype="verse" n="17">
                  <p>ܗܽܘ ܕ݁ܶܝܢ ܚܳܪ ܒ݁ܗܽܘܢ ܂ ܘܶܐܡܰܪ . ܘܡܳܢܳܐ ܗ̱ܝ ܗܳܝ ܕ݁ܰܟ݂ܬ݂ܺܝܒ݂ܳܐ
                    ܇ ܕ݁ܟ݂ܺܐܦ݂ܳܐ ܕ݁ܰܐܣܠܺܝܘ ܒ݁ܰܢܳܝܶܐ̈ ܇ ܗܺܝ ܗܘܳܬ݂ ܠܪܺܝܫ ܩܰܪܢܳܐ ܕ݁ܙܳܘܺܝܬ݂ܳܐ .</p>
               </div>
               <div type="textpart" subtype="verse" n="18">
                  <p>ܘܟ݂ܽܠ ܕ݁ܢܶܦ݁ܶܠ ܥܰܠ ܗܳܝ ܟ݁ܺܐܦ݂ܳܐ ܂ ܢܶܬ݂ܪܥܰܥ . ܘܟ݂ܽܠ ܡܰܢ ܕ݁ܗܺܝ
                    ܬ݁ܶܦ݁ܶܠ ܥܠܰܘܗ̱ܝ ܬ݁ܶܕ݂ܪܶܝܘܗ̱ܝ ܀</p>
               </div>
               <div type="textpart" subtype="verse" n="19">
                  <p>ܒ݁ܥܰܘ ܗ̱ܘܰܘ ܕ݁ܶܝܢ ܪܰܒ݁ܰܝ̈ ܟ݁ܳܗܢܶܐ̈ ܘܣܳܦ݂ܪܶܐ̈ ܕ݁ܢܰܪܡܽܘܢ
                    ܥܠܰܘܗ̱ܝ ܐܺܝܕ݂ܰܝܳܐ̈ ܒ݁ܗܳܝ ܫܳܥܬ݂ܳܐ ܆ ܘܰܕ݂ܚܶܠܘ ܡܶܢ ܥܰܡܳܐ . ܝܺܕ݂ܰܥܘ ܓ݁ܶܝܪ
                    ܕ݁ܰܥܠܰܝܗܽܘܢ ܐܶܡܰܪ ܡܰܬ݂ܠܳܐ ܗܳܢܳܐ ܀</p>
               </div>
               <div type="textpart" subtype="verse" n="20">
                  <p>ܘܫܰܕ݁ܰܪܘ ܠܘܳܬ݂ܶܗ ܓ݁ܳܫܽܘܫܶܐ̈ ܂ ܕ݁ܡܶܬ݁ܕ݁ܰܡܶܝܢ ܒ݁ܙܰܕ݁ܺܝܩܶܐ̈ ܇
                    ܕ݁ܢܶܐܚܕ݁ܽܘܢܳܝܗ̱ܝ ܒ݁ܡܶܠܬ݂ܳܐ ܂ ܘܢܰܫܠܡܽܘܢܳܝܗ̱ܝ ܠܕ݂ܰܝܳܢܳܐ ܁ ܘܰܠܫܽܘܠܛܳܢܶܗ
                    ܕ݁ܗܺܓ݂ܡܽܘܢܳܐ .</p>
               </div>
               <div type="textpart" subtype="verse" n="21">
                  <p>ܘܫܰܐܠܽܘܗ̱ܝ ܂ ܘܳܐܡܪܺܝܢ ܠܶܗ . ܡܰܠܦ݂ܳܢܳܐ ܆ ܝܳܕ݂ܥܺܝܢܰܢ ܂
                    ܕ݁ܰܬ݂ܪܺܝܨܳܐܝܺܬ݂ ܡܡܰܠܶܠ ܐܰܢ̱ܬ݁ ܘܡܰܠܶܦ݂ . ܘܠܳܐ ܢܳܣܶܒ݂ ܐܰܢ̱ܬ݁ ܒ݁ܰܐܦ݁ܶܐ̈ . ܐܶܠܳܐ
                    ܒ݁ܩܽܘܫܬ݁ܳܐ ܂ ܐܽܘܪܚܳܐ ܕ݁ܰܐܠܳܗܳܐ ܡܰܠܶܦ݂ ܐܰܢ̱ܬ݁ .</p>
               </div>
               <div type="textpart" subtype="verse" n="22">
                  <p>ܫܰܠܺܝܛ ܠܰܢ ܁ ܕ݁ܢܶܬ݁ܶܠ ܟ݁ܣܶܦ݂ ܪܺܫܳܐ ܠܩܶܣܰܪ ܂ ܐܰܘ ܠܳܐ .</p>
               </div>
               <div type="textpart" subtype="verse" n="23">
                  <p>ܗܽܘ ܕ݁ܶܝܢ ܐܶܣܬ݁ܰܟ݁ܰܠ ܚܳܪܥܽܘܬ݂ܗܽܘܢ ܂ ܘܶܐܡܰܪ . ܡܳܢܳܐ ܡܢܰܣܶܝܢ
                    ܐܢ̱ܬ݁ܽܘܢ ܠܺܝ .</p>
               </div>
               <div type="textpart" subtype="verse" n="24">
                  <p>ܚܰܘܰܐܘܽܢܝ ܕ݁ܺܝܢܳܪܳܐ . ܕ݁ܡܰܢ ܐܺܝܬ݂ ܒ݁ܶܗ ܨܰܠܡܳܐ
                    ܘܰܟ݂ܬ݂ܺܝܒ݂ܳܬ݂ܳܐ̈ . ܗܶܢܽܘܢ ܕ݁ܶܝܢ ܐܶܡܰܪܘ ܂ ܕ݁ܩܶܣܰܪ .</p>
               </div>
               <div type="textpart" subtype="verse" n="25">
                  <p>ܐܳܡܰܪ ܠܗܽܘܢ ܝܶܫܽܘܥ . ܗܰܒ݂ܘ ܗܳܟ݂ܺܝܠ ܕ݁ܩܶܣܰܪ ܠܩܶܣܰܪ ܁
                    ܘܕ݂ܰܐܠܳܗܳܐ ܠܰܐܠܳܗܳܐ ܂</p>
               </div>
               <div type="textpart" subtype="verse" n="26">
                  <p>ܘܠܳܐ ܐܶܫܟ݁ܰܚܘ ܠܡܶܐܚܰܕ݂ ܡܶܢܶܗ ܡܶܠܬ݂ܳܐ ܩܕ݂ܳܡ ܥܰܡܳܐ .
                    ܘܶܐܬ݁ܕ݁ܰܡܰܪܘ ܥܰܠ ܦ݁ܶܬ݂ܓ݂ܳܡܶܗ ܂ ܘܰܫܬ݂ܶܩܘ ܀</p>
               </div>
               <div type="textpart" subtype="verse" n="27">
                  <p>ܩܪܶܒ݂ܘ ܕ݁ܶܝܢ ܐ̱ܢܳܫܺܝܢ̈ ܡܶܢ ܙܰܕ݁ܽܘܩܳܝܶܐ̈ ܇ ܗܳܢܽܘܢ ܕ݁ܳܐܡܪܺܝܢ
                    ܕ݁ܰܩܝܳܡܬ݁ܳܐ ܠܰܝܬ݁ . ܘܫܰܐܠܽܘܗ̱ܝ ܂</p>
               </div>
               <div type="textpart" subtype="verse" n="28">
                  <p>ܘܳܐܡܪܺܝܢ ܠܶܗ . ܡܰܠܦ݂ܳܢܳܐ ܆ ܡܽܘܫܶܐ ܟ݁ܬ݂ܰܒ݂ ܠܰܢ ܆ ܕ݁ܶܐܢ ܐ̱ܢܳܫ
                    ܢܡܽܘܬ݂ ܐܰܚܽܘܗ̱ܝ ܁ ܕ݁ܺܐܝܬ݂ ܠܶܗ ܐܰܢ̱ܬ݁ܬ݂ܳܐ ܕ݁ܠܳܐ ܒ݁ܢܰܝܳܐ̈ ܆ ܢܶܣܰܒ݂ ܐܰܚܽܘܗ̱ܝ
                    ܐܰܢ̱ܬ݁ܬ݂ܶܗ ܂ ܘܰܢܩܺܝܡ ܙܰܪܥܳܐ ܠܰܐܚܽܘܗ̱ܝ .</p>
               </div>
               <div type="textpart" subtype="verse" n="29">
                  <p>ܫܰܒ݂ܥܳܐ ܕ݁ܶܝܢ ܐܰܚܺܝܢ̈ ܐܺܝܬ݂ ܗ̱ܘܰܘ . ܩܰܕ݂ܡܳܝܳܐ ܢܣܰܒ݂
                    ܐܰܢ̱ܬ݁ܬ݂ܳܐ ܂ ܘܡܺܝܬ݂ ܕ݁ܠܳܐ ܒ݁ܢܰܝܳܐ̈ .</p>
               </div>
               <div type="textpart" subtype="verse" n="30">
                  <p>ܘܢܰܣܒ݁ܳܗ ܕ݁ܰܬ݂ܪܶܝܢ̈ ܠܰܐܢ̱ܬ݁ܬ݂ܶܗ . ܘܗܳܢܳܐ ܡܺܝܬ݂ ܕ݁ܠܳܐ
                    ܒ݁ܢܰܝܳܐ̈ .</p>
               </div>
               <div type="textpart" subtype="verse" n="31">
                  <p>ܘܕ݂ܰܬ݂ܠܳܬ݂ܳܐ ܬ݁ܽܘܒ݂ ܢܰܣܒ݁ܳܗ . ܘܗܳܟ݂ܘܳܬ݂ ܘܳܐܦ݂ ܫܰܒ݂ܥܳܬ݂ܰܝܗܽܘܢ
                    ܂ ܘܡܺܝܬ݂ܘ . ܘܠܳܐ ܫܒ݂ܰܩܘ ܒ݁ܢܰܝܳܐ̈ .</p>
               </div>
               <div type="textpart" subtype="verse" n="32">
                  <p>ܘܡܺܝܬ݂ܰܬ݂ ܒ݁ܚܰܪܬ݂ܳܐ ܐܳܦ݂ ܐܰܢ̱ܬ݁ܬ݂ܳܐ .</p>
               </div>
               <div type="textpart" subtype="verse" n="33">
                  <p>ܒ݁ܰܩܝܳܡܬ݁ܳܐ ܗܳܟ݂ܺܝܠ ܂ ܕ݁ܰܐܝܢܳܐ ܡܶܢܗܽܘܢ ܬ݁ܶܗܘܶܐ ܐܰܢ̱ܬ݁ܬ݂ܳܐ .
                    ܫܰܒ݂ܥܳܬ݂ܰܝܗܽܘܢ̈ ܓ݁ܶܝܪ ܢܰܣܒ݁ܽܘܗ .</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܗܽܘܢ ܝܶܫܽܘܥ . ܒ݁ܢܰܘܗ̱ܝ̈ ܕ݁ܥܳܠܡܳܐ ܗܳܢܳܐ ܂ ܢܳܣܒ݁ܺܝܢ
                    ܢܶܫܶܐ̈ . ܘܢܶܫܶܐ̈ ܗܳܘܝܳܢ̈ ܠܓ݂ܰܒ݂ܪܶܐ̈ .</p>
               </div>
               <div type="textpart" subtype="verse" n="35">
                  <p>ܗܳܢܽܘܢ ܕ݁ܶܝܢ ܕ݁ܰܠܗܰܘ ܥܳܠܡܳܐ ܫܘܰܘ ܁ ܘܠܰܩܝܳܡܬ݁ܳܐ ܕ݁ܡܶܢ ܒ݁ܶܝܬ݂
                    ܡܺܝܬ݂ܶܐ̈ ܆ ܠܳܐ ܢܳܣܒ݁ܺܝܢ ܢܶܫܶܐ̈ . ܘܳܐܦ݂ ܠܳܐ ܢܶܫܶܐ̈ ܗܳܘܝܳܢ̈ ܠܓ݂ܰܒ݂ܪܶܐ̈ .</p>
               </div>
               <div type="textpart" subtype="verse" n="36">
                  <p>ܐܳܦ݂ܠܳܐ ܓ݁ܶܝܪ ܬ݁ܽܘܒ݂ ܠܰܡܡܳܬ݂ ܡܶܫܟ݁ܚܺܝܢ . ܐܰܝܟ݂ ܡܰܠܰܐܟ݂ܶܐ̈
                    ܐܶܢܽܘܢ ܓ݁ܶܝܪ . ܘܰܒ݂ܢܰܝܳܐ̈ ܐܺܝܬ݂ܰܝܗܽܘܢ ܕ݁ܰܐܠܳܗܳܐ . ܡܶܛܽܠ ܕ݁ܰܗܘܰܘ ܒ݁ܢܰܝܳܐ̈
                    ܕ݁ܰܩܝܳܡܬ݁ܳܐ .</p>
               </div>
               <div type="textpart" subtype="verse" n="37">
                  <p>ܕ݁ܩܳܝܡܺܝܢ ܕ݁ܶܝܢ ܡܺܝܬ݂ܶܐ̈ ܁ ܐܳܦ݂ ܡܽܘܫܶܐ ܒ݁ܰܕ݁ܶܩ . ܐܰܕ݂ܟ݁ܰܪ
                    ܓ݁ܶܝܪ ܒ݁ܣܰܢܝܳܐ ܟ݁ܰܕ݂ ܐܳܡܰܪ . ܡܳܪܝܳܐ ܐܰܠܳܗܶܗ ܕ݁ܰܐܒ݂ܪܳܗܳܡ ܁ ܘܰܐܠܳܗܶܗ ܕ݁ܺܐܝܣܚܳܩ ܂
                    ܘܰܐܠܳܗܶܗ ܕ݁ܝܰܥܩܽܘܒ݂ .</p>
               </div>
               <div type="textpart" subtype="verse" n="38">
                  <p>ܐܰܠܳܗܳܐ ܕ݁ܶܝܢ ܠܳܐ ܗ̱ܘܳܐ ܕ݁ܡܺܝܬ݂ܶܐ̈ ܁ ܐܶܠܳܐ ܕ݁ܚܰܝܶܐ̈ .
                    ܟ݁ܽܠܗܽܘܢ ܓ݁ܶܝܪ ܚܰܝܺܝܢ ܐܶܢܽܘܢ ܠܶܗ ܀</p>
               </div>
               <div type="textpart" subtype="verse" n="39">
                  <p>ܘܰܥܢܰܘ ܐ̱ܢܳܫܺܝܢ̈ ܡܶܢ ܣܳܦ݂ܪܶܐ̈ ܂ ܘܳܐܡܪܺܝܢ ܠܶܗ . ܡܰܠܦ݂ܳܢܳܐ ܂
                    ܫܰܦ݁ܺܝܪ ܐܳܡܰܪ ܐܰܢ̱ܬ݁ .</p>
               </div>
               <div type="textpart" subtype="verse" n="40">
                  <p>ܘܠܳܐ ܬ݁ܽܘܒ݂ ܐܰܡܪܰܚܘ ܠܰܡܫܰܐܳܠܽܘܬ݂ܶܗ ܥܰܠ ܡܶܕ݁ܶܡ ܀</p>
               </div>
               <div type="textpart" subtype="verse" n="41">
                  <p>ܘܶܐܡܰܪ ܗ̱ܘܳܐ ܠܗܽܘܢ ܁ ܐܰܝܟ݁ܰܢܳܐ ܐܳܡܪܺܝܢ ܣܳܦ݂ܪܶܐ̈ ܥܰܠ ܡܫܺܝܚܳܐ
                    ܕ݁ܰܒ݂ܪܶܗ ܗ̱ܽܘ ܕ݁ܕ݂ܰܘܺܝܕ݂ .</p>
               </div>
               <div type="textpart" subtype="verse" n="42">
                  <p>ܘܗܽܘ ܕ݁ܰܘܺܝܕ݂ ܐܶܡܰܪ ܒ݁ܰܟ݂ܬ݂ܳܒ݂ܳܐ ܕ݁ܡܰܙܡܽܘܪܶܐ̈ . ܕ݁ܶܐܡܰܪ
                    ܡܳܪܝܳܐ ܠܡܳܪܝ . ܬ݁ܶܒ݂ ܠܳܟ݂ ܡܶܢ ܝܰܡܺܝܢܝ ܇</p>
               </div>
               <div type="textpart" subtype="verse" n="43">
                  <p>ܥܕ݂ܰܡܳܐ ܕ݁ܶܐܣܺܝܡ ܒ݁ܥܶܠܕ݁ܒ݂ܳܒ݂ܰܝܟ݁̈ ܬ݁ܚܶܝܬ݂ ܪܶܓ݂ܠܰܝܟ݁̈ .</p>
               </div>
               <div type="textpart" subtype="verse" n="44">
                  <p>ܐܶܢ ܗܳܟ݂ܺܝܠ ܕ݁ܰܘܺܝܕ݂ ܡܳܪܝ ܩܳܪܶܐ ܠܶܗ ܆ ܐܰܝܟ݁ܰܢܳܐ ܒ݁ܪܶܗ ܗ̱ܽܘ
                    ܀܀</p>
               </div>
               <div type="textpart" subtype="verse" n="45">
                  <p>ܘܟ݂ܰܕ݂ ܟ݁ܽܠܶܗ ܥܰܡܳܐ ܫܳܡܰܥ ܗ̱ܘܳܐ ܆ ܐܶܡܰܪ ܠܬ݂ܰܠܡܺܝܕ݂ܰܘܗ̱ܝ̈
                    .</p>
               </div>
               <div type="textpart" subtype="verse" n="46">
                  <p>ܐܶܙܕ݁ܰܗ̱ܪܘ ܡܶܢ ܣܳܦ݂ܪܶܐ̈ ܕ݁ܨܳܒ݂ܶܝܢ ܠܰܡܗܰܠܳܟ݂ܽܘ ܒ݁ܶܐܣܛܠܶܐ̈ ܇
                    ܘܪܳܚܡܺܝܢ ܫܠܳܡܳܐ ܒ݁ܫܽܘܩܶܐ̈ ܇ ܘܪܺܝܫ ܡܰܘܬ݁ܒ݂ܶܐ̈ ܒ݁ܰܟ݂ܢܽܘܫܳܬ݂ܳܐ̈ ܇ ܘܪܺܝܫ ܣܡܳܟ݂ܶܐ̈
                    ܒ݁ܰܐܚܫܳܡܝܳܬ݂ܳܐ̈ .</p>
               </div>
               <div type="textpart" subtype="verse" n="47">
                  <p>ܗܳܢܽܘܢ ܕ݁ܳܐܟ݂ܠܺܝܢ ܒ݁ܳܬ݁ܶܐ̈ ܕ݁ܰܐܪܡܠܳܬ݂ܳܐ̈ ܆ ܒ݁ܥܶܠܬ݂ܳܐ
                    ܕ݁ܡܰܘܪܟ݂ܺܝܢ ܨܠܰܘܳܬ݂ܗܽܘܢ̈ . ܗܶܢܽܘܢ ܢܩܰܒ݁ܠܽܘܢ ܕ݁ܺܝܢܳܐ ܝܰܬ݁ܺܝܪܳܐ ܀</p>
               </div>
            </div>
            <div type="textpart" subtype="chapter" n="21">
               <div type="textpart" subtype="verse" n="1">
                  <p>ܚܳܪ ܕ݁ܶܝܢ ܝܶܫܽܘܥ ܒ݁ܥܰܬ݁ܺܝܪܶܐ̈ ܂ ܐܰܝܠܶܝܢ ܕ݁ܪܳܡܶܝܢ ܗ̱ܘܰܘ ܒ݁ܶܝܬ݂
                    ܓ݁ܰܙܳܐ ܩܽܘܪܒ݁ܳܢܰܝܗܽܘܢ̈ .</p>
               </div>
               <div type="textpart" subtype="verse" n="2">
                  <p>ܘܰܚܙܳܐ ܐܳܦ݂ ܐܰܪܡܰܠܬ݁ܳܐ ܚܕ݂ܳܐ ܡܶܣܟ݁ܺܢܬ݁ܳܐ ܆ ܕ݁ܰܐܪܡܝܰܬ݂
                    ܫܳܡܽܘܢܶܐ̈ ܬ݁ܪܶܝܢ̈ .</p>
               </div>
               <div type="textpart" subtype="verse" n="3">
                  <p>ܘܶܐܡܰܪ . ܫܪܳܪܳܐ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܗܳܕ݂ܶܐ ܐܰܪܡܰܠܬ݁ܳܐ
                    ܡܶܣܟ݁ܺܢܬ݁ܳܐ ܇ ܐܰܪܡܝܰܬ݂ ܝܰܬ݁ܺܝܪ ܡܶܢ ܟ݁ܽܠܢܳܫ .</p>
               </div>
               <div type="textpart" subtype="verse" n="4">
                  <p>ܟ݁ܽܠܗܽܘܢ ܓ݁ܶܝܪ ܗܳܠܶܝܢ ܆ ܡܶܢ ܡܳܐ ܕ݁ܝܰܬ݁ܺܝܪ ܗ̱ܘܳܐ ܠܗܽܘܢ ܐܰܪܡܺܝܘ
                    ܒ݁ܶܝܬ݂ ܩܽܘܪܒ݁ܳܢܳܐ ܕ݁ܰܐܠܳܗܳܐ . ܗܳܕ݂ܶܐ ܕ݁ܶܝܢ ܡܶܢ ܚܰܣܺܝܪܽܘܬ݂ܳܗ ܆ ܟ݁ܽܠ ܕ݁ܩܰܢܝܳܐ
                    ܗ̱ܘܳܬ݂ ܂ ܐܰܪܡܝܰܬ݂ܶܗ ܀.܀.܀܀</p>
               </div>
               <milestone unit="SyrChapter" n="19"/>
               <div type="textpart" subtype="verse" n="5">
                  <p>ܘܟ݂ܰܕ݂ ܐܳܡܪܺܝܢ ܗ̱ܘܰܘ ܐ̱ܢܳܫܺܝܢ̈ ܥܰܠ ܗܰܝܟ݁ܠܳܐ ܇ ܕ݁ܰܒ݂ܟ݂ܺܐܦ݂ܶܐ̈
                    ܫܰܦ݁ܺܝܪܳܬ݂ܳܐ̈ ܘܰܒ݂ܩܽܘܪܒ݁ܳܢܶܐ̈ ܡܨܰܒ݁ܰܬ݂ ܂ ܐܶܡܰܪ ܠܗܽܘܢ ܝܶܫܽܘܥ ܆</p>
               </div>
               <div type="textpart" subtype="verse" n="6">
                  <p>ܗܳܠܶܝܢ ܁ ܕ݁ܚܳܙܶܝܢ ܐܢ̱ܬ݁ܽܘܢ ܁ ܢܺܐܬ݂ܽܘܢ ܝܰܘܡܳܬ݂ܳܐ̈ ܆ ܕ݁ܰܒ݂ܗܽܘܢ
                    ܂ ܠܳܐ ܬ݁ܶܫܬ݁ܒ݂ܶܩ ܟ݁ܺܐܦ݂ ܥܰܠ ܟ݁ܺܐܦ݂ ܕ݁ܠܳܐ ܬ݁ܶܣܬ݁ܬ݂ܰܪ ܀</p>
               </div>
               <div type="textpart" subtype="verse" n="7">
                  <p>ܘܰܡܫܰܐܠܺܝܢ ܗ̱ܘܰܘ ܠܶܗ ܂ ܘܳܐܡܪܺܝܢ . ܡܰܠܦ݂ܳܢܳܐ ܆ ܐܶܡܰܬ݂ܝ ܗܳܠܶܝܢ
                    ܢܶܗܘܝܳܢ̈ . ܘܡܳܢܳܐ ܗ̱ܝ ܐܳܬ݂ܳܐ ܡܳܐ ܕ݁ܩܰܪܺܝܒ݂ܳܢ̈ ܗܳܠܶܝܢ ܕ݁ܢܶܗܘܝܳܢ̈ .</p>
               </div>
               <div type="textpart" subtype="verse" n="8">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ . ܚܙܰܘ ܠܡܳܐ ܬ݁ܶܛܥܽܘܢ . ܣܰܓ݁ܺܝܶܐܐ̈ ܓ݁ܶܝܪ
                    ܢܺܐܬ݂ܽܘܢ ܒ݁ܫܶܡܝ ܆ ܘܢܺܐܡܪܽܘܢ ܂ ܕ݁ܶܐܢܳܐ ܐ̱ܢܳܐ ܡܫܺܝܚܳܐ . ܘܙܰܒ݂ܢܳܐ ܩܪܶܒ݂ . ܠܳܐ ܕ݁ܶܝܢ
                    ܬ݁ܺܐܙܽܠ̱ܘܢ ܒ݁ܳܬ݂ܰܪܗܽܘܢ .</p>
               </div>
               <div type="textpart" subtype="verse" n="9">
                  <p>ܘܡܳܐ ܕ݁ܫܳܡܥܺܝܢ ܐܢ̱ܬ݁ܽܘܢ ܩܪܳܒ݂ܶܐ̈ ܘܰܫܓ݂ܽܘܫܝܶܐ̈ ܂ ܠܳܐ
                    ܬ݁ܶܕ݂ܚܠܽܘܢ . ܥܬ݂ܺܝܕ݂ܳܢ̈ ܐܶܢܶܝܢ̈ ܓ݁ܶܝܪ ܗܳܠܶܝܢ ܠܽܘܩܕ݂ܰܡ ܠܡܶܗܘܳܐ . ܐܶܠܳܐ ܠܳܐ
                    ܥܕ݂ܰܟ݁ܺܝܠ ܡܛܳܬ݂ ܚܰܪܬ݂ܳܐ .</p>
               </div>
               <div type="textpart" subtype="verse" n="10">
                  <p>ܢܩܽܘܡ ܓ݁ܶܝܪ ܥܰܡܳܐ ܥܰܠ ܥܰܡܳܐ ܆ ܘܡܰܠܟ݁ܽܘ ܥܰܠ ܡܰܠܟ݁ܽܘ ܆</p>
               </div>
               <div type="textpart" subtype="verse" n="11">
                  <p>ܘܙܰܘܥܶܐ̈ ܪܰܘܪܒ݂ܶܐ̈ ܢܶܗܘܽܘܢ ܒ݁ܕ݂ܽܘܟ݁ܳܐ ܕ݁ܽܘܟ݁ܳܐ . ܘܟ݂ܰܦ݂ܢܶܐ̈
                    ܘܡܰܘܬ݁ܳܢܶܐ̈ . ܘܢܶܗܘܝܳܢ̈ ܕ݁ܶܚܠܳܬ݂ܳܐ̈ ܂ ܘܣܽܘܪܳܕ݂ܶܐ̈ . ܘܳܐܬ݂ܘܳܬ݂ܳܐ̈ ܪܰܘܪܒ݂ܳܬ݂ܳܐ̈ ܂
                    ܡܶܢ ܫܡܰܝܳܐ ܢܶܬ݂ܚܰܙܝܳܢ̈ . ܘܣܰܬ݂ܘܶܐ̈ ܪܰܘܪܒ݂ܶܐ̈ ܢܶܗܘܽܘܢ ܀</p>
               </div>
               <div type="textpart" subtype="verse" n="12">
                  <p>ܩܕ݂ܳܡ ܕ݁ܶܝܢ ܗܳܠܶܝܢ ܟ݁ܽܠܗܶܝܢ ܆ ܢܰܪܡܽܘܢ ܥܠܰܝܟ݁ܽܘܢ ܐܺܝܕ݂ܰܝܳܐ̈ ܂
                    ܘܢܶܪܕ݁ܦ݂ܽܘܢܳܟ݂ܽܘܢ . ܘܢܰܫܠܡܽܘܢܳܟ݂ܽܘܢ ܠܰܟ݂ܢܽܘܫܳܬ݂ܳܐ̈ ܂ ܘܰܠܒ݂ܶܝܬ݂ ܐܰܣܺܝܪܶܐ̈ .
                    ܘܰܢܩܰܪܒ݂ܽܘܢܳܟ݂ܽܘܢ ܩܕ݂ܳܡ ܡܰܠܟ݁ܶܐ̈ ܁ ܘܗܺܓ݂ܡܽܘܢܶܐ̈ ܂ ܡܶܛܽܠ ܫܶܡܝ .</p>
               </div>
               <div type="textpart" subtype="verse" n="13">
                  <p>ܗܳܘܝܳܐ ܠܟ݂ܽܘܢ ܕ݁ܶܝܢ ܠܣܳܗܕ݁ܽܘܬ݂ܳܐ .</p>
               </div>
               <div type="textpart" subtype="verse" n="14">
                  <p>ܣܺܝܡܘ ܕ݁ܶܝܢ ܒ݁ܠܶܒ݁ܟ݂ܽܘܢ ܆ ܕ݁ܠܳܐ ܬ݁ܶܗܘܽܘܢ ܡܶܬ݂ܝܰܠܦ݂ܺܝܢ
                    ܠܡܰܦ݁ܰܩ ܪܽܘܚܳܐ .</p>
               </div>
               <div type="textpart" subtype="verse" n="15">
                  <p>ܐܶܢܳܐ ܓ݁ܶܝܪ ܐܶܬ݁ܶܠ ܠܟ݂ܽܘܢ ܦ݁ܽܘܡܳܐ ܘܚܶܟ݂ܡܬ݂ܳܐ ܆ ܐܰܝܕ݂ܳܐ ܕ݁ܠܳܐ
                    ܢܶܫܟ݁ܚܽܘܢ ܠܰܡܩܳܡ ܠܩܽܘܒ݂ܠܳܗ ܂ ܟ݁ܽܠܗܽܘܢ ܒ݁ܥܶܠܕ݁ܒ݂ܳܒ݂ܰܝܟ݁ܽܘܢ̈ .</p>
               </div>
               <div type="textpart" subtype="verse" n="16">
                  <p>ܢܰܫܠܡܽܘܢܳܟ݂ܽܘܢ ܕ݁ܶܝܢ ܐܰܒ݂ܳܗܰܝܟ݁ܽܘܢ̈ ܂ ܘܰܐܚܰܝܟ݁ܽܘܢ̈ ܁
                    ܘܰܐ̱ܚܝܳܢܰܝܟ݁ܽܘܢ̈ ܁ ܘܪܳܚܡܰܝܟ݁ܽܘܢ̈ . ܘܰܢܡܺܝܬ݂ܽܘܢ ܡܶܢܟ݂ܽܘܢ .</p>
               </div>
               <div type="textpart" subtype="verse" n="17">
                  <p>ܘܬ݂ܶܗܘܽܘܢ ܣܢܺܝܐܝܺܢ̈ ܡܶܢ ܟ݁ܽܠ ܐ̱ܢܳܫ ܂ ܡܶܛܽܠ ܫܶܡܝ .</p>
               </div>
               <div type="textpart" subtype="verse" n="18">
                  <p>ܘܡܶܢܬ݂ܳܐ ܡܶܢ ܪܺܫܟ݂ܽܘܢ ܂ ܠܳܐ ܬ݁ܺܐܒ݂ܰܕ݂ .</p>
               </div>
               <div type="textpart" subtype="verse" n="19">
                  <p>ܒ݁ܰܡܣܰܝܒ݁ܪܳܢܽܘܬ݂ܟ݂ܽܘܢ ܕ݁ܶܝܢ ܬ݁ܶܩܢܽܘܢ ܢܰܦ݂ܫܟ݂ܽܘܢ ܀</p>
               </div>
               <div type="textpart" subtype="verse" n="20">
                  <p>ܡܳܐ ܕ݁ܶܝܢ ܕ݁ܰܚܙܰܝܬ݁ܽܘܢ ܠܽܐܘܪܺܫܠܶܡ ܕ݁ܰܚܕ݂ܺܝܪܺܝܢ ܠܳܗ ܚܰܝܠܳܐ ܆
                    ܗܳܝܕ݁ܶܝܢ ܕ݁ܰܥܘ ܂ ܕ݁ܰܩܪܶܒ݂ ܠܶܗ ܚܽܘܪܒ݁ܳܗ .</p>
               </div>
               <div type="textpart" subtype="verse" n="21">
                  <p>ܗܳܝܕ݁ܶܝܢ ܐܰܝܠܶܝܢ ܕ݁ܒ݂ܺܝܗܽܘܕ݂ ܐܶܢܽܘܢ ܢܶܥܪܩܽܘܢ ܠܛܽܘܪܳܐ .
                    ܘܰܐܝܠܶܝܢ ܕ݁ܰܒ݂ܓ݂ܰܘܳܗ ܐܶܢܽܘܢ ܂ ܢܶܥܪܩܽܘܢ . ܘܕ݂ܰܒ݂ܩܽܘܪܝܳܐ̈ ܂ ܠܳܐ ܢܶܥܠܽܘܢ ܠܳܗ .</p>
               </div>
               <div type="textpart" subtype="verse" n="22">
                  <p>ܕ݁ܝܰܘܡܳܬ݂ܳܐ̈ ܐܶܢܽܘܢ ܗܳܠܶܝܢ ܕ݁ܰܬ݂ܒ݂ܰܥܬ݂ܳܐ ܆ ܕ݁ܢܶܫܠܰܡ ܟ݁ܽܠ ܡܳܐ
                    ܕ݁ܰܟ݂ܬ݂ܺܝܒ݂ ܀</p>
               </div>
               <div type="textpart" subtype="verse" n="23">
                  <p>ܘܳܝ ܕ݁ܶܝܢ ܁ ܠܰܐܝܠܶܝܢ ܕ݁ܒ݂ܰܛܢܳܢ̈ ܂ ܘܠܰܐܝܠܶܝܢ ܕ݁ܡܰܝܢܩܳܢ̈
                    ܒ݁ܗܳܢܽܘܢ ܝܰܘܡܳܬ݂ܳܐ̈ . ܢܶܗܘܶܐ ܓ݁ܶܝܪ ܐܽܘܠܨܳܢܳܐ ܪܰܒ݁ܳܐ ܒ݁ܰܐܪܥܳܐ ܆ ܘܪܽܘܓ݂ܙܳܐ ܥܰܠ
                    ܥܰܡܳܐ ܗܳܢܳܐ .</p>
               </div>
               <div type="textpart" subtype="verse" n="24">
                  <p>ܘܢܶܦ݂ܠܽܘܢ ܒ݁ܦ݂ܽܘܡܳܐ ܕ݁ܚܰܪܒ݁ܳܐ . ܘܢܶܫܬ݁ܒ݂ܽܘܢ ܠܟ݂ܽܠ ܐܰܬ݂ܰܪ .
                    ܘܐܽܘܪܺܫܠܶܡ ܬ݁ܶܗܘܶܐ ܡܶܬ݁ܕ݂ܺܝܫܳܐ ܡܶܢ ܥܰܡ̱ܡܶܐ̈ ܆ ܥܕ݂ܰܡܳܐ ܕ݁ܢܶܫܠܡܽܘܢ ܙܰܒ݂ܢܶܐ̈
                    ܕ݁ܥܰܡ̱ܡܶܐ̈ ܀</p>
               </div>
               <div type="textpart" subtype="verse" n="25">
                  <p>ܘܢܶܗܘܝܳܢ̈ ܐܳܬ݂ܘܳܬ݂ܳܐ̈ ܒ݁ܫܶܡܫܳܐ ܁ ܘܰܒ݂ܣܰܗܪܳܐ ܂
                    ܘܰܒ݂ܟ݂ܰܘܟ݁ܒ݂ܶܐ̈ . ܘܒ݂ܰܐܪܥܳܐ ܐܽܘܠܨܳܢܳܐ ܕ݁ܥܰܡ̱ܡܶܐ̈ . ܘܦ݂ܽܘܫܳܟ݂ ܐܺܝܕ݂ܰܝܳܐ̈ ܂ ܡܶܢ
                    ܬ݁ܰܘܗܬ݂ܳܐ ܕ݁ܩܳܠܳܐ ܕ݁ܝܰܡܳܐ ܇</p>
               </div>
               <div type="textpart" subtype="verse" n="26">
                  <p>ܘܙܰܘܥܳܐ ܕ݁ܡܰܦ݁ܶܩ ܢܰܦ݂ܫܳܬ݂ܳܐ̈ ܕ݁ܰܒ݂ܢܰܝܢܳܫܳܐ̈ . ܡܶܢ ܕ݁ܶܚܠܬ݂ܳܐ
                    ܕ݁ܡܶܕ݁ܶܡ ܕ݁ܰܥܬ݂ܺܝܕ݂ ܠܡܶܐܬ݂ܳܐ ܥܰܠ ܐܰܪܥܳܐ . ܘܢܶܬ݁ܬ݁ܙܺܝܥܽܘܢ ܚܰܝܠܶܐ̈ ܕ݁ܰܫܡܰܝܳܐ
                    .</p>
               </div>
               <div type="textpart" subtype="verse" n="27">
                  <p>ܘܗܳܝܕ݁ܶܝܢ ܢܶܚܙܽܘܢܳܝܗ̱ܝ ܠܰܒ݂ܪܶܗ ܕ݁ܐ̱ܢܳܫܳܐ ܕ݁ܳܐܬ݂ܶܐ ܒ݁ܰܥܢܳܢܶܐ̈
                    ܇ ܥܰܡ ܚܰܝܠܳܐ ܣܰܓ݁ܺܝܳܐܐ ܘܫܽܘܒ݂ܚܳܐ ܪܰܒ݁ܳܐ ܀</p>
               </div>
               <div type="textpart" subtype="verse" n="28">
                  <p>ܡܳܐ ܕ݁ܶܝܢ ܕ݁ܫܰܪܺܝ̈ ܗܳܠܶܝܢ ܕ݁ܢܶܗܘܝܳܢ̈ ܇ ܐܶܬ݂ܠܰܒ̱݁ܒ݂ܘ ܁
                    ܘܰܐܪܺܝܡܘ ܪܺܫܰܝܟ݁ܽܘܢ̈ . ܡܶܛܽܠ ܕ݁ܰܩܪܶܒ݂ ܠܶܗ ܦ݁ܽܘܪܩܳܢܟ݂ܽܘܢ ܀</p>
               </div>
               <div type="textpart" subtype="verse" n="29">
                  <p>ܘܶܐܡܰܪ ܗ̱ܘܳܐ ܠܗܽܘܢ ܡܰܬ݂ܠܳܐ . ܚܙܰܘ ܠܬ݂ܺܬ݁ܳܐ ܘܰܠܟ݂ܽܠܗܽܘܢ
                    ܐܺܝܠܳܢܶܐ̈ .</p>
               </div>
               <div type="textpart" subtype="verse" n="30">
                  <p>ܕ݁ܡܳܐ ܕ݁ܡܰܦ݂ܪܥܺܝܢ ܆ ܡܶܚܕ݂ܳܐ ܡܶܢܗܽܘܢ ܡܶܣܬ݁ܰܟ݁ܠܺܝܢ ܐܢ̱ܬ݁ܽܘܢ ܂
                    ܕ݁ܰܩܪܶܒ݂ ܠܶܗ ܩܰܝܛܳܐ .</p>
               </div>
               <div type="textpart" subtype="verse" n="31">
                  <p>ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܁ ܡܳܐ ܕ݁ܰܚܙܰܝܬ݁ܽܘܢ ܗܳܠܶܝܢ ܕ݁ܗܳܘܝܳܢ̈
                    ܆ ܕ݁ܰܥܘ ܕ݁ܩܰܪܺܝܒ݂ܳܐ ܗ̱ܝ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="32">
                  <p>ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܠܳܐ ܬ݁ܶܥܒ݁ܰܪ ܫܰܪܒ݁ܬ݂ܳܐ ܗܳܕ݂ܶܐ
                    ܇ ܥܕ݂ܰܡܳܐ ܕ݁ܗܳܠܶܝܢ ܟ݁ܽܠܗܶܝܢ ܢܶܗܘܝܳܢ̈ .</p>
               </div>
               <div type="textpart" subtype="verse" n="33">
                  <p>ܫܡܰܝܳܐ ܘܰܐܪܥܳܐ ܢܶܥܒ݁ܪܽܘܢ ܆ ܘܡܶܠܰܝ̈ ܠܳܐ ܢܶܥܒ݁ܪܳܢ̈ ܀</p>
               </div>
               <div type="textpart" subtype="verse" n="34">
                  <p>ܐܶܙܕ݁ܰܗ̱ܪܘ ܕ݁ܶܝܢ ܒ݁ܢܰܦ݂ܫܟ݂ܽܘܢ ܁ ܕ݁ܠܳܐ ܡܬ݂ܽܘܡ ܢܺܐܩܪܽܘܢ
                    ܠܶܒ݁ܰܘܳܬ݂ܟ݂ܽܘܢ̈ ܒ݁ܳܐܣܽܘܛܽܘܬ݂ܳܐ ܘܰܒ݂ܪܰܘܳܝܽܘܬ݂ܳܐ ܘܰܒ݂ܨܶܦ݂ܬ݂ܳܐ ܕ݁ܥܳܠܡܳܐ ܇ ܘܡܶܢ
                    ܫܶܠܝܳܐ ܢܺܐܬ݂ܶܐ ܥܠܰܝܟ݁ܽܘܢ ܝܰܘܡܳܐ ܗܰܘ .</p>
               </div>
               <div type="textpart" subtype="verse" n="35">
                  <p>ܐܰܝܟ݂ ܨܳܦ݂ܰܚܬ݂ܳܐ ܓ݁ܶܝܪ ܢܶܨܦ݁ܰܚ ܁ ܥܰܠ ܟ݁ܽܠܗܽܘܢ ܐܰܝܠܶܝܢ
                    ܕ݁ܝܳܬ݂ܒ݁ܺܝܢ ܂ ܥܰܠ ܐܰܦ݁ܶܝܗ̈ ܕ݁ܟ݂ܽܠܳܗ ܐܰܪܥܳܐ .</p>
               </div>
               <div type="textpart" subtype="verse" n="36">
                  <p>ܗܘܰܘ ܗܳܟ݂ܺܝܠ ܫܳܗܪܺܝܢ ܒ݁ܟ݂ܽܠܙܒ݂ܰܢ ܘܰܡܨܰܠܶܝܢ ܆ ܕ݁ܬ݂ܶܫܘܽܘܢ
                    ܠܡܶܥܪܰܩ ܡܶܢ ܗܳܠܶܝܢ ܕ݁ܰܥܬ݂ܺܝܕ݂ܳܢ̈ ܠܡܶܗܘܳܐ . ܘܰܬ݂ܩܽܘܡܽܘܢ ܩܕ݂ܳܡ ܒ݁ܪܶܗ ܕ݁ܐ̱ܢܳܫܳܐ
                    ܀܀</p>
               </div>
               <div type="textpart" subtype="verse" n="37">
                  <p>ܒ݁ܺܐܝܡܳܡܳܐ ܕ݁ܶܝܢ ܁ ܡܰܠܶܦ݂ ܗ̱ܘܳܐ ܒ݁ܗܰܝܟ݁ܠܳܐ ܆ ܘܰܒ݂ܠܺܠܝܳܐ ܂
                    ܢܳܦ݂ܶܩ ܗ̱ܘܳܐ ܒ݁ܳܐܶܬ݂ ܒ݁ܛܽܘܪܳܐ ܕ݁ܡܶܬ݂ܩܪܶܐ ܕ݁ܒ݂ܶܝܬ݂ ܙܰܝܬ݁ܶܐ̈ .</p>
               </div>
               <div type="textpart" subtype="verse" n="38">
                  <p>ܘܟ݂ܽܠܶܗ ܥܰܡܳܐ ܡܩܰܕ݁ܡܺܝܢ ܗ̱ܘܰܘ ܠܘܳܬ݂ܶܗ ܠܗܰܝܟ݁ܠܳܐ ܂ ܠܡܶܫܡܰܥ
                    ܡܶܠܬ݂ܶܗ ܀</p>
               </div>
            </div>
            <div type="textpart" subtype="chapter" n="22">
               <div type="textpart" subtype="verse" n="1">
                  <p>ܩܰܪܺܝܒ݂ ܗ̱ܘܳܐ ܕ݁ܶܝܢ ܥܰܕ݂ܥܺܕ݂ܳܐ ܕ݁ܦ݂ܰܛܺܝܪܶܐ̈ ܂ ܕ݁ܡܶܬ݂ܩܪܶܐ
                    ܦ݁ܶܨܚܳܐ .</p>
               </div>
               <div type="textpart" subtype="verse" n="2">
                  <p>ܘܒ݂ܳܥܶܝܢ ܗ̱ܘܰܘ ܪܰܒ݁ܰܝ̈ ܟ݁ܳܗܢܶܐ̈ ܘܣܳܦ݂ܪܶܐ̈ ܆ ܕ݁ܰܐܝܟ݁ܰܢܳܐ
                    ܢܶܩܛܠܽܘܢܳܝܗ̱ܝ . ܕ݁ܳܚܠܺܝܢ ܗ̱ܘܰܘ ܓ݁ܶܝܪ ܡܶܢ ܥܰܡܳܐ ܀</p>
               </div>
               <div type="textpart" subtype="verse" n="3">
                  <p>ܥܰܠ ܗ̱ܘܳܐ ܕ݁ܶܝܢ ܣܳܛܳܢܳܐ ܒ݁ܺܝܗܽܘܕ݂ܳܐ ܕ݁ܡܶܬ݂ܩܪܶܐ ܣܟ݂ܰܪܝܽܘܛܳܐ .
                    ܕ݁ܺܐܝܬ݂ܰܘܗ̱ܝ ܗ̱ܘܳܐ ܡܶܢ ܡܶܢܝܳܢܳܐ ܕ݁ܰܬ݂ܪܶܥܣܰܪ̈ .</p>
               </div>
               <div type="textpart" subtype="verse" n="4">
                  <p>ܘܶܐܙܰܠ ܡܰܠܶܠ ܥܰܡ ܪܰܒ݁ܰܝ̈ ܟ݁ܳܗܢܶܐ̈ ܘܣܳܦ݂ܪܶܐ̈ ܘܪܰܒ݁ܰܝ̈ ܚܰܝܠܶܐ̈
                    ܕ݁ܗܰܝܟ݁ܠܳܐ ܂ ܐܰܝܟ݂ ܕ݁ܢܰܫܠܡܺܝܘܗ̱ܝ ܠܗܽܘܢ ܀</p>
               </div>
               <div type="textpart" subtype="verse" n="5">
                  <p>ܘܰܚܕ݂ܺܝܘ ܁ ܘܰܐܩܺܝܡܘ ܕ݁ܢܶܬ݁ܠܽܘܢ ܠܶܗ ܟ݁ܶܣܦ݁ܳܐ ܆</p>
               </div>
               <div type="textpart" subtype="verse" n="6">
                  <p>ܘܶܐܫܬ݁ܰܘܕ݁ܺܝ ܠܗܽܘܢ . ܘܒ݂ܳܥܶܐ ܗ̱ܘܳܐ ܦ݁ܶܠܥܳܐ ܕ݁ܢܰܫܠܡܺܝܘܗ̱ܝ
                    ܠܗܽܘܢ ܂ ܒ݁ܶܠܥܳܕ݂ ܡܶܢ ܟ݁ܶܢܫܳܐ ܀܀</p>
               </div>
               <div type="textpart" subtype="verse" n="7">
                  <p>ܘܡܰܛܺܝ ܝܰܘܡܳܐ ܕ݁ܦ݂ܰܛܺܝܪܶܐ̈ ܇ ܕ݁ܒ݂ܶܗ ܐܺܝܬ݂ ܗ̱ܘܳܐ ܥܝܳܕ݂ܳܐ
                    ܕ݁ܢܶܬ݂ܢܟ݂ܶܣ ܦ݁ܶܨܚܳܐ .</p>
               </div>
               <div type="textpart" subtype="verse" n="8">
                  <p>ܘܫܰܕ݁ܰܪ ܝܶܫܽܘܥ ܠܟ݂ܺܐܦ݂ܳܐ ܘܰܠܝܽܘܚܰܢܳܢ ܂ ܘܶܐܡܰܪ ܠܗܽܘܢ ܆ ܙܶܠܘ
                    ܛܰܝܶܒ݂ܘ ܠܰܢ ܦ݁ܶܨܚܳܐ ܕ݁ܢܶܠܥܰܣ .</p>
               </div>
               <div type="textpart" subtype="verse" n="9">
                  <p>ܗܶܢܽܘܢ ܕ݁ܶܝܢ ܐܶܡܰܪܘ ܠܶܗ . ܐܰܝܟ݁ܳܐ ܨܳܒ݂ܶܐ ܐܰܢ̱ܬ݁ ܕ݁ܰܢܛܰܝܶܒ݂
                    .</p>
               </div>
               <div type="textpart" subtype="verse" n="10">
                  <p>ܐܳܡܰܪ ܠܗܽܘܢ ܁ ܗܳܐ ܡܳܐ ܕ݁ܥܳܐܠܺܝܢ ܐܢ̱ܬ݁ܽܘܢ ܠܰܡܕ݂ܺܝܢ̱ܬ݁ܳܐ ܆
                    ܦ݁ܳܓ݂ܰܥ ܒ݁ܟ݂ܽܘܢ ܓ݁ܰܒ݂ܪܳܐ ܕ݁ܰܫܩܺܝܠ ܓ݁ܪܳܒ݂ܳܐ ܕ݁ܡܰܝܳܐ̈ ܂ ܙܶܠܘ ܒ݁ܳܬ݂ܪܶܗ .</p>
               </div>
               <div type="textpart" subtype="verse" n="11">
                  <p>ܘܰܐܝܟ݁ܳܐ ܕ݁ܥܳܐܶܠ ܂ ܐܶܡܰܪܘ ܠܡܳܪܶܗ ܕ݁ܒ݂ܰܝܬ݁ܳܐ . ܪܰܒ݁ܰܢ ܐܳܡܰܪ ܆
                    ܐܰܝܢܰܘ ܒ݁ܶܝܬ݂ ܡܰܫܪܝܳܐ ܂ ܐܰܝܟ݁ܳܐ ܕ݁ܶܐܟ݂ܽܘܠ ܦ݁ܶܨܚܳܐ ܥܰܡ ܬ݁ܰܠܡܺܝܕ݂ܰܝ̈ .</p>
               </div>
               <div type="textpart" subtype="verse" n="12">
                  <p>ܘܗܳܐ ܗܽܘ ܡܚܰܘܶܐ ܠܟ݂ܽܘܢ ܥܶܠܺܝܬ݂ܳܐ ܚܕ݂ܳܐ ܪܰܒ݁ܬ݂ܳܐ ܕ݁ܰܡܫܰܘܝܳܐ ܆
                    ܬ݁ܰܡܳܢ ܛܰܝܶܒ݂ܘ .</p>
               </div>
               <div type="textpart" subtype="verse" n="13">
                  <p>ܘܶܐܙܰܠܘ ܐܶܫܟ݁ܰܚܘ ܐܰܝܟ݂ ܕ݁ܶܐܡܰܪ ܠܗܽܘܢ ܆ ܘܛܰܝܶܒ݂ܘ ܦ݁ܶܨܚܳܐ
                    ܀</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܗܘܳܐ ܥܶܕ݁ܳܢܳܐ ܆ ܐܶܬ݂ܳܐ ܝܶܫܽܘܥ ܐܶܣܬ݁ܡܶܟ݂ ܂ ܘܰܬ݂ܪܶܥܣܰܪ̈
                    ܫܠܺܝܚܶܐ̈ ܥܰܡܶܗ ܀</p>
               </div>
               <div type="textpart" subtype="verse" n="15">
                  <p>ܘܶܐܡܰܪ ܠܗܽܘܢ . ܪܶܓ݁ܬ݂ܳܐ ܪܰܓ݂ܬ݁ܰܢܝ ܆ ܕ݁ܗܳܢܳܐ ܦ݁ܶܨܚܳܐ ܐܶܟ݂ܽܘܠ
                    ܥܰܡܟ݂ܽܘܢ ܩܕ݂ܳܡ ܕ݁ܶܐܚܰܫ .</p>
               </div>
               <div type="textpart" subtype="verse" n="16">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܆ ܕ݁ܡܶܟ݁ܺܝܠ ܠܳܐ ܐܶܟ݂ܠܺܝܘܗ̱ܝ ܂
                    ܥܕ݂ܰܡܳܐ ܕ݁ܢܶܫܠܰܡ ܒ݁ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="17">
                  <p> ܘܰܢܣܰܒ݂ ܟ݁ܳܣܳܐ ܘܰܐܘܕ݁ܺܝ ܘܶܐܡܰܪ ܣܰܒ݂ܘ ܗܳܢܳܐ ܘܦ݂ܰܠܶܓ݂ܘ
                    ܒ݁ܰܝܢܳܬ݂ܟ݂ܽܘܢ .</p>
               </div>
               <div type="textpart" subtype="verse" n="18">
                  <p> ܐܳܡܰܪ ܐ̱ܢܳܐ ܓ݁ܶܝܪ ܠܟ݂ܽܘܢ ܕ݁ܠܳܐ ܐܶܫܬ݁ܶܐ ܡܶܢ ܝܰܠܕ݁ܳܐ
                    ܕ݁ܰܓ݂ܦ݂ܶܬ݁ܳܐ ܥܕ݂ܰܡܳܐ ܕ݁ܬ݂ܺܐܬ݂ܶܐ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="19">
                  <p>ܘܰܢܣܰܒ݂ ܠܰܚܡܳܐ ܘܰܐܘܕ݁ܺܝ ܂ ܘܰܩܨܳܐ . ܘܝܰܗ̱ܒ݂ ܠܗܽܘܢ ܂ ܘܶܐܡܰܪ .
                    ܗܳܢܰܘ ܦ݁ܰܓ݂ܪܝ ܕ݁ܥܰܠ ܐܰܦ݁ܰܝܟ݁ܽܘܢ̈ ܡܶܬ݂ܺܝܗܶܒ݂ . ܗܳܕ݂ܶܐ ܗܘܰܝܬ݁ܽܘܢ ܥܳܒ݂ܕ݁ܺܝܢ
                    ܠܕ݂ܽܘܟ݂ܪܳܢܝ ܀</p>
               </div>
               <div type="textpart" subtype="verse" n="20">
                  <p>ܘܗܳܟ݂ܘܳܬ݂ ܐܳܦ݂ ܥܰܠ ܟ݁ܳܣܳܐ ܆ ܡܶܢ ܒ݁ܳܬ݂ܰܪ ܕ݁ܰܐܚܫܶܡܘ ܂ ܐܶܡܰܪ .
                    ܗܳܢܳܐ ܟ݁ܳܣܳܐ ܕ݁ܺܝܰܬ݂ܺܩܺܐ ܚܕ݂ܰܬ݂ܳܐ ܒ݁ܕ݂ܶܡܝ ܂ ܕ݁ܰܚܠܳܦ݂ܰܝܟ݁ܽܘܢ ܡܶܬ݂ܶܐܫܶܕ݂ ܀</p>
               </div>
               <div type="textpart" subtype="verse" n="21">
                  <p>ܒ݁ܪܰܡ ܗܳܐ ܐܺܝܕ݂ܶܗ ܕ݁ܡܰܫܠܡܳܢܝ ܥܰܠ ܦ݁ܳܬ݂ܽܘܪܳܐ ܀܀</p>
               </div>
               <div type="textpart" subtype="verse" n="22">
                  <p>ܘܰܒ݂ܪܶܗ ܕ݁ܐ̱ܢܳܫܳܐ ܐܳܙܶܠ ܂ ܐܰܝܟ݁ܰܢܳܐ ܕ݁ܶܐܬ݂ܦ݁ܪܶܫ . ܒ݁ܪܰܡ ܘܳܝ
                    ܠܗܰܘ ܓ݁ܰܒ݂ܪܳܐ ܁ ܕ݁ܒ݂ܺܐܝܕ݂ܶܗ ܡܶܫܬ݁ܠܶܡ ܀</p>
               </div>
               <div type="textpart" subtype="verse" n="23">
                  <p>ܘܫܰܪܺܝܘ ܕ݁ܰܢܥܰܩܒ݂ܽܘܢ ܒ݁ܰܝܢܳܬ݂ܗܽܘܢ ܆ ܕ݁ܡܰܢܽܘ ܟ݁ܰܝ ܡܶܢܗܽܘܢ ܗܰܘ
                    ܕ݁ܗܳܕ݂ܶܐ ܥܬ݂ܺܝܕ݂ ܠܡܶܣܥܰܪ ܀.܀.܀܀</p>
               </div>
               <milestone unit="SyrChapter" n="20"/>
               <div type="textpart" subtype="verse" n="24">
                  <p>ܗܘܳܐ ܕ݁ܶܝܢ ܐܳܦ݂ ܚܶܪܝܳܢܳܐ ܒ݁ܰܝܢܳܬ݂ܗܽܘܢ ܆ ܕ݁ܡܰܢ ܐܺܝܬ݂ ܒ݁ܗܽܘܢ
                    ܕ݁ܪܰܒ݁ .</p>
               </div>
               <div type="textpart" subtype="verse" n="25">
                  <p>ܗܽܘ ܕ݁ܶܝܢ ܝܶܫܽܘܥ ܂ ܐܶܡܰܪ ܠܗܽܘܢ . ܡܰܠܟ݁ܰܝܗܽܘܢ̈ ܕ݁ܥܰܡ̱ܡܶܐ̈ ܂
                    ܡܳܪܰܝܗܽܘܢ̈ ܐܶܢܽܘܢ ܘܰܕ݂ܫܰܠܺܝܛܺܝܢ ܥܠܰܝܗܽܘܢ ܂ ܥܳܒ݂ܕ݁ܰܝ̈ ܛܳܒ݂ܳܬ݂ܳܐ̈ ܡܶܬ݂ܩܪܶܝܢ .</p>
               </div>
               <div type="textpart" subtype="verse" n="26">
                  <p>ܐܰܢ̱ܬ݁ܽܘܢ ܁ ܕ݁ܶܝܢ ܂ ܠܳܐ ܗܳܟ݂ܰܢܳܐ . ܐܶܠܳܐ ܐܰܝܢܳܐ ܕ݁ܪܰܒ݁
                    ܒ݁ܟ݂ܽܘܢ ܂ ܢܶܗܘܶܐ ܐܰܝܟ݂ ܙܥܽܘܪܳܐ . ܘܰܐܝܢܳܐ ܕ݁ܪܺܫܳܐ ܗ̱ܘ ܂ ܐܰܝܟ݂ ܡܫܰܡܫܳܢܳܐ .</p>
               </div>
               <div type="textpart" subtype="verse" n="27">
                  <p>ܡܰܢܽܘ ܓ݁ܶܝܪ ܪܰܒ݂ . ܗܰܘ ܕ݁ܰܣܡܺܝܟ݂ ܂ ܐܰܘ ܗܰܘ ܕ݁ܰܡܫܰܡܶܫ . ܠܳܐ
                    ܗ̱ܘܳܐ ܗܰܘ ܕ݁ܰܣܡܺܝܟ݂ . ܐܶܢܳܐ ܕ݁ܶܝܢ ܐܺܝܬ݂ܰܝ ܒ݁ܰܝܢܳܬ݂ܟ݂ܽܘܢ ܂ ܐܰܝܟ݂ ܗܰܘ ܕ݁ܰܡܫܰܡܶܫ
                    ܀</p>
               </div>
               <div type="textpart" subtype="verse" n="28">
                  <p>ܐܰܢ̱ܬ݁ܽܘܢ ܐܶܢܽܘܢ ܕ݁ܶܝܢ ܕ݁ܟ݂ܰܬ݁ܰܪܬ݁ܽܘܢ ܠܘܳܬ݂ܝ ܒ݁ܢܶܣܝܽܘܢܰܝ̈
                    .</p>
               </div>
               <div type="textpart" subtype="verse" n="29">
                  <p>ܘܶܐܢܳܐ ܡܶܫܬ݁ܰܘܕ݁ܶܐ ܐ̱ܢܳܐ ܠܟ݂ܽܘܢ ܂ ܐܰܝܟ݂ ܕ݁ܶܐܫܬ݁ܰܘܕ݁ܺܝ ܠܺܝ
                    ܐܳܒ݂ܝ ܁ ܡܰܠܟ݁ܽܘܬ݂ܳܐ .</p>
               </div>
               <div type="textpart" subtype="verse" n="30">
                  <p>ܕ݁ܬ݂ܶܐܟ݂ܠܽܘܢ ܘܬ݂ܶܫܬ݁ܽܘܢ ܥܰܠ ܦ݁ܳܬ݂ܽܘܪܳܐ ܕ݁ܡܰܠܟ݁ܽܘܬ݂ܳܐ ܕ݁ܺܝܠܝ
                    . ܘܬ݂ܶܬ݁ܒ݂ܽܘܢ ܥܰܠ ܟ݁ܽܘܪܣܰܘܳܬ݂ܳܐ̈ ܆ ܘܰܬ݁ܕ݂ܽܘܢܽܘܢ ܬ݁ܪܶܥܣܰܪ̈ ܫܰܒ݂ܛܶܐ̈ ܕ݁ܺܐܝܣܪܳܝܶܠ
                    ܀</p>
               </div>
               <div type="textpart" subtype="verse" n="31">
                  <p>ܘܶܐܡܰܪ ܝܶܫܽܘܥ ܠܫܶܡܥܽܘܢ . ܫܶܡܥܽܘܢ ܆ ܗܳܐ ܣܳܛܳܢܳܐ ܫܳܐܶܠ
                    ܕ݁ܢܶܥܪܽܘܒ݂ܟ݂ܽܘܢ ܐܰܝܟ݂ ܕ݁ܰܠܚܶܛܶܐ̈ .</p>
               </div>
               <div type="textpart" subtype="verse" n="32">
                  <p>ܘܶܐܢܳܐ ܒ݁ܥܺܝܬ݂ ܥܠܰܝܟ݁ ܕ݁ܠܳܐ ܬ݁ܶܚܣܰܪ ܗܰܝܡܳܢܽܘܬ݂ܳܟ݂ . ܐܳܦ݂
                    ܐܰܢ̱ܬ݁ ܒ݁ܰܙܒ݂ܰܢ ܐܶܬ݂ܦ݁ܰܢܝ ܂ ܘܫܰܪܰܪ ܐܰܚܰܝܟ݁̈ ܀</p>
               </div>
               <div type="textpart" subtype="verse" n="33">
                  <p>ܫܶܡܥܽܘܢ ܕ݁ܶܝܢ ܐܶܡܰܪ ܠܶܗ . ܡܳܪܝ ܁ ܥܰܡܳܟ݂ ܡܛܰܝܰܒ݂ ܐ̱ܢܳܐ .
                    ܘܰܠܒ݂ܶܝܬ݂ ܐܰܣܺܝܪܶܐ̈ ܂ ܘܰܠܡܰܘܬ݁ܳܐ .</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܶܗ ܝܶܫܽܘܥ . ܐܳܡܰܪ ܐ̱ܢܳܐ ܠܳܟ݂ ܫܶܡܥܽܘܢ ܆ ܕ݁ܠܳܐ ܢܶܩܪܶܐ
                    ܬ݁ܰܪܢܳܓ݂ܠܳܐ ܝܰܘܡܳܢܳܐ ܇ ܥܕ݂ܰܡܳܐ ܕ݁ܰܬ݂ܠܳܬ݂ ܙܰܒ݂ܢܺܝܢ̈ ܬ݁ܶܟ݂ܦ݁ܽܘܪ ܕ݁ܠܳܐ ܝܳܕ݂ܰܥ
                    ܐܰܢ̱ܬ݁ ܠܺܝ ܀</p>
               </div>
               <div type="textpart" subtype="verse" n="35">
                  <p>ܘܶܐܡܰܪ ܠܗܽܘܢ . ܟ݁ܰܕ݂ ܫܰܕ݁ܰܪܬ݁ܟ݂ܽܘܢ ܕ݁ܠܳܐ ܟ݁ܺܝܣܶܐ̈ ܘܰܕ݂ܠܳܐ
                    ܬ݁ܰܪܡܳܠܶܐ̈ ܘܰܡܣܳܢܶܐ̈ ܆ ܠܡܳܐ ܆ ܚܣܰܪ ܠܟ݂ܽܘܢ ܡܶܕ݁ܶܡ . ܐܳܡܪܺܝܢ ܠܶܗ ܂ ܘܠܳܐ ܡܶܕ݁ܶܡ
                    .</p>
               </div>
               <div type="textpart" subtype="verse" n="36">
                  <p>ܐܳܡܰܪ ܠܗܽܘܢ . ܡܶܢ ܗܳܫܳܐ ܡܰܢ ܕ݁ܺܐܝܬ݂ ܠܶܗ ܟ݁ܺܝܣܳܐ ܂ ܢܶܣܰܒ݂ .
                    ܘܗܳܟ݂ܰܢܳܐ ܐܳܦ݂ ܬ݁ܰܪܡܳܠܳܐ . ܘܡܰܢ ܕ݁ܠܰܝܬ݁ ܠܶܗ ܣܰܝܦ݂ܳܐ ܆ ܢܙܰܒ݁ܶܢ ܢܰܚܬ݁ܶܗ ܘܢܶܙܒ݁ܶܢ
                    ܠܶܗ ܣܰܝܦ݂ܳܐ .</p>
               </div>
               <div type="textpart" subtype="verse" n="37">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܆ ܕ݁ܳܐܦ݂ ܗܳܕ݂ܶܐ ܕ݁ܰܟ݂ܬ݂ܺܝܒ݂ܳܐ ܂
                    ܘܳܠܶܐ ܕ݁ܬ݂ܶܬ݂ܡܰܠܶܐ ܒ݁ܺܝ : ܕ݁ܥܰܡ ܥܰܘܳܠܶܐ̈ ܐܶܬ݂ܡܢܶܐ . ܟ݁ܽܠܗܶܝܢ ܓ݁ܶܝܪ ܕ݁ܰܥܠܰܝ
                    ܐܶܫܬ݁ܰܠܰܡ ܀</p>
               </div>
               <div type="textpart" subtype="verse" n="38">
                  <p>ܘܗܶܢܽܘܢ ܐܳܡܪܺܝܢ ܠܶܗ . ܡܳܪܰܢ ܆ ܗܳܐ ܗܳܪܟ݁ܳܐ ܐܺܝܬ݂ ܬ݁ܪܶܝܢ̈
                    ܣܰܝܦ݂ܺܝܢ̈ . ܐܳܡܰܪ ܠܗܽܘܢ ܣܳܦ݂ܩܺܝܢ ܀</p>
               </div>
               <div type="textpart" subtype="verse" n="39">
                  <p>ܘܰܢܦ݂ܰܩ ܘܶܐܙܰܠ ܐܰܝܟ݂ ܕ݁ܰܡܥܳܕ݂ ܗ̱ܘܳܐ ܠܛܽܘܪܳܐ ܕ݁ܒ݂ܶܝܬ݂
                    ܙܰܝܬ݁ܶܐ̈ . ܘܶܐܙܰܠܘ ܒ݁ܳܬ݂ܪܶܗ ܐܳܦ݂ ܬ݁ܰܠܡܺܝܕ݂ܰܘܗ̱ܝ̈ ܀</p>
               </div>
               <div type="textpart" subtype="verse" n="40">
                  <p>ܘܟ݂ܰܕ݂ ܡܰܛܺܝ ܠܕ݂ܽܘܟ݁ܬ݂ܳܐ ܂ ܐܶܡܰܪ ܠܗܽܘܢ . ܨܰܠܰܘ ܂ ܕ݁ܠܳܐ
                    ܬ݁ܶܥܠܽܘܢ ܠܢܶܣܝܽܘܢܳܐ ܀</p>
               </div>
               <div type="textpart" subtype="verse" n="41">
                  <p>ܘܗܽܘ ܦ݁ܪܰܩ ܡܶܢܗܽܘܢ ܂ ܐܰܝܟ݂ ܡܰܫܕ݁ܶܐ ܟ݁ܺܐܦ݂ܳܐ . ܘܣܳܡ
                    ܒ݁ܽܘܪܟ݁ܰܘܗ̱ܝ ܘܰܡܨܰܠܶܐ ܗ̱ܘܳܐ ܂</p>
               </div>
               <div type="textpart" subtype="verse" n="42">
                  <p>ܘܳܐܡܰܪ . ܐܰܒ݂ܳܐ ܆ ܐܶܢ ܨܳܒ݂ܶܐ ܐܰܢ̱ܬ݁ ܂ ܢܶܥܒ݁ܪܰܢܝ ܟ݁ܳܣܳܐ ܗܳܢܳܐ
                    . ܒ݁ܪܰܡ ܂ ܠܳܐ ܨܶܒ݂ܝܳܢܝ ܁ ܐܶܠܳܐ ܕ݁ܺܝܠܳܟ݂ ܢܶܗܘܶܐ ܀</p>
               </div>
               <div type="textpart" subtype="verse" n="43">
                  <p>ܘܶܐܬ݂ܚܙܺܝ ܠܶܗ ܡܰܠܰܐܟ݂ܳܐ ܂ ܡܶܢ ܫܡܰܝܳܐ ܕ݁ܰܡܚܰܝܶܠ ܠܶܗ .</p>
               </div>
               <div type="textpart" subtype="verse" n="44">
                  <p>ܘܟ݂ܰܕ݂ ܗܘܳܐ ܒ݁ܕ݂ܶܚܠܬ݂ܳܐ ܬ݁ܟ݂ܺܝܒ݂ܳܐܝܺܬ݂ ܡܨܰܠܶܐ ܗ̱ܘܳܐ .
                    ܘܰܗܘܳܬ݂ ܕ݁ܽܘܥܬ݁ܶܗ ܐܰܝܟ݂ ܫܶܠܬ݂ܶܐ̈ ܕ݁ܰܕ݂ܡܳܐ . ܘܰܢܦ݂ܰܠ ܥܰܠ ܐܰܪܥܳܐ ܀</p>
               </div>
               <div type="textpart" subtype="verse" n="45">
                  <p>ܘܩܳܡ ܡܶܢ ܨܠܽܘܬ݂ܶܗ ܂ ܘܶܐܬ݂ܳܐ ܠܘܳܬ݂ ܬ݁ܰܠܡܺܝܕ݂ܰܘܗ̱ܝ̈ . ܘܶܐܫܟ݁ܰܚ
                    ܐܶܢܽܘܢ ܟ݁ܰܕ݂ ܕ݁ܳܡܟ݁ܺܝܢ ܡܶܢ ܥܳܩܬ݂ܳܐ .</p>
               </div>
               <div type="textpart" subtype="verse" n="46">
                  <p>ܘܶܐܡܰܪ ܠܗܽܘܢ ܁ ܡܳܢܳܐ ܕ݁ܰܡܟ݁ܺܝܢ ܐܢ̱ܬ݁ܽܘܢ . ܩܽܘܡܘ ܨܰܠܰܘ ܕ݁ܠܳܐ
                    ܬ݁ܶܥܠܽܘܢ ܠܢܶܣܝܽܘܢܳܐ ܀</p>
               </div>
               <div type="textpart" subtype="verse" n="47">
                  <p>ܘܥܰܕ݂ ܗܽܘ ܡܡܰܠܶܠ ܆ ܗܳܐ ܟ݁ܶܢܫܳܐ . ܘܗܰܘ ܕ݁ܡܶܬ݂ܩܪܶܐ ܝܺܗܽܘܕ݂ܳܐ ܇
                    ܚܰܕ݂ ܡܶܢ ܬ݁ܪܶܥܣܰܪ̈ ܐܳܬ݂ܶܐ ܩܕ݂ܳܡܰܝܗܽܘܢ ܇ ܘܰܩܪܶܒ݂ ܠܘܳܬ݂ ܝܶܫܽܘܥ ܂ ܘܢܰܫܩܶܗ . ܗܳܕ݂ܶܐ
                    ܓ݁ܶܝܪ ܐܳܬ݂ܳܐ ܝܰܗ̱ܒ݂ ܗ̱ܘܳܐ ܠܗܽܘܢ . ܕ݁ܰܐܝܢܳܐ ܕ݁ܢܳܫܶܩ ܐ̱ܢܳܐ ܂ ܗܽܘܝܽܘ ܀</p>
               </div>
               <div type="textpart" subtype="verse" n="48">
                  <p>ܐܳܡܰܪ ܠܶܗ ܝܶܫܽܘܥ ܂ ܝܺܗܽܘܕ݂ܳܐ ܅ ܒ݁ܢܽܘܫܰܩܬ݁ܳܐ ܡܰܫܠܶܡ ܐܰܢ̱ܬ݁
                    ܠܶܗ ܠܰܒ݂ܪܶܗ ܕ݁ܐ̱ܢܳܫܳܐ ܀</p>
               </div>
               <div type="textpart" subtype="verse" n="49">
                  <p>ܟ݁ܰܕ݂ ܚܙܰܘ ܕ݁ܶܝܢ ܐܰܝܠܶܝܢ ܕ݁ܥܰܡܶܗ ܡܶܕ݁ܶܡ ܕ݁ܰܗܘܳܐ ܆ ܐܳܡܪܺܝܢ
                    ܠܶܗ . ܡܳܪܰܢ ܆ ܢܶܡܚܶܐ ܐܶܢܽܘܢ ܒ݁ܣܰܝܦ݂ܶܐ̈ .</p>
               </div>
               <div type="textpart" subtype="verse" n="50">
                  <p>ܘܰܡܚܳܐ ܚܰܕ݂ ܡܶܢܗܽܘܢ ܠܥܰܒ݂ܕ݁ܶܗ ܕ݁ܪܰܒ݁ ܟ݁ܳܗܢܶܐ̈ ܂ ܘܢܰܣܒ݁ܳܗ
                    ܐܶܕ݂ܢܶܗ ܕ݁ܝܰܡܺܝܢܳܐ ܀</p>
               </div>
               <div type="textpart" subtype="verse" n="51">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ . ܟ݁ܰܕ݁ܽܘ ܥܕ݂ܰܡܳܐ ܠܗܳܕ݂ܶܐ .
                    ܘܰܩܪܶܒ݂ ܠܶܐܕ݂ܢܶܗ ܕ݁ܗܰܘ ܕ݁ܰܒ݂ܠܰܥ ܂ ܘܰܐܣܝܳܗ .</p>
               </div>
               <div type="textpart" subtype="verse" n="52">
                  <p>ܘܶܐܡܰܪ ܝܶܫܽܘܥ ܠܗܳܢܽܘܢ ܕ݁ܶܐܬ݂ܰܘ ܥܠܰܘܗ̱ܝ ܇ ܪܰܒ݁ܰܝ̈ ܟ݁ܳܗܢܶܐ̈
                    ܘܩܰܫܺܝܫܶܐ̈ ܘܪܰܒ݁ܰܝ̈ ܚܰܝܠܶܐ̈ ܕ݁ܗܰܝܟ݁ܠܳܐ ܇ ܐܰܝܟ݂ ܕ݁ܥܰܠ ܠܶܣܛܳܝܳܐ ܢܦ݂ܰܩܬ݁ܽܘܢ ܥܠܰܝ
                    ܒ݁ܣܰܝܦ݂ܶܐ̈ ܘܰܒ݂ܚܽܘܛܪܶܐ̈ ܕ݁ܬ݂ܶܐܚܕ݁ܽܘܢܳܢܝ .</p>
               </div>
               <div type="textpart" subtype="verse" n="53">
                  <p>ܟ݁ܽܠܝܽܘܡ ܥܰܡܟ݂ܽܘܢ ܗ̱ܘܺܝܬ݂ ܒ݁ܗܰܝܟ݁ܠܳܐ ܆ ܘܠܳܐ ܐܰܘܫܶܛܬ݁ܽܘܢ ܥܠܰܝ
                    ܐܺܝܕ݂ܰܝܳܐ̈ . ܐܶܠܳܐ ܗܳܕ݂ܶܐ ܗ̱ܝ ܫܳܥܰܬ݂ܟ݂ܽܘܢ ܘܫܽܘܠܛܳܢܳܐ ܕ݁ܚܶܫܽܘܟ݂ܳܐ ܀</p>
               </div>
               <div type="textpart" subtype="verse" n="54">
                  <p>ܘܶܐܚܰܕ݂ܘ ܐܰܝܬ݁ܝܽܘܗ̱ܝ ܠܒ݂ܰܝܬ݁ܶܗ ܕ݁ܪܰܒ݁ ܟ݁ܳܗܢܶܐ̈ . ܘܫܶܡܥܽܘܢ
                    ܐܳܬ݂ܶܐ ܗ̱ܘܳܐ ܒ݁ܳܬ݂ܪܶܗ ܡܶܢ ܪܽܘܚܩܳܐ .</p>
               </div>
               <div type="textpart" subtype="verse" n="55">
                  <p>ܐܰܘܚܶܕ݂ܘ ܕ݁ܶܝܢ ܢܽܘܪܳܐ ܡܶܨܥܰܬ݂ ܕ݁ܳܪܬ݁ܳܐ ܆ ܘܝܳܬ݂ܒ݁ܺܝܢ ܗ̱ܘܰܘ
                    ܚܕ݂ܳܪܶܝܗ̈ . ܘܝܳܬ݂ܶܒ݂ ܗ̱ܘܳܐ ܐܳܦ݂ ܗܽܘ ܫܶܡܥܽܘܢ ܒ݁ܰܝܢܳܬ݂ܗܽܘܢ ܀</p>
               </div>
               <div type="textpart" subtype="verse" n="56">
                  <p>ܘܰܚܙܳܬ݂ܶܗ ܥܠܰܝܡܬ݂ܳܐ ܚܕ݂ܳܐ ܕ݁ܝܳܬ݂ܶܒ݂ ܠܘܳܬ݂ ܢܽܘܪܳܐ ܆ ܘܚܳܪܰܬ݂
                    ܒ݁ܶܗ ܂ ܘܳܐܡܪܳܐ . ܐܳܦ݂ ܗܳܢܳܐ ܂ ܥܰܡܶܗ ܗܘܳܐ .</p>
               </div>
               <div type="textpart" subtype="verse" n="57">
                  <p>ܗܽܘ ܕ݁ܶܝܢ ܟ݁ܦ݂ܰܪ ܘܶܐܡܰܪ . ܐܰܢ̱ܬ݁ܬ݂ܳܐ ܂ ܠܳܐ ܝܳܕ݂ܰܥ ܐ̱ܢܳܐ ܠܶܗ
                    .</p>
               </div>
               <div type="textpart" subtype="verse" n="58">
                  <p>ܘܒ݂ܳܬ݂ܰܪ ܩܰܠܺܝܠ ܚܙܳܝܗ̱ܝ ܐ̱ܚܪܺܢܳܐ ܂ ܘܶܐܡܰܪ ܠܶܗ . ܐܳܦ݂ ܐܰܢ̱ܬ݁
                    ܡܶܢܗܽܘܢ ܐܰܢ̱ܬ݁ . ܟ݁ܺܐܦ݂ܳܐ ܕ݁ܶܝܢ ܐܶܡܰܪ ܂ ܠܳܐ ܗܘܺܝܬ݂ .</p>
               </div>
               <div type="textpart" subtype="verse" n="59">
                  <p>ܘܒ݂ܳܬ݂ܰܪ ܫܳܥܳܐ ܚܕ݂ܳܐ ܆ ܐ̱ܚܪܺܢܳܐ ܡܶܬ݂ܚܪܶܐ ܗ̱ܘܳܐ ܂ ܘܳܐܡܰܪ .
                    ܫܰܪܺܝܪܳܐܝܺܬ݂ ܐܳܦ݂ ܗܳܢܳܐ ܂ ܥܰܡܶܗ ܗ̱ܘܳܐ . ܐܳܦ݂ ܓ݁ܠܺܝܠܳܝܳܐ ܗ̱ܘ ܓ݁ܶܝܪ .</p>
               </div>
               <div type="textpart" subtype="verse" n="60">
                  <p>ܐܳܡܰܪ ܟ݁ܺܐܦ݂ܳܐ . ܓ݁ܰܒ݂ܪܳܐ ܂ ܠܳܐ ܝܳܕ݂ܰܥ ܐ̱ܢܳܐ ܡܳܢܳܐ ܐܳܡܰܪ
                    ܐܰܢ̱ܬ݁ . ܘܡܶܚܕ݂ܳܐ ܟ݁ܰܕ݂ ܗܽܘ ܡܡܰܠܶܠ ܂ ܩܪܳܐ ܬ݁ܰܪܢܳܓ݂ܠܳܐ .</p>
               </div>
               <div type="textpart" subtype="verse" n="61">
                  <p>ܘܶܐܬ݂ܦ݁ܢܺܝ ܝܶܫܽܘܥ ܂ ܘܚܳܪ ܒ݁ܟ݂ܺܐܦ݂ܳܐ . ܘܶܐܬ݁ܕ݁ܟ݂ܰܪ ܫܶܡܥܽܘܢ
                    ܡܶܠܬ݂ܶܗ ܕ݁ܡܳܪܰܢ ܕ݁ܶܐܡܰܪ ܗ̱ܘܳܐ ܠܶܗ ܇ ܕ݁ܰܩܕ݂ܳܡ ܕ݁ܢܶܩܪܶܐ ܬ݁ܰܪܢܳܓ݂ܠܳܐ ܬ݁ܶܟ݂ܦ݁ܽܘܪ
                    ܒ݁ܺܝ ܬ݁ܠܳܬ݂ ܙܰܒ݂ܢܺܝܢ̈ .</p>
               </div>
               <div type="textpart" subtype="verse" n="62">
                  <p>ܘܰܢܦ݂ܰܩ ܠܒ݂ܰܪ ܫܶܡܥܽܘܢ ܁ ܒ݁ܟ݂ܳܐ ܡܰܪܺܝܪܳܐܝܺܬ݂ ܀</p>
               </div>
               <div type="textpart" subtype="verse" n="63">
                  <p>ܘܓ݂ܰܒ݂ܪܶܐ̈ ܕ݁ܰܐܚܺܝܕ݂ܺܝܢ ܗܘܰܘ ܠܝܶܫܽܘܥ ܆ ܡܒ݂ܰܙܚܺܝܢ ܗ̱ܘܰܘ ܒ݁ܶܗ
                    . ܘܰܡܚܰܦ݁ܶܝܢ ܗ̱ܘܰܘ ܠܶܗ .</p>
               </div>
               <div type="textpart" subtype="verse" n="64">
                  <p>ܘܡܳܚܶܝܢ ܗ̱ܘܰܘ ܠܶܗ ܥܰܠ ܐܰܦ݁ܰܘܗ̱ܝ̈ ܂ ܘܳܐܡܪܺܝܢ . ܐܶܬ݂ܢܰܒ݁ܳܐ
                    ܡܰܢܽܘ ܡܚܳܟ݂ .</p>
               </div>
               <div type="textpart" subtype="verse" n="65">
                  <p>ܘܰܐ̱ܚܪܳܢܝܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܡܓ݂ܰܕ݁ܦ݂ܺܝܢ ܗ̱ܘܰܘ ܘܳܐܡܪܺܝܢ
                    ܥܠܰܘܗ̱ܝ ܀</p>
               </div>
               <div type="textpart" subtype="verse" n="66">
                  <p>ܘܟ݂ܰܕ݂ ܢܶܓ݂ܗܰܬ݂ ܆ ܐܶܬ݂ܟ݁ܰܢܰܫܘ ܩܰܫܺܝܫܶܐ̈ ܘܪܰܒ݁ܰܝ̈ ܟ݁ܳܗܢܶܐ̈
                    ܘܣܳܦ݂ܪܶܐ̈ ܆ ܘܰܐܣܩܽܘܗ̱ܝ ܠܒ݂ܶܝܬ݂ ܟ݁ܢܽܘܫܬ݁ܗܽܘܢ .</p>
               </div>
               <div type="textpart" subtype="verse" n="67">
                  <p>ܘܳܐܡܪܺܝܢ ܠܶܗ . ܐܶܢ ܐܰܢ̱ܬ݁ ܗ̱ܽܘ ܡܫܺܝܚܳܐ ܂ ܐܶܡܰܪ ܠܰܢ . ܐܳܡܰܪ
                    ܠܗܽܘܢ . ܐܶܢ ܐܺܡܰܪ ܠܟ݂ܽܘܢ ܂ ܠܳܐ ܬ݁ܗܰܝܡܢܽܘܢܳܢܝ .</p>
               </div>
               <div type="textpart" subtype="verse" n="68">
                  <p>ܘܶܐܢ ܐܶܫܰܐܶܠܟ݂ܽܘܢ ܂ ܠܳܐ ܡܦ݂ܰܢܶܝܢ ܐܢ̱ܬ݁ܽܘܢ ܠܺܝ ܦ݁ܶܬ݂ܓ݂ܳܡܳܐ ܁
                    ܐܰܘ ܫܳܪܶܝܢ ܐܢ̱ܬ݁ܽܘܢ ܠܺܝ .</p>
               </div>
               <div type="textpart" subtype="verse" n="69">
                  <p>ܡܶܢ ܗܳܫܳܐ ܢܶܗܘܶܐ ܒ݁ܪܶܗ ܕ݁ܐ̱ܢܳܫܳܐ ܝܳܬ݂ܶܒ݂ ܡܶܢ ܝܰܡܺܝܢܳܐ
                    ܕ݁ܚܰܝܠܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="70">
                  <p>ܐܳܡܪܺܝܢ ܕ݁ܶܝܢ ܟ݁ܽܠܗܽܘܢ . ܐܰܢ̱ܬ݁ ܗ̱ܽܘ ܗܳܟ݂ܺܝܠ ܒ݁ܪܶܗ ܕ݁ܰܐܠܳܗܳܐ
                    . ܐܳܡܰܪ ܠܗܽܘܢ ܝܶܫܽܘܥ ܆ ܐܰܢ̱ܬ݁ܽܘܢ ܐܳܡܪܺܝܢ ܐܢ̱ܬ݁ܽܘܢ ܕ݁ܶܐܢܳܐ ܐ̱ܢܳܐ ܀</p>
               </div>
               <div type="textpart" subtype="verse" n="71">
                  <p>ܐܳܡܪܺܝܢ . ܡܳܢܳܐ ܬ݁ܽܘܒ݂ ܡܶܬ݂ܒ݁ܥܶܝܢ ܠܰܢ ܣܳܗܕ݁ܶܐ̈ . ܚܢܰܢ ܓ݁ܶܝܪ
                    ܫܡܰܥܢ ܡܶܢ ܦ݁ܽܘܡܶܗ ܀</p>
               </div>
            </div>
            <div type="textpart" subtype="chapter" n="23">
               <div type="textpart" subtype="verse" n="1">
                  <p>ܘܩܳܡܘ ܟ݁ܽܠܶܗ ܟ݁ܶܢܫܗܽܘܢ ܆ ܘܰܐܝܬ݁ܝܽܘܗ̱ܝ ܠܘܳܬ݂ ܦ݁ܺܝܠܰܛܳܘܣ ܀</p>
               </div>
               <div type="textpart" subtype="verse" n="2">
                  <p>ܘܫܰܪܺܝܘ ܐܳܟ݂ܠܺܝܢ ܩܰܪܨܰܘܗ̱ܝ̈ . ܘܳܐܡܪܺܝܢ . ܠܗܳܢܳܐ ܐܶܫܟ݁ܰܚܢ
                    ܕ݁ܡܰܛܥܶܐ ܥܰܡܰܢ . ܘܟ݂ܳܠܶܐ ܕ݁ܰܟ݂ܣܶܦ݂ ܪܺܫܳܐ ܠܩܶܣܰܪ ܠܳܐ ܢܶܬ݁ܶܠ . ܘܳܐܡܰܪ ܥܰܠ ܢܰܦ݂ܫܶܗ
                    ܂ ܕ݁ܡܰܠܟ݁ܳܐ ܗ̱ܘ ܡܫܺܝܚܳܐ ܀</p>
               </div>
               <div type="textpart" subtype="verse" n="3">
                  <p>ܦ݁ܺܝܠܰܛܳܘܣ ܕ݁ܶܝܢ ܫܰܐܠܶܗ ܂ ܘܶܐܡܰܪ ܠܶܗ . ܐܰܢ̱ܬ݁ ܗ̱ܽܘ ܡܰܠܟ݁ܳܐ
                    ܕ݁ܺܝܗܽܘܕ݂ܳܝܶܐ̈ . ܐܳܡܰܪ ܠܶܗ ܂ ܐܰܢ̱ܬ݁ ܐܶܡܰܪܬ݁ ܀</p>
               </div>
               <div type="textpart" subtype="verse" n="4">
                  <p>ܘܶܐܡܰܪ ܦ݁ܺܝܠܰܛܳܘܣ ܠܪܰܒ݁ܰܝ̈ ܟ݁ܳܗܢܶܐ̈ ܂ ܘܰܠܟ݂ܶܢܫܳܐ . ܐܶܢܳܐ
                    ܡܶܕ݁ܶܡ ܥܶܠܬ݂ܳܐ ܂ ܠܳܐ ܡܶܫܟ݁ܰܚ ܐ̱ܢܳܐ ܥܰܠ ܓ݁ܰܒ݂ܪܳܐ ܗܳܢܳܐ .</p>
               </div>
               <div type="textpart" subtype="verse" n="5">
                  <p>ܗܶܢܽܘܢ ܕ݁ܶܝܢ ܡܰܙܥܩܺܝܢ ܗ̱ܘܰܘ ܂ ܘܳܐܡܪܺܝܢ . ܕ݁ܫܰܓ݂ܫܶܗ ܠܥܰܡܰܢ .
                    ܟ݁ܰܕ݂ ܡܰܠܶܦ݂ ܒ݁ܟ݂ܽܠܳܗ ܝܺܗܽܘܕ݂ . ܘܫܰܪܺܝ ܡܶܢ ܓ݁ܠܺܝܠܳܐ ܂ ܘܰܥܕ݂ܰܡܳܐ ܠܗܳܪܟ݁ܳܐ
                    ܀.܀.܀܀</p>
               </div>
               <milestone unit="SyrChapter" n="21"/>
               <div type="textpart" subtype="verse" n="6">
                  <p>ܦ݁ܺܝܠܰܛܳܘܣ ܕ݁ܶܝܢ ܟ݁ܰܕ݂ ܫܡܰܥ ܫܡܳܐ ܕ݁ܰܓ݂ܠܺܝܠܳܐ ܆ ܫܰܐܶܠ ܂ ܕ݁ܶܐܢ
                    ܓ݁ܰܒ݂ܪܳܐ ܗܽܘ ܓ݁ܠܺܝܠܳܝܳܐ .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܝܺܕ݂ܰܥ ܕ݁ܡܶܢ ܬ݁ܚܶܝܬ݂ ܫܽܘܠܛܳܢܳܐ ܗܽܘ ܕ݁ܗܶܪܳܘܕ݂ܶܣ ܆
                    ܫܰܕ݁ܪܶܗ ܠܘܳܬ݂ܶܗ ܕ݁ܗܶܪܳܘܕ݂ܶܣ . ܡܶܛܽܠ ܕ݁ܒ݂ܽܐܘܪܺܫܠܶܡ ܗ̱ܘܳܐ ܒ݁ܗܳܢܽܘܢ ܝܰܘܡܳܬ݂ܳܐ̈
                    .</p>
               </div>
               <div type="textpart" subtype="verse" n="8">
                  <p>ܗܶܪܳܘܕ݂ܶܣ ܕ݁ܶܝܢ ܟ݁ܰܕ݂ ܚܙܳܝܗ̱ܝ ܠܝܶܫܽܘܥ ܁ ܚܕ݂ܺܝ ܛܳܒ݂ . ܨܳܒ݂ܶܐ
                    ܗ̱ܘܳܐ ܓ݁ܶܝܪ ܠܡܶܚܙܝܶܗ ܡܶܢ ܙܰܒ݂ܢܳܐ ܣܰܓ݁ܺܝܳܐܐ . ܡܶܛܽܠ ܕ݁ܫܳܡܰܥ ܗ̱ܘܳܐ ܥܠܰܘܗ̱ܝ
                    ܣܰܓ݁ܺܝܳܐܬ݂ܳܐ̈ . ܘܡܰܣܒ݁ܰܪ ܗ̱ܘܳܐ ܂ ܕ݁ܡܶܕ݁ܶܡ ܐܳܬ݂ܳܐ ܢܶܚܙܶܐ ܡܶܢܶܗ .</p>
               </div>
               <div type="textpart" subtype="verse" n="9">
                  <p>ܘܡܶܠܶܐ̈ ܣܰܓ݁ܺܝܳܐܬ݂ܳܐ̈ ܡܫܰܐܶܠ ܗ̱ܘܳܐ ܠܶܗ . ܝܶܫܽܘܥ ܕ݁ܶܝܢ ܁
                    ܡܶܕ݁ܶܡ ܦ݁ܶܬ݂ܓ݂ܳܡܳܐ ܠܳܐ ܐܰܬ݂ܺܝܒ݂ܶܗ ܀</p>
               </div>
               <div type="textpart" subtype="verse" n="10">
                  <p>ܩܳܝܡܺܝܢ ܗ̱ܘܰܘ ܕ݁ܶܝܢ ܁ ܪܰܒ݁ܰܝ̈ ܟ݁ܳܗܢܶܐ̈ ܘܣܳܦ݂ܪܶܐ̈ ܂
                    ܘܥܰܙܺܝܙܳܐܝܺܬ݂ ܐܳܟ݂ܠܺܝܢ ܗ̱ܘܰܘ ܩܰܪܨܰܘܗ̱ܝ̈ .</p>
               </div>
               <div type="textpart" subtype="verse" n="11">
                  <p>ܗܶܪܳܘܕ݂ܶܣ ܕ݁ܶܝܢ ܫܳܛܶܗ ܁ ܗܽܘ ܘܦ݂ܳܠܚܰܘܗ̱ܝ̈ . ܘܟ݂ܰܕ݂ ܡܒ݂ܰܙܰܚ ܆
                    ܐܰܠܒ݁ܫܶܗ ܢܰܚܬ݁ܶܐ̈ ܕ݁ܰܙܚܽܘܪܺܝܬ݂ܳܐ ܂ ܘܫܰܕ݁ܪܶܗ ܠܘܳܬ݂ ܦ݁ܺܝܠܰܛܳܘܣ .</p>
               </div>
               <div type="textpart" subtype="verse" n="12">
                  <p>ܘܰܒ݂ܗܰܘ ܝܰܘܡܳܐ ܂ ܗܘܰܘ ܪܳܚܡܶܐ̈ ܦ݁ܺܝܠܰܛܳܘܣ ܘܗܶܪܳܘܕ݂ܶܣ ܥܰܡ
                    ܚܕ݂ܳܕ݂ܶܐ̈ . ܒ݁ܥܶܠܕ݁ܒ݂ܳܒ݂ܽܘܬ݂ܳܐ ܗܘܳܬ݂ ܓ݁ܶܝܪ ܡܶܢ ܩܕ݂ܺܝܡ ܒ݁ܰܝܢܳܬ݂ܗܽܘܢ ܀</p>
               </div>
               <div type="textpart" subtype="verse" n="13">
                  <p>ܩܪܳܐ ܕ݁ܶܝܢ ܦ݁ܺܝܠܰܛܳܘܣ ܠܪܰܒ݁ܰܝ̈ ܟ݁ܳܗܢܶܐ̈ ܘܠܰܐܪܟ݂ܽܘܢܶܐ̈
                    ܘܰܠܥܰܡܳܐ ܂</p>
               </div>
               <div type="textpart" subtype="verse" n="14">
                  <p>ܘܶܐܡܰܪ ܠܗܽܘܢ . ܩܰܪܶܒ݂ܬ݁ܽܘܢ ܠܺܝ ܓ݁ܰܒ݂ܪܳܐ ܗܳܢܳܐ ܂ ܐܰܝܟ݂
                    ܡܰܗܦ݁ܶܟ݂ ܥܰܡܟ݂ܽܘܢ . ܘܗܳܐ ܐܶܢܳܐ ܥܰܩܶܒ݂ܬ݁ܶܗ ܠܥܺܢܰܝܟ݁ܽܘܢ̈ . ܘܥܶܠܬ݂ܳܐ ܡܶܕ݁ܶܡ ܠܳܐ
                    ܐܶܫܟ݁ܚܶܬ݂ ܒ݁ܓ݂ܰܒ݂ܪܳܐ ܗܳܢܳܐ ܂ ܡܶܢ ܟ݁ܽܠ ܕ݁ܡܰܪܫܶܝܢ ܐܢ̱ܬ݁ܽܘܢ ܒ݁ܶܗ .</p>
               </div>
               <div type="textpart" subtype="verse" n="15">
                  <p>ܐܶܠܳܐ ܐܳܦ݂ܠܳܐ ܗܶܪܳܘܕ݂ܶܣ . ܫܰܕ݁ܰܪܬ݁ܶܗ ܓ݁ܶܝܪ ܠܘܳܬ݂ܶܗ . ܘܗܳܐ ܂
                    ܠܳܐ ܡܶܕ݁ܶܡ ܕ݁ܫܳܘܶܐ ܠܡܰܘܬ݁ܳܐ ܣܥܺܝܪ ܠܶܗ .</p>
               </div>
               <div type="textpart" subtype="verse" n="16">
                  <p>ܐܶܪܕ݁ܶܝܘܗ̱ܝ ܗܳܟ݂ܺܝܠ ܂ ܘܶܐܫܒ݁ܩܺܝܘܗ̱ܝ ܀</p>
               </div>
               <div type="textpart" subtype="verse" n="17">
                  <p>ܥܝܳܕ݂ܳܐ ܓ݁ܶܝܪ ܐܺܝܬ݂ ܗ̱ܘܳܐ ܁ ܕ݁ܢܶܫܪܶܐ ܠܗܽܘܢ ܚܰܕ݂ ܒ݁ܥܰܕ݂ܥܺܕ݂ܳܐ
                    .</p>
               </div>
               <div type="textpart" subtype="verse" n="18">
                  <p>ܩܥܰܘ ܕ݁ܶܝܢ ܟ݁ܽܠܶܗ ܟ݁ܶܢܫܳܐ ܂ ܘܳܐܡܪܺܝܢ . ܫܩܽܘܠܳܝܗ̱ܝ ܠܗܳܢܳܐ ܂
                    ܘܰܫܪܺܝ ܠܰܢ ܠܒ݂ܰܪ ܐܰܒ݁ܰܐ .</p>
               </div>
               <div type="textpart" subtype="verse" n="19">
                  <p>ܗܰܘ ܐܰܝܢܳܐ ܕ݁ܡܶܛܽܠ ܐܶܣܛܰܣܺܝܣ ܕ݁ܰܗܘܳܬ݂ ܒ݁ܰܡܕ݂ܺܝܢ̱ܬ݁ܳܐ ܘܩܶܛܠܳܐ
                    ܂ ܪܡܶܐ ܗ̱ܘܳܐ ܒ݁ܶܝܬ݂ ܐܰܣܺܝܪܶܐ̈ ܀</p>
               </div>
               <div type="textpart" subtype="verse" n="20">
                  <p>ܬ݁ܽܘܒ݂ ܕ݁ܶܝܢ ܡܰܠܶܠ ܥܰܡܗܽܘܢ ܦ݁ܺܝܠܰܛܳܘܣ ܆ ܟ݁ܰܕ݂ ܨܳܒ݂ܶܐ
                    ܕ݁ܢܶܫܪܶܐ ܠܝܶܫܽܘܥ .</p>
               </div>
               <div type="textpart" subtype="verse" n="21">
                  <p>ܗܶܢܽܘܢ ܕ݁ܶܝܢ ܩܳܥܶܝܢ ܗ̱ܘܰܘ ܂ ܘܳܐܡܪܺܝܢ . ܙܩܽܘܦ݂ܳܝܗ̱ܝ ܁
                    ܙܩܽܘܦ݂ܳܝܗ̱ܝ ܀</p>
               </div>
               <div type="textpart" subtype="verse" n="22">
                  <p>ܗܽܘ ܕ݁ܶܝܢ ܕ݁ܰܬ݂ܠܳܬ݂ ܙܰܒ݂ܢܺܝܢ̈ ܂ ܐܶܡܰܪ ܠܗܽܘܢ . ܡܳܢܳܐ ܓ݁ܶܝܪ
                    ܕ݁ܒ݂ܺܝܫ ܥܒ݂ܰܕ݂ ܗܳܢܳܐ . ܡܶܕ݁ܶܡ ܥܶܠܬ݂ܳܐ ܕ݁ܫܳܘܝܳܐ ܠܡܰܘܬ݁ܳܐ ܂ ܠܳܐ ܐܶܫܟ݁ܚܶܬ݂ ܒ݁ܶܗ .
                    ܐܶܪܕ݁ܶܝܘܗ̱ܝ ܗܳܟ݂ܺܝܠ ܂ ܘܶܐܫܒ݁ܩܺܝܘܗ̱ܝ .</p>
               </div>
               <div type="textpart" subtype="verse" n="23">
                  <p>ܗܶܢܽܘܢ ܕ݁ܶܝܢ ܂ ܬ݁ܳܟ݂ܒ݁ܺܝܢ ܗ̱ܘܰܘ ܒ݁ܩܳܠܳܐ ܪܳܡܳܐ . ܘܫܳܐܠܺܝܢ
                    ܗ̱ܘܰܘ ܠܶܗ ܕ݁ܢܶܙܩܦ݂ܽܘܢܳܝܗ̱ܝ . ܘܰܥܫܶܢ ܗ̱ܘܳܐ ܩܳܠܗܽܘܢ ܕ݁ܺܝܠܗܽܘܢ ܘܰܕ݂ܪܰܒ݁ܰܝ̈ ܟ݁ܳܗܢܶܐ̈
                    ܀</p>
               </div>
               <div type="textpart" subtype="verse" n="24">
                  <p>ܦ݁ܺܝܠܰܛܳܘܣ ܕ݁ܶܝܢ ܦ݁ܩܰܕ݂ ܕ݁ܬ݂ܶܗܘܶܐ ܫܶܐܠܰܬ݂ܗܽܘܢ .</p>
               </div>
               <div type="textpart" subtype="verse" n="25">
                  <p>ܘܰܫܪܳܐ ܠܗܽܘܢ ܠܗܰܘ ܕ݁ܡܶܛܽܠ ܐܶܣܛܰܣܺܝܣ ܘܩܶܛܠܳܐ ܪܡܶܐ ܗ̱ܘܳܐ
                    ܒ݁ܶܝܬ݂ ܐܰܣܺܝܪܶܐ̈ ܂ ܗܰܘ ܕ݁ܰܫܶܐܠܘ . ܠܝܶܫܽܘܥ ܕ݁ܶܝܢ ܐܰܫܠܶܡ ܠܨܶܒ݂ܝܳܢܗܽܘܢ ܀</p>
               </div>
               <div type="textpart" subtype="verse" n="26">
                  <p>ܘܟ݂ܰܕ݂ ܡܰܘܒ݁ܠܺܝܢ ܠܶܗ ܆ ܐܶܚܰܕ݂ܘ ܠܫܶܡܥܽܘܢ ܩܽܘܪܺܝܢܳܝܳܐ ܕ݁ܳܐܬ݂ܶܐ
                    ܡܶܢ ܩܪܺܝܬ݂ܳܐ ܇ ܘܣܳܡܘ ܥܠܰܘܗ̱ܝ ܙܩܺܝܦ݂ܳܐ ܕ݁ܢܶܛܥܰܢ ܒ݁ܳܬ݂ܪܶܗ ܕ݁ܝܶܫܽܘܥ .</p>
               </div>
               <div type="textpart" subtype="verse" n="27">
                  <p>ܘܳܐܬ݂ܶܐ ܗ̱ܘܳܐ ܒ݁ܳܬ݂ܪܶܗ ܣܽܘܓ݂ܳܐܐ ܕ݁ܥܰܡܳܐ . ܘܢܶܫܶܐ̈ ܐܰܝܠܶܝܢ
                    ܕ݁ܡܰܪܩܕ݂ܳܢ̈ ܗ̱ܘܰܝ̈ ܂ ܘܳܐܠܝܳܢ̈ ܥܠܰܘܗ̱ܝ .</p>
               </div>
               <div type="textpart" subtype="verse" n="28">
                  <p>ܘܶܐܬ݂ܦ݁ܢܺܝ ܝܶܫܽܘܥ ܠܘܳܬ݂ܗܶܝܢ ܘܶܐܡܰܪ . ܒ݁ܢܳܬ݂̈ ܐܽܘܪܺܫܠܶܡ ܂ ܠܳܐ
                    ܬ݁ܶܒ݂ܟ݁ܝܳܢ̈ ܥܠܰܝ . ܒ݁ܪܰܡ ܥܰܠ ܢܰܦ݂ܫܟ݂ܶܝܢ ܒ݁ܟ݂ܳܝܶܝܢ̈ ܂ ܘܥܰܠ ܒ݁ܢܰܝܟ݁ܶܝܢ̈ .</p>
               </div>
               <div type="textpart" subtype="verse" n="29">
                  <p>ܕ݁ܗܳܐ ܐܳܬ݂ܶܝܢ ܝܰܘܡܳܬ݂ܳܐ̈ ܕ݁ܰܒ݂ܗܽܘܢ ܢܺܐܡܪܽܘܢ ܆ ܛܽܘܒ݂ܰܝܗܶܝܢ̈
                    ܠܥܰܩܪܳܬ݂ܳܐ̈ ܁ ܘܰܠܟ݂ܰܪܣܳܬ݂ܳܐ̈ ܕ݁ܠܳܐ ܝܺܠܶܕ݂ ܇ ܘܠܰܬ݁ܕ݂ܰܝܳܐ̈ ܕ݁ܠܳܐ ܐܰܝܢܶܩܘ .</p>
               </div>
               <div type="textpart" subtype="verse" n="30">
                  <p>ܗܳܝܕ݁ܶܝܢ ܬ݁ܫܰܪܽܘܢ ܠܡܺܐܡܰܪ ܠܛܽܘܪܶܐ̈ ܁ ܕ݁ܦ݂ܶܠܘ ܥܠܰܝܢ .
                    ܘܰܠܪܳܡܳܬ݂ܳܐ̈ ܂ ܕ݁ܟ݂ܰܣܳܝܶܢܳܢ̈ .</p>
               </div>
               <div type="textpart" subtype="verse" n="31">
                  <p>ܕ݁ܶܐܢ ܒ݁ܩܰܝܣܳܐ ܪܰܛܺܝܒ݂ܳܐ ܗܳܠܶܝܢ ܥܳܒ݂ܕ݁ܺܝܢ ܆ ܒ݁ܝܰܒ݁ܺܝܫܳܐ
                    ܡܳܢܳܐ ܢܶܗܘܶܐ .</p>
               </div>
               <div type="textpart" subtype="verse" n="32">
                  <p>ܘܳܐܬ݂ܶܝܢ ܗ̱ܘܰܘ ܥܰܡܶܗ ܬ݁ܪܶܝܢ̈ ܐ̱ܚܪܳܢܺܝܢ̈ ܁ ܥܳܒ݂ܕ݁ܰܝ̈
                    ܒ݁ܺܝܫܳܬ݂ܳܐ̈ ܂ ܕ݁ܢܶܬ݂ܩܰܛܠܽܘܢ ܀</p>
               </div>
               <div type="textpart" subtype="verse" n="33">
                  <p>ܘܟ݂ܰܕ݂ ܐܶܬ݂ܰܘ ܠܕ݂ܽܘܟ݁ܬ݂ܳܐ ܚܕ݂ܳܐ ܁ ܕ݁ܡܶܬ݂ܩܰܪܝܳܐ ܩܰܪܩܰܦ݂ܬ݂ܳܐ ܆
                    ܙܰܩܦ݁ܽܘܗ̱ܝ ܬ݁ܰܡܳܢ . ܘܰܠܗܳܢܽܘܢ ܥܳܒ݂ܕ݁ܰܝ̈ ܒ݁ܺܝܫܳܬ݂ܳܐ̈ ܆ ܚܰܕ݂ ܡܶܢ ܝܰܡܺܝܢܶܗ ܂ ܘܚܰܕ݂
                    ܡܶܢ ܣܶܡܳܠܶܗ ܀</p>
               </div>
               <div type="textpart" subtype="verse" n="34">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܗ̱ܘܳܐ . ܐܰܒ݂ܳܐ ܂ ܫܒ݂ܽܘܩ ܠܗܽܘܢ . ܠܳܐ
                    ܓ݁ܶܝܪ ܝܳܕ݂ܥܺܝܢ ܡܳܢܳܐ ܥܳܒ݂ܕ݁ܺܝܢ ܀ ܘܦ݂ܰܠܶܓ݂ܘ ܢܰܚܬ݁ܰܘܗ̱ܝ̈ ܂ ܘܰܐܪܡܺܝܘ ܥܠܰܝܗܽܘܢ
                    ܦ݁ܶܣܳܐ .</p>
               </div>
               <div type="textpart" subtype="verse" n="35">
                  <p>ܩܳܐܶܡ ܗ̱ܘܳܐ ܕ݁ܶܝܢ ܥܰܡܳܐ ܂ ܘܚܳܙܶܐ . ܘܰܡܡܰܝܩܺܝܢ ܗ̱ܘܰܘ ܒ݁ܶܗ
                    ܐܳܦ݂ ܐܰܪܟ݂ܽܘܢܶܐ̈ ܂ ܘܳܐܡܪܺܝܢ . ܠܰܐ̱ܚܪܳܢܶܐ̈ ܐܰܚܺܝ ܆ ܢܰܚܶܐ ܢܰܦ݂ܫܶܗ ܂ ܐܶܢ ܗܽܘܝܽܘ
                    ܡܫܺܝܚܳܐ ܓ݁ܰܒ݂ܝܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="36">
                  <p>ܘܰܡܒ݂ܰܙܚܺܝܢ ܗ̱ܘܰܘ ܒ݁ܶܗ ܐܳܦ݂ ܐܶܣܛܪܰܛܺܝܽܘܛܶܐ̈ ܆ ܟ݁ܰܕ݂ ܩܳܪܒ݁ܺܝܢ
                    ܠܘܳܬ݂ܶܗ ܂ ܘܰܡܩܰܪܒ݂ܺܝܢ ܠܶܗ ܚܰܠܳܐ .</p>
               </div>
               <div type="textpart" subtype="verse" n="37">
                  <p>ܘܳܐܡܪܺܝܢ ܠܶܗ . ܐܶܢ ܐܰܢ̱ܬ݁ ܗ̱ܽܘ ܡܰܠܟ݁ܳܐ ܕ݁ܺܝܗܽܘܕ݂ܳܝܶܐ̈ ܂
                    ܐܰܚܳܐ ܢܰܦ݂ܫܳܟ݂ ܀</p>
               </div>
               <div type="textpart" subtype="verse" n="38">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܐܳܦ݂ ܟ݁ܬ݂ܳܒ݂ܳܐ ܕ݁ܰܟ݂ܬ݂ܺܝܒ݂ ܠܥܶܠ ܡܶܢܶܗ ܆
                    ܝܰܘܢܳܐܝܺܬ݂ ܁ ܘܰܪܽܗ̱ܘܡܳܐܝܺܬ݂ ܂ ܘܥܶܒ݂ܪܳܐܝܺܬ݂ . ܗܳܢܰܘ ܡܰܠܟ݁ܳܐ ܕ݁ܺܝܗܽܘܕ݂ܳܝܶܐ̈ ܀</p>
               </div>
               <div type="textpart" subtype="verse" n="39">
                  <p>ܚܰܕ݂ ܕ݁ܶܝܢ ܡܶܢ ܗܳܢܽܘܢ ܥܳܒ݂ܕ݁ܰܝ̈ ܒ݁ܺܝܫܳܬ݂ܳܐ̈ ܕ݁ܰܨܠܺܝܒ݂ܺܝܢ
                    ܗ̱ܘܰܘ ܥܰܡܶܗ ܆ ܡܓ݂ܰܕ݁ܶܦ݂ ܗ̱ܘܳܐ ܥܠܰܘܗ̱ܝ ܂ ܘܳܐܡܰܪ . ܐܶܢ ܐܰܢ̱ܬ݁ ܗ̱ܽܘ ܡܫܺܝܚܳܐ ܆
                    ܦ݁ܰܨܳܐ ܢܰܦ݂ܫܳܟ݂ . ܘܦ݂ܰܨܳܐ ܐܳܦ݂ ܠܰܢ .</p>
               </div>
               <div type="textpart" subtype="verse" n="40">
                  <p>ܘܰܟ݂ܐܳܐ ܒ݁ܶܗ ܚܰܒ݂ܪܶܗ ܂ ܘܶܐܡܰܪ ܠܶܗ . ܐܳܦ݂ ܠܳܐ ܡܶܢ ܐܰܠܳܗܳܐ
                    ܕ݁ܳܚܶܠ ܐܰܢ̱ܬ݁ : ܕ݁ܳܐܦ݂ ܐܰܢ̱ܬ݁ ܒ݁ܶܗ ܐܰܢ̱ܬ݁ ܒ݁ܕ݂ܺܝܢܳܐ ܆</p>
               </div>
               <div type="textpart" subtype="verse" n="41">
                  <p>ܘܰܚܢܰܢ ܟ݁ܺܐܢܳܐܝܺܬ݂ . ܐܰܝܟ݂ ܕ݁ܫܳܘܶܝܢ ܗ̱ܘܰܝܢ ܓ݁ܶܝܪ ܂ ܘܰܐܝܟ݂
                    ܕ݁ܰܥܒ݂ܰܕ݂ܢ ܐܶܬ݂ܦ݁ܪܰܥܢ . ܗܳܢܳܐ ܕ݁ܶܝܢ ܡܶܕ݁ܶܡ ܕ݁ܰܣܢܶܐ ܂ ܠܳܐ ܥܒ݂ܺܝܕ݂ ܠܶܗ .</p>
               </div>
               <div type="textpart" subtype="verse" n="42">
                  <p>ܘܶܐܡܰܪ ܠܝܶܫܽܘܥ ܆ ܐܶܬ݁ܕ݁ܰܟ݂ܪܰܝܢܝ ܡܳܪܝ ܅ ܡܳܐ ܕ݁ܳܐܬ݂ܶܐ ܐܰܢ̱ܬ݁
                    ܒ݁ܡܰܠܟ݁ܽܘܬ݂ܳܟ݂ .</p>
               </div>
               <div type="textpart" subtype="verse" n="43">
                  <p>ܐܳܡܰܪ ܠܶܗ ܝܶܫܽܘܥ . ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܆ ܕ݁ܝܰܘܡܳܢܳܐ ܥܰܡܝ
                    ܬ݁ܶܗܘܶܐ ܒ݁ܦ݂ܰܪܕ݁ܰܝܣܳܐ ܀</p>
               </div>
               <div type="textpart" subtype="verse" n="44">
                  <p>ܐܺܝܬ݂ ܗ̱ܘܰܝ̈ ܕ݁ܶܝܢ ܐܰܝܟ݂ ܫܳܥܶܐ̈ ܫܶܬ݂ . ܘܰܗܘܳܐ ܚܶܫܽܘܟ݂ܳܐ ܥܰܠ
                    ܟ݁ܽܠܳܗ ܐܰܪܥܳܐ . ܥܕ݂ܰܡܳܐ ܠܰܬ݂ܫܰܥ ܫܳܥܺܝܢ̈ .</p>
               </div>
               <div type="textpart" subtype="verse" n="45">
                  <p>ܘܫܶܡܫܳܐ ܚܫܶܟ݂ . ܘܶܐܨܛܪܺܝ̈ ܐܰܦ݁ܰܝ̈ ܬ݁ܰܪܥܳܐ ܕ݁ܗܰܝܟ݁ܠܳܐ ܂ ܡܶܢ
                    ܡܨܰܥܬ݂ܶܗ ܀</p>
               </div>
               <div type="textpart" subtype="verse" n="46">
                  <p>ܘܰܩܥܳܐ ܝܶܫܽܘܥ ܒ݁ܩܳܠܳܐ ܪܳܡܳܐ ܂ ܘܶܐܡܰܪ . ܐܳܒ݂ܝ ܂ ܒ݁ܺܐܝܕ݂ܰܝܟ݁̈
                    ܣܳܐܶܡ ܐ̱ܢܳܐ ܪܽܘܚܝ . ܗܳܕ݂ܶܐ ܐܶܡܰܪ ܂ ܘܰܫܠܶܡ ܀</p>
               </div>
               <div type="textpart" subtype="verse" n="47">
                  <p>ܟ݁ܰܕ݂ ܚܙܳܐ ܕ݁ܶܝܢ ܩܶܢܛܪܽܘܢܳܐ ܡܶܕ݁ܶܡ ܕ݁ܰܗܘܳܐ ܆ ܫܰܒ݁ܰܚ ܠܰܐܠܳܗܳܐ
                    ܂ ܘܶܐܡܰܪ . ܫܰܪܺܝܪܳܐܝܺܬ݂ ܗܳܢܳܐ ܓ݁ܰܒ݂ܪܳܐ ܂ ܙܰܕ݁ܺܝܩܳܐ ܗ̱ܘܳܐ ܀</p>
               </div>
               <div type="textpart" subtype="verse" n="48">
                  <p>ܘܟ݂ܽܠܗܽܘܢ ܟ݁ܶܢܫܶܐ̈ ܁ ܐܰܝܠܶܝܢ ܕ݁ܰܟ݂ܢܺܝܫܺܝܢ ܗ̱ܘܰܘ ܠܰܚܙܳܬ݂ܳܐ
                    ܗܳܕ݂ܶܐ : ܟ݁ܰܕ݂ ܚܙܰܘ ܡܶܕ݁ܶܡ ܕ݁ܰܗܘܳܐ ܆ ܗܦ݂ܰܟ݂ܘ ܟ݁ܰܕ݂ ܛܳܪܦ݁ܺܝܢ ܥܰܠ ܚܰܕ݂ܺܝܗܽܘܢ
                    .</p>
               </div>
               <div type="textpart" subtype="verse" n="49">
                  <p>ܘܩܳܝܡܺܝܢ ܗ̱ܘܰܘ ܡܶܢ ܪܽܘܚܩܳܐ ܁ ܟ݁ܽܠܗܽܘܢ ܝܳܕ݂ܽܘܥܰܘܗ̱ܝ̈ ܕ݁ܝܶܫܽܘܥ
                    ܆ ܘܢܶܫܶܐ̈ ܐܰܝܠܶܝܢ ܕ݁ܶܐܬ݂ܰܝ̈ ܗ̱ܘܰܝ̈ ܥܰܡܶܗ ܡܶܢ ܓ݁ܠܺܝܠܳܐ ܁ ܘܚܳܙܶܝܢ̈ ܗ̱ܘܰܘ ܗܳܠܶܝܢ
                    ܀</p>
               </div>
               <div type="textpart" subtype="verse" n="50">
                  <p>ܓ݁ܰܒ݂ܪܳܐ ܕ݁ܶܝܢ ܚܰܕ݂ ܕ݁ܰܫܡܶܗ ܝܰܘܣܶܦ݂ ܒ݁ܽܘܠܶܘܛܺܐ ܆ ܡܶܢ ܪܳܡܬ݂ܳܐ
                    ܡܕ݂ܺܝܢ̱ܬ݁ܳܐ ܕ݁ܺܝܗܽܘܕ݂ ܆ ܓ݁ܰܒ݂ܪܳܐ ܗܘܳܐ ܛܳܒ݂ܳܐ ܘܙܰܕ݁ܺܝܩܳܐ .</p>
               </div>
               <div type="textpart" subtype="verse" n="51">
                  <p>ܗܳܢܳܐ ܠܳܐ ܫܳܠܶܡ ܗ̱ܘܳܐ ܠܨܶܒ݂ܝܳܢܗܽܘܢ ܘܰܠܣܽܘܥܪܳܢܗܽܘܢ .
                    ܘܰܡܣܰܟ݁ܶܐ ܗ̱ܘܳܐ ܠܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="52">
                  <p>ܗܳܢܳܐ ܁ ܩܪܶܒ݂ ܠܘܳܬ݂ ܦ݁ܺܝܠܰܛܳܘܣ ܂ ܘܰܫܐܶܠ ܦ݁ܰܓ݂ܪܶܗ ܕ݁ܝܶܫܽܘܥ
                    .</p>
               </div>
               <div type="textpart" subtype="verse" n="53">
                  <p>ܘܰܐܚܬ݂ܶܗ ܘܟ݂ܰܪܟ݂ܶܗ ܒ݁ܰܚܝܳܨܳܐ ܕ݁ܟ݂ܶܬ݁ܳܢܳܐ ܆ ܘܣܳܡܶܗ ܒ݁ܒ݂ܶܝܬ݂
                    ܩܒ݂ܽܘܪܳܐ ܢܩܺܝܪܳܐ . ܗܰܘ ܕ݁ܠܳܐ ܐ̱ܢܳܫ ܥܕ݂ܰܟ݁ܺܝܠ ܐܶܬ݁ܬ݁ܣܺܝܡ ܗ̱ܘܳܐ ܒ݁ܶܗ .</p>
               </div>
               <div type="textpart" subtype="verse" n="54">
                  <p>ܘܝܰܘܡܳܐ ܥܪܽܘܒ݂ܬ݁ܳܐ ܗ̱ܘܳܬ݂ . ܘܫܰܒ݁ܬ݂ܳܐ ܢܳܓ݂ܗܳܐ ܗ̱ܘܳܬ݂ ܀</p>
               </div>
               <div type="textpart" subtype="verse" n="55">
                  <p>ܩܰܪܺܝܒ݂ܳܢ̈ ܗ̱ܘܰܝ̈ ܕ݁ܶܝܢ ܢܶܫܶܐ̈ ܗܳܠܶܝܢ ܕ݁ܶܐܬ݂ܰܝ̈ ܥܰܡܶܗ ܡܶܢ
                    ܓ݁ܠܺܝܠܳܐ ܆ ܘܰܚܙܰܝܳܝܗ̱ܝ̈ ܠܩܰܒ݂ܪܳܐ ܘܰܐܝܟ݁ܰܢܳܐ ܐܶܬ݁ܬ݁ܣܺܝܡ ܦ݁ܰܓ݂ܪܶܗ ܀</p>
               </div>
               <div type="textpart" subtype="verse" n="56">
                  <p>ܘܰܗܦ݂ܰܟ݂ ܛܰܝܶܒ݂ ܗܶܪܽܘܡܶܐ̈ ܘܒ݂ܶܣܡܶܐ̈ . ܘܰܒ݂ܫܰܒ݁ܬ݂ܳܐ ܫܠܰܝ̈
                    ܐܰܝܟ݂ ܕ݁ܰܦ݂ܩܺܝܕ݂ ܀.܀.܀܀</p>
               </div>
            </div>
            <div type="textpart" subtype="chapter" n="24">
               <milestone unit="SyrChapter" n="22"/>
               <div type="textpart" subtype="verse" n="1">
                  <p>ܒ݁ܚܰܕ݂ ܒ݁ܫܰܒ݁ܳܐ ܕ݁ܶܝܢ ܁ ܒ݁ܫܰܦ݂ܪܳܐ ܥܰܕ݂ ܚܶܫܽܘܟ݂ ܆ ܐܶܬ݂ܰܝ̈
                    ܠܒ݂ܶܝܬ݂ ܩܒ݂ܽܘܪܳܐ . ܘܰܐܝܬ݁ܺܝ̈ ܗܶܪܽܘܡܶܐ̈ ܗܳܠܶܝܢ ܕ݁ܛܰܝܶܒ݂ ܗ̱ܘܰܝ̈ . ܘܺܐܝܬ݂ ܗ̱ܘܰܝ̈
                    ܥܰܡܗܶܝܢ ܢܶܫܶܐ̈ ܐ̱ܚܪܳܢܝܳܬ݂ܳܐ̈ .</p>
               </div>
               <div type="textpart" subtype="verse" n="2">
                  <p>ܘܶܐܫܟ݁ܰܚ ܟ݁ܺܐܦ݂ܳܐ ܂ ܕ݁ܰܡܥܰܓ݁ܠܳܐ ܡܶܢ ܒ݁ܶܝܬ݂ ܩܒ݂ܽܘܪܳܐ .</p>
               </div>
               <div type="textpart" subtype="verse" n="3">
                  <p>ܘܥܰܠܶܝܢ̈ ܂ ܘܠܳܐ ܐܶܫܟ݁ܚܳܝܗ̱ܝ̈ ܠܦ݂ܰܓ݂ܪܳܐ ܕ݁ܝܶܫܽܘܥ .</p>
               </div>
               <div type="textpart" subtype="verse" n="4">
                  <p>ܘܰܗܘܳܐ ܕ݁ܟ݂ܰܕ݂ ܗܶܢܶܝܢ̈ ܬ݁ܰܡܺܝܗܳܢ̈ ܥܰܠ ܗܳܕ݂ܶܐ ܆ ܗܳܐ ܬ݁ܪܶܝܢ̈
                    ܓ݁ܰܒ݂ܪܺܝܢ̈ ܩܳܡܘ ܠܥܶܠ ܡܶܢܗܶܝܢ . ܘܡܰܒ݂ܪܶܩ ܗ̱ܘܳܐ ܠܒ݂ܽܘܫܗܽܘܢ .</p>
               </div>
               <div type="textpart" subtype="verse" n="5">
                  <p>ܘܰܗܘܰܝ̈ ܒ݁ܕ݂ܶܚܠܬ݂ܳܐ . ܘܰܟ݂ܦ݂ܰܝ̈ ܐܰܦ݁ܰܝܗܶܝܢ̈ ܒ݁ܰܐܪܥܳܐ ܀
                    ܘܳܐܡܪܺܝܢ ܠܗܶܝܢ . ܡܳܢܳܐ ܒ݁ܳܥܝܳܢ̈ ܐܢ̱ܬ݁ܶܝܢ̈ ܚܰܝܳܐ ܥܰܡ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="6">
                  <p>ܠܰܝܬ݁ܰܘܗ̱ܝ ܬ݁ܢܳܢ ܁ ܩܳܡ ܠܶܗ . ܥ̱ܶܗܰܕ݂ܶܝܢ̈ ܕ݁ܡܰܠܶܠ ܥܰܡܟ݂ܶܝܢ
                    ܟ݁ܰܕ݂ ܗܽܘ ܒ݁ܰܓ݂ܠܺܝܠܳܐ .</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܗ̱ܘܳܐ ܂ ܕ݁ܰܥܬ݂ܺܝܕ݂ ܗ̱ܽܘ ܒ݁ܪܶܗ ܕ݁ܐ̱ܢܳܫܳܐ ܕ݁ܢܶܫܬ݁ܠܶܡ
                    ܒ݁ܺܐܝܕ݂ܰܝ̈ ܐ̱ܢܳܫܳܐ ܚܰܛܳܝܶܐ̈ ܇ ܘܢܶܨܛܠܶܒ݂ ܂ ܘܠܰܬ݂ܠܳܬ݂ܳܐ ܝܰܘܡܺܝܢ̈ ܢܩܽܘܡ ܀</p>
               </div>
               <div type="textpart" subtype="verse" n="8">
                  <p>ܘܗܶܢܶܝܢ̈ ܐܶܬ݁ܕ݁ܟ݂ܰܪܶܝܢ̈ ܠܡܶܠܰܘܗ̱ܝ̈ ܆</p>
               </div>
               <div type="textpart" subtype="verse" n="9">
                  <p>ܘܰܗܦ݂ܰܟ݂ ܡܶܢ ܩܰܒ݂ܪܳܐ . ܘܶܐܡܰܪܶܝܢ̈ ܗܳܠܶܝܢ ܟ݁ܽܠܗܶܝܢ ܠܰܚܕ݂ܰܥܣܰܪ
                    ܂ ܘܰܠܫܰܪܟ݁ܳܐ .</p>
               </div>
               <div type="textpart" subtype="verse" n="10">
                  <p>ܐܺܝܬ݂ܰܝܗܶܝܢ ܗ̱ܘܰܝ̈ ܕ݁ܶܝܢ ܆ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܂ ܘܝܽܘܚܰܢ .
                    ܘܡܰܪܝܰܡ ܐܶܡܶܗ ܕ݁ܝܰܥܩܽܘܒ݂ ܂ ܘܫܰܪܟ݁ܳܐ ܕ݁ܥܰܡܗܶܝܢ . ܗܳܠܶܝܢ ܕ݁ܶܐܡܰܪ ܗ̱ܘܰܝ̈ ܠܰܫܠܺܝܚܶܐ̈
                    .</p>
               </div>
               <div type="textpart" subtype="verse" n="11">
                  <p>ܘܶܐܬ݂ܚܙܺܝ̈ ܒ݁ܥܰܝܢܰܝܗܽܘܢ̈ ܡܶܠܶܐ̈ ܗܳܠܶܝܢ ܂ ܐܰܝܟ݂ ܫܳܢܝܳܬ݂ܳܐ̈ .
                    ܘܠܳܐ ܗܰܝܡܶܢܘ ܐܶܢܶܝܢ̈ ܀</p>
               </div>
               <div type="textpart" subtype="verse" n="12">
                  <p>ܫܶܡܥܽܘܢ ܕ݁ܶܝܢ ܁ ܩܳܡ ܘܰܪܗܶܛ ܠܩܰܒ݂ܪܳܐ . ܘܰܐܕ݂ܺܝܩ ܚܙܳܐ
                    ܟ݁ܶܬ݁ܳܢܶܐ̈ ܕ݁ܣܺܝܡܺܝܢ ܒ݁ܰܠܚܽܘܕ݂ . ܘܶܐܙܰܠ ܂ ܟ݁ܰܕ݂ ܡܶܬ݁ܕ݁ܰܡܰܪ ܒ݁ܢܰܦ݂ܫܶܗ ܂ ܥܰܠ
                    ܡܶܕ݁ܶܡ ܕ݁ܰܗܘܳܐ ܀</p>
               </div>
               <div type="textpart" subtype="verse" n="13">
                  <p>ܘܗܳܐ ܬ݁ܪܶܝܢ̈ ܡܶܢܗܽܘܢ ܒ݁ܶܗ ܒ݁ܝܰܘܡܳܐ ܂ ܐܳܙܺܠ̱ܝܢ ܗ̱ܘܰܘ
                    ܠܰܩܪܺܝܬ݂ܳܐ ܇ ܕ݁ܰܫܡܳܗ ܥܶܡܰܐܘܽܣ . ܘܦ݂ܰܪܺܝܩܳܐ ܡܶܢ ܐܽܘܪܺܫܠܶܡ ܐܶܣܛܕ݂ܰܘܳܬ݂ܳܐ̈ ܫܬ݁ܺܝܢ
                    .</p>
               </div>
               <div type="textpart" subtype="verse" n="14">
                  <p>ܘܗܶܢܽܘܢ ܡܡܰܠܠܺܝܢ ܗ̱ܘܰܘ ܚܰܕ݂ ܥܰܡ ܚܰܕ݂ ܆ ܥܰܠ ܗܳܠܶܝܢ ܟ݁ܽܠܗܶܝܢ
                    ܕ݁ܰܓ݂ܕ݂ܰܫ .</p>
               </div>
               <div type="textpart" subtype="verse" n="15">
                  <p>ܘܟ݂ܰܕ݂ ܗܶܢܽܘܢ ܡܡܰܠܠܺܝܢ ܘܒ݂ܳܥܶܝܢ ܚܰܕ݂ ܥܰܡ ܚܰܕ݂ ܆ ܐܶܬ݂ܳܐ ܗܽܘ
                    ܝܶܫܽܘܥ ܂ ܘܡܰܛܺܝ ܐܶܢܽܘܢ ܁ ܘܰܡܗܰܠܶܟ݂ ܗ̱ܘܳܐ ܥܰܡܗܽܘܢ .</p>
               </div>
               <div type="textpart" subtype="verse" n="16">
                  <p>ܘܥܰܝܢܰܝܗܽܘܢ̈ ܐܰܚܺܝܕ݂ܳܢ̈ ܗܘܰܝ̈ ܕ݁ܠܳܐ ܢܶܣܬ݁ܰܟ݁ܠܽܘܢܳܝܗ̱ܝ .</p>
               </div>
               <div type="textpart" subtype="verse" n="17">
                  <p>ܘܶܐܡܰܪ ܠܗܽܘܢ ܁ ܡܳܢܳܐ ܐܶܢܶܝܢ̈ ܡܶܠܶܐ̈ ܗܳܠܶܝܢ ܕ݁ܰܡܡܰܠܠܺܝܢ
                    ܐܢ̱ܬ݁ܽܘܢ ܚܰܕ݂ ܥܰܡ ܚܰܕ݂ ܇ ܟ݁ܰܕ݂ ܡܗܰܠܟ݂ܺܝܢ ܐܢ̱ܬ݁ܽܘܢ ܂ ܘܰܟ݂ܡܺܝܪܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="18">
                  <p>ܥܢܳܐ ܚܰܕ݂ ܡܶܢܗܽܘܢ ܕ݁ܰܫܡܶܗ ܩܠܶܝܳܘܦ݁ܰܐ ܂ ܘܶܐܡܰܪ ܠܶܗ . ܐܰܢ̱ܬ݁
                    ܗ̱ܽܘ ܟ݁ܰܝ ܒ݁ܰܠܚܽܘܕ݂ܰܝܟ݁ ܢܽܘܟ݂ܪܳܝܳܐ ܡܶܢ ܐܽܘܪܺܫܠܶܡ ܆ ܕ݁ܠܳܐ ܝܳܕ݂ܰܥ ܐܰܢ̱ܬ݁ ܡܶܕ݁ܶܡ
                    ܕ݁ܰܗܘܳܐ ܒ݁ܳܗ ܒ݁ܗܳܢܽܘܢ ܝܰܘܡܳܬ݂ܳܐ̈ ܆</p>
               </div>
               <div type="textpart" subtype="verse" n="19">
                  <p>ܐܳܡܰܪ ܠܗܽܘܢ ܁ ܡܳܢܳܐ . ܐܳܡܪܺܝܢ ܠܶܗ . ܥܰܠ ܝܶܫܽܘܥ ܗܰܘ ܕ݁ܡܶܢ
                    ܢܳܨܪܰܬ݂ . ܓ݁ܰܒ݂ܪܳܐ ܕ݁ܰܗܘܳܐ ܢܒ݂ܺܝܳܐ . ܘܚܰܝܠܬ݂ܳܢ ܗ̱ܘܳܐ ܒ݁ܡܶܠܬ݂ܳܐ ܘܒ݂ܰܥܒ݂ܳܕ݂ܶܐ̈ ܇
                    ܩܕ݂ܳܡ ܐܰܠܳܗܳܐ ܘܰܩܕ݂ܳܡ ܟ݁ܽܘܠܶܗ ܥܰܡܳܐ .</p>
               </div>
               <div type="textpart" subtype="verse" n="20">
                  <p>ܘܰܐܫܠܡܽܘܗ̱ܝ ܪܰܒ݁ܰܝ̈ ܟ݁ܳܗܢܶܐ̈ ܘܩܰܫܺܝܫܶܐ̈ ܠܕ݂ܺܝܢܳܐ ܕ݁ܡܰܘܬ݁ܳܐ ܂
                    ܘܙܰܩܦ݁ܽܘܗ̱ܝ .</p>
               </div>
               <div type="textpart" subtype="verse" n="21">
                  <p>ܚܢܰܢ ܕ݁ܶܝܢ ܣܳܒ݂ܪܺܝܢ ܗ̱ܘܰܝܢ ܆ ܕ݁ܗܽܘܝܽܘ ܥܬ݂ܺܝܕ݂ ܗ̱ܘܳܐ
                    ܕ݁ܢܶܦ݂ܪܩܺܝܘܗ̱ܝ ܠܺܐܝܣܪܳܝܶܠ . ܘܗܳܐ ܬ݁ܠܳܬ݂ܳܐ ܝܰܘܡܺܝܢ̈ ܗܳܐ ܡܶܢ ܕ݁ܗܳܠܶܝܢ ܟ݁ܽܠܗܶܝܢ
                    ܗܘܰܝ̈ .</p>
               </div>
               <div type="textpart" subtype="verse" n="22">
                  <p>ܐܶܠܳܐ ܐܳܦ݂ ܢܶܫܶܐ̈ ܡܶܢܰܢ ܂ ܐܰܬ݂ܡܗܳܢ . ܩܰܕ݁ܶܡ ܗ̱ܘܰܝ̈ ܓ݁ܶܝܪ
                    ܠܒ݂ܶܝܬ݂ ܩܒ݂ܽܘܪܳܐ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܠܳܐ ܐܶܫܟ݁ܰܚ ܦ݁ܰܓ݂ܪܶܗ ܆ ܐܶܬ݂ܰܝ̈ ܐܳܡܪܳܢ̈ ܠܰܢ ܂
                    ܕ݁ܡܰܠܰܐܟ݂ܶܐ̈ ܚܙܰܝܢ ܬ݁ܰܡܳܢ ܘܳܐܡܪܺܝܢ ܥܠܰܘܗ̱ܝ ܂ ܕ݁ܚܰܝ ܗ̱ܽܘ .</p>
               </div>
               <div type="textpart" subtype="verse" n="24">
                  <p>ܘܳܐܦ݂ ܐ̱ܢܳܫܳܐ ܡܶܢܰܢ ܐܶܙܰܠܘ ܠܒ݂ܶܝܬ݂ ܩܒ݂ܽܘܪܳܐ ܆ ܘܶܐܫܟ݁ܰܚܘ
                    ܗܳܟ݂ܰܢܳܐ ܂ ܐܰܝܟ݂ ܡܳܐ ܕ݁ܶܐܡܰܪ ܢܶܫܶܐ̈ . ܠܶܗ ܕ݁ܶܝܢ ܠܳܐ ܚܙܰܘ .</p>
               </div>
               <div type="textpart" subtype="verse" n="25">
                  <p>ܗܳܝܕ݁ܶܝܢ ܐܶܡܰܪ ܠܗܽܘܢ ܝܶܫܽܘܥ . ܐܳܘ ܚܰܣܺܝܪܰܝ̈ ܪܶܥܝܳܢܳܐ ܅
                    ܘܝܰܩܺܝܪܰܝ̈ ܠܶܒ݁ܳܐ ܠܰܡܗܰܝܡܳܢܽܘ ܒ݁ܟ݂ܽܠܗܶܝܢ ܐܰܝܠܶܝܢ ܕ݁ܡܰܠܶܠܘ ܢܒ݂ܺܝܶܐ̈ :</p>
               </div>
               <div type="textpart" subtype="verse" n="26">
                  <p>ܠܳܐ ܗ̱ܘܳܐ ܗܳܠܶܝܢ ܥܬ݂ܺܝܕ݂ ܗܘܳܐ ܕ݁ܰܢܣܰܝܒ݁ܰܪ ܡܫܺܝܚܳܐ ܆
                    ܘܰܕ݂ܢܶܥܽܘܠ ܠܬ݂ܶܫܒ݁ܽܘܚܬ݁ܶܗ ܆</p>
               </div>
               <div type="textpart" subtype="verse" n="27">
                  <p>ܘܫܰܪܺܝ ܗ̱ܘܳܐ ܡܶܢ ܡܽܘܫܶܐ ܂ ܘܡܶܢ ܟ݁ܽܠܗܽܘܢ ܢܒ݂ܺܝܶܐ̈ . ܘܰܡܦ݂ܰܫܶܩ
                    ܗ̱ܘܳܐ ܠܗܽܘܢ ܥܰܠ ܢܰܦ݂ܫܶܗ ܂ ܡܶܢ ܟ݁ܽܠܗܽܘܢ ܟ݁ܬ݂ܳܒ݂ܶܐ̈ .</p>
               </div>
               <div type="textpart" subtype="verse" n="28">
                  <p>ܘܰܩܪܶܒ݂ܘ ܗ̱ܘܰܘ ܠܰܩܪܺܝܬ݂ܳܐ ܗܳܝ ܕ݁ܳܐܙܺܠ̱ܝܢ ܗ̱ܘܰܘ ܠܳܗ . ܘܗܽܘ
                    ܡܰܣܒ݁ܰܪ ܗ̱ܘܳܐ ܠܗܽܘܢ ܆ ܕ݁ܰܐܝܟ݂ ܕ݁ܰܠܕ݂ܽܘܟ݁ܳܐ ܪܰܚܺܝܩܳܐ ܐܳܙܶܠ ܗ̱ܘܳܐ .</p>
               </div>
               <div type="textpart" subtype="verse" n="29">
                  <p>ܘܰܐܠܨܽܘܗ̱ܝ ܘܳܐܡܪܺܝܢ ܠܶܗ . ܦ݁ܽܘܫ ܠܘܳܬ݂ܰܢ ܁ ܡܶܛܽܠ ܕ݁ܝܰܘܡܳܐ
                    ܗܳܫܳܐ ܂ ܪܟ݂ܶܢ ܠܶܗ ܠܡܶܚܫܰܟ݂ . ܘܥܰܠ ܕ݁ܰܢܩܰܘܶܐ ܠܘܳܬ݂ܗܽܘܢ .</p>
               </div>
               <div type="textpart" subtype="verse" n="30">
                  <p>ܘܰܗܘܳܐ ܕ݁ܟ݂ܰܕ݂ ܐܶܣܬ݁ܡܶܟ݂ ܥܰܡܗܽܘܢ ܆ ܢܣܰܒ݂ ܠܰܚܡܳܐ ܁ ܘܒ݂ܰܪܶܟ݂
                    ܘܰܩܨܳܐ ܂ ܘܝܰܗ̱ܒ݂ ܠܗܽܘܢ .</p>
               </div>
               <div type="textpart" subtype="verse" n="31">
                  <p>ܘܡܶܚܕ݂ܳܐ ܐܶܬ݂ܦ݁ܰܬ݁ܰܚ ܥܰܝܢܰܝܗܽܘܢ̈ ܂ ܘܶܐܫܬ݁ܰܘܕ݁ܥܽܘܗ̱ܝ . ܘܗܽܘ
                    ܐܶܫܬ݁ܩܶܠ ܠܶܗ ܡܶܢܗܽܘܢ .</p>
               </div>
               <div type="textpart" subtype="verse" n="32">
                  <p>ܘܳܐܡܪܺܝܢ ܗ̱ܘܰܘ ܚܰܕ݂ ܠܚܰܕ݂ . ܠܳܐ ܗ̱ܘܳܐ ܠܶܒ݁ܰܢ ܝܰܩܺܝܪ ܗ̱ܘܳܐ
                    ܒ݁ܓ݂ܰܘܰܢ : ܟ݁ܰܕ݂ ܡܡܰܠܶܠ ܥܰܡܰܢ ܒ݁ܽܐܘܪܚܳܐ : ܘܰܡܦ݂ܰܫܶܩ ܠܰܢ ܟ݁ܬ݂ܳܒ݂ܶܐ̈ ܆</p>
               </div>
               <div type="textpart" subtype="verse" n="33">
                  <p>ܘܩܳܡܘ ܒ݁ܳܗ ܒ݁ܫܳܥܬ݂ܳܐ ܂ ܘܰܗܦ݂ܰܟ݂ܘ ܠܽܐܘܪܺܫܠܶܡ . ܘܶܐܫܟ݁ܰܚܘ
                    ܠܰܚܕ݂ܰܥܣܰܪ ܕ݁ܰܟ݂ܢܺܝܫܺܝܢ ܂ ܘܠܰܐܝܠܶܝܢ ܕ݁ܥܰܡܗܽܘܢ ܁</p>
               </div>
               <div type="textpart" subtype="verse" n="34">
                  <p>ܟ݁ܰܕ݂ ܐܳܡܪܺܝܢ . ܕ݁ܫܰܪܺܝܪܳܐܝܺܬ݂ ܩܳܡ ܡܳܪܰܢ ܂ ܘܶܐܬ݂ܚܙܺܝ
                    ܠܫܶܡܥܽܘܢ .</p>
               </div>
               <div type="textpart" subtype="verse" n="35">
                  <p>ܘܳܐܦ݂ ܗܶܢܽܘܢ ܂ ܐܶܫܬ݁ܰܥܺܝܘ ܐܰܝܠܶܝܢ ܕ݁ܰܗܘܰܝ̈ ܒ݁ܽܐܘܪܚܳܐ ܇
                    ܘܰܐܝܟ݁ܰܢܳܐ ܐܶܬ݂ܺܝܕ݂ܰܥ ܠܗܽܘܢ ܟ݁ܰܕ݂ ܩܨܳܐ ܠܰܚܡܳܐ ܀</p>
               </div>
               <div type="textpart" subtype="verse" n="36">
                  <p>ܘܟ݂ܰܕ݂ ܗܳܠܶܝܢ ܡܡܰܠܠܺܝܢ ܗ̱ܘܰܘ ܆ ܝܶܫܽܘܥ ܩܳܡ ܒ݁ܰܝܢܳܬ݂ܗܽܘܢ ܂
                    ܘܶܐܡܰܪ ܠܗܽܘܢ . ܫܠܳܡܳܐ ܥܰܡܟ݂ܽܘܢ . ܐܶܢܳܐ ܐ̱ܢܳܐ ܂ ܠܳܐ ܬ݁ܶܕ݂ܚܠܽܘܢ .</p>
               </div>
               <div type="textpart" subtype="verse" n="37">
                  <p>ܘܗܶܢܽܘܢ ܐܶܬ݂ܪܗܶܒ݂ܘ ܂ ܘܰܗܘܰܘ ܒ݁ܕ݂ܶܚܠܬ݂ܳܐ . ܣܳܒ݂ܪܺܝܢ ܗ̱ܘܰܘ
                    ܓ݁ܶܝܪ ܕ݁ܪܽܘܚܳܐ ܚܳܙܶܝܢ .</p>
               </div>
               <div type="textpart" subtype="verse" n="38">
                  <p>ܘܳܐܡܰܪ ܠܗܽܘܢ ܝܶܫܽܘܥ . ܡܳܢܳܐ ܡܶܬ݁ܙܺܝܥܺܝܢ ܐܢ̱ܬ݁ܽܘܢ ܂ ܘܡܳܢܳܐ
                    ܣܳܠܩܳܢ̈ ܡܰܚܫܒ݂ܳܬ݂ܳܐ̈ ܥܰܠ ܠܶܒ݁ܰܘܳܬ݂ܟ݂ܽܘܢ̈ .</p>
               </div>
               <div type="textpart" subtype="verse" n="39">
                  <p>ܚܙܰܘ ܐܺܝܕ݂ܰܝ̈ ܘܪܶܓ݂ܠܰܝ̈ ܂ ܕ݁ܶܐܢܳܐ ܐ̱ܢܳܐ . ܓ݁ܽܘܫܽܘܢܳܢܝ ܘܕ݂ܰܥܘ
                    ܆ ܕ݁ܰܠܪܽܘܚܳܐ ܁ ܒ݁ܶܣܪܳܐ ܘܓ݂ܰܪܡܶܐ̈ ܠܰܝܬ݁ ܠܳܗ ܇ ܐܰܝܟ݂ ܕ݁ܚܳܙܶܝܢ ܐܢ̱ܬ݁ܽܘܢ ܕ݁ܺܐܝܬ݂ ܠܺܝ
                    .</p>
               </div>
               <div type="textpart" subtype="verse" n="40">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܚܰܘܺܝ ܐܶܢܽܘܢ ܐܺܝܕ݂ܰܘܗ̱ܝ̈ ܂
                    ܘܪܶܓ݂ܠܰܘܗ̱ܝ̈ .</p>
               </div>
               <div type="textpart" subtype="verse" n="41">
                  <p>ܘܟ݂ܰܕ݂ ܥܕ݂ܰܡܳܐ ܠܗܳܫܳܐ ܠܳܐ ܡܗܰܝܡܢܺܝܢ ܗ̱ܘܰܘ ܡܶܢ ܚܰܕ݂ܘܰܬ݂ܗܽܘܢ ܂
                    ܘܡܶܬ݁ܬ݁ܰܡܗܺܝܢ ܗ̱ܘܰܘ . ܐܶܡܰܪ ܠܗܽܘܢ . ܐܺܝܬ݂ ܠܟ݂ܽܘܢ ܬ݁ܢܳܢ ܡܶܕ݁ܶܡ ܠܡܶܐܟ݂ܰܠ .</p>
               </div>
               <div type="textpart" subtype="verse" n="42">
                  <p>ܗܶܢܽܘܢ ܕ݁ܶܝܢ ܝܰܗ̱ܒ݂ܘ ܠܶܗ ܡܢܳܬ݂ܳܐ ܡܶܢ ܢܽܘܢܳܐ ܕ݁ܛܰܘܝܳܐ ܂ ܘܡܶܢ
                    ܟ݁ܰܟ݁ܳܪܺܝܬ݂ܳܐ ܕ݁ܕ݂ܶܒ݂ܫܳܐ .</p>
               </div>
               <div type="textpart" subtype="verse" n="43">
                  <p>ܘܰܢܣܰܒ݂ ܐܶܟ݂ܰܠ ܠܥܺܢܰܝܗܽܘܢ̈ ܀</p>
               </div>
               <div type="textpart" subtype="verse" n="44">
                  <p>ܘܶܐܡܰܪ ܠܗܽܘܢ ܁ ܗܳܠܶܝܢ ܐܶܢܶܝܢ̈ ܡܶܠܶܐ̈ ܕ݁ܡܰܠܠܶܬ݂ ܥܰܡܟ݂ܽܘܢ ܂
                    ܟ݁ܰܕ݂ ܠܘܳܬ݂ܟ݂ܽܘܢ ܗ̱ܘܺܝܬ݂ . ܕ݁ܘܳܠܶܐ ܗ̱ܘ ܕ݁ܢܶܫܬ݁ܰܠܰܡ ܟ݁ܽܠ ܡܶܕ݁ܶܡ ܕ݁ܰܟ݂ܬ݂ܺܝܒ݂
                    ܒ݁ܢܳܡܽܘܣܳܐ ܕ݁ܡܽܘܫܶܐ ܇ ܘܒ݂ܰܢܒ݂ܺܝܶܐ̈ ܘܰܒ݂ܡܰܙܡܽܘܪܶܐ̈ ܇ ܥܠܰܝ .</p>
               </div>
               <div type="textpart" subtype="verse" n="45">
                  <p>ܗܳܝܕ݁ܶܝܢ ܦ݁ܬ݂ܰܚ ܪܶܥܝܳܢܗܽܘܢ ܠܡܶܣܬ݁ܰܟ݁ܳܠܽܘ ܟ݁ܬ݂ܳܒ݂ܶܐ̈ .</p>
               </div>
               <div type="textpart" subtype="verse" n="46">
                  <p>ܘܶܐܡܰܪ ܠܗܽܘܢ ܂ ܕ݁ܗܳܟ݂ܰܢܳܐ ܟ݁ܬ݂ܺܝܒ݂ . ܘܗܳܟ݂ܰܢܳܐ ܙܳܕ݂ܶܩ ܗ̱ܘܳܐ
                    ܕ݁ܢܶܚܰܫ ܡܫܺܝܚܳܐ . ܘܕ݂ܰܢܩܽܘܡ ܡܶܢ ܒ݁ܶܝܬ݂ ܡܺܝܬ݂ܶܐ̈ ܠܰܬ݂ܠܳܬ݂ܳܐ ܝܰܘܡܺܝܢ̈ .</p>
               </div>
               <div type="textpart" subtype="verse" n="47">
                  <p>ܘܰܕ݂ܢܶܬ݂ܟ݁ܪܶܙ ܒ݁ܰܫܡܶܗ ܬ݁ܝܳܒ݁ܽܘܬ݂ܳܐ ܠܫܽܘܒ݂ܩܳܢܳܐ ܕ݁ܰܚܛܳܗܶܐ̈ ܂
                    ܒ݁ܟ݂ܽܠܗܽܘܢ ܥܰܡ̱ܡܶܐ̈ . ܘܫܽܘܪܳܝܳܐ ܢܶܗܘܶܐ ܂ ܡܶܢ ܐܽܘܪܺܫܠܶܡ .</p>
               </div>
               <div type="textpart" subtype="verse" n="48">
                  <p>ܘܰܐܢ̱ܬ݁ܽܘܢ ܐܶܢܽܘܢ ܣܳܗܕ݁ܶܐ̈ ܕ݁ܗܳܠܶܝܢ .</p>
               </div>
               <div type="textpart" subtype="verse" n="49">
                  <p>ܘܶܐܢܳܐ ܐܶܫܰܕ݁ܰܪ ܥܠܰܝܟ݁ܽܘܢ ܡܽܘܠܟ݁ܳܢܳܐ ܕ݁ܳܐܒ݂ܝ . ܐܰܢ̱ܬ݁ܽܘܢ
                    ܕ݁ܶܝܢ ܩܰܘܰܘ ܒ݁ܽܐܘܪܺܫܠܶܡ ܡܕ݂ܺܝܢ̱ܬ݁ܳܐ ܆ ܥܕ݂ܰܡܳܐ ܕ݁ܬ݂ܶܠܒ݁ܫܽܘܢ ܚܰܝܠܳܐ ܡܶܢ ܪܰܘܡܳܐ
                    ܀</p>
               </div>
               <div type="textpart" subtype="verse" n="50">
                  <p>ܘܰܐܦ݁ܶܩ ܐܶܢܽܘܢ ܥܕ݂ܰܡܳܐ ܠܒ݂ܶܝܬ݂ ܥܰܢܝܳܐ . ܘܰܐܪܺܝܡ ܐܺܝܕ݂ܰܘܗ̱ܝ̈
                    ܂ ܘܒ݂ܰܪܶܟ݂ ܐܶܢܽܘܢ .</p>
               </div>
               <div type="textpart" subtype="verse" n="51">
                  <p>ܘܰܗܘܳܐ ܕ݁ܟ݂ܰܕ݂ ܡܒ݂ܰܪܶܟ݂ ܠܗܽܘܢ ܆ ܐܶܬ݂ܦ݁ܪܶܫ ܡܶܢܗܽܘܢ ܂ ܘܰܣܠܶܩ
                    ܠܰܫܡܰܝܳܐ ܀</p>
               </div>
               <div type="textpart" subtype="verse" n="52">
                  <p>ܗܶܢܽܘܢ ܕ݁ܶܝܢ ܣܓ݂ܶܕ݂ܘ ܠܶܗ . ܘܰܗܦ݂ܰܟ݂ܘ ܠܽܐܘܪܺܫܠܶܡ ܂
                    ܒ݁ܚܰܕ݂ܽܘܬ݂ܳܐ ܪܰܒ݁ܬ݂ܳܐ .</p>
               </div>
               <div type="textpart" subtype="verse" n="53">
                  <p>ܘܰܒ݂ܟ݂ܽܠܙܒ݂ܰܢ ܐܺܝܬ݂ܰܝܗܽܘܢ ܗ̱ܘܰܘ ܒ݁ܗܰܝܟ݁ܠܳܐ ܆ ܟ݁ܰܕ݂ ܡܫܰܒ݁ܚܺܝܢ
                    ܘܰܡܒ݂ܰܪܟ݂ܺܝܢ ܠܰܐܠܳܗܳܐ ܂ ܐܰܡܺܝܢ ܀.܀.܀܀</p>
               </div>
            </div>
         </div>
      </body>
   </text>
</TEI>
