<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title xml:lang="syc">ܐܘܢܓܠܝܘܢ ܕܡܬܝ</title>
            <author>
               <persName key="pta9999">The Peshitta New
                    Testament</persName>
            </author>
            <respStmt>
               <orgName role="sponsor">University of Oxford</orgName>
               <orgName role="sponsor">Brigham Young University</orgName>
               <orgName role="sponsor">Vanderbilt University</orgName>
               <orgName role="sponsor">Initiative for Digital Humanities, Media, and Culture at Texas A&amp;M
                    University</orgName>
               <persName role="principal">Kristian S. Heal</persName>
               <persName role="principal">David G.K. Taylor</persName>
               <persName role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</persName>
               <persName role="editor" ref="http://syriaca.org/person.xml#abutts">Aaron Butts, The
                    Catholic University of America</persName>
               <persName role="editor" ref="http://syriaca.org/person.xml#kheal">Kristian S. Heal,
                    Brigham Young University</persName>
               <persName role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</persName>
               <persName role="editor" ref="http://syriaca.org/person.xml#dmichelson">David A.
                    Michelson, Vanderbilt University</persName>
               <persName role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</persName>
               <persName role="editor" ref="http://syriaca.org/person.xml#jwalters">James E. Walters,
                    Rochester College</persName>
               <resp>original digitization under a Creative Commons Attribution 4.0 International License as found in https://syriaccorpus.org, distributed by Jean and Alexander Heard Library System, Vanderbilt University, Nashville, Tennessee. Downloaded on 2024-04-08.</resp>
            </respStmt>
            <respStmt>
               <persName ref="http://syriaca.org/person.xml#jwalters">James E. Walters</persName>
               <resp>TEI-XML endocing.</resp>
            </respStmt>
            <respStmt>
               <persName ref="https://orcid.org/0000-0001-5382-6322" xml:id="AvS">Annette von Stockhausen</persName>
               <resp>Conversion to CTS-compliant PTA TEI.</resp>
            </respStmt>
            <respStmt>
               <persName ref="http://syriaca.org/person.xml#gkiraz">George Kiraz</persName>
               <resp>Transcription of Syriac text.</resp>
            </respStmt>
         </titleStmt>
         <publicationStmt>
            <authority>Digital Syriac Corpus</authority>
            <distributor>Patristic Text Archive</distributor>
            <availability>
               <licence target="https://creativecommons.org/licenses/by/4.0/">Available under a Creative Commons Attribution ShareAlike 4.0 International License (The TEI XML edition is copyrighted by James E. Walters).</licence>
            </availability>
            <date>2024</date>
            <idno type="PTA">pta9999.pta063</idno>
            <idno type="DSC">https://syriaccorpus.org/100</idno>
            <idno type="TLG"><!--TLG-ID--></idno>
            <idno type="CPG"><!--CPG-ID--></idno>
            <idno type="BHG"><!--BHG-ID--></idno>
            <idno type="Pinakes-Oeuvre"><!--Pinnakes-Oeuvre ID--></idno>
         </publicationStmt>
         <sourceDesc xml:id="sourceDesc1">
            <listBibl>
               <biblStruct>
                  <monogr>
                     <editor>
                        <forename>G. H.</forename>
                        <surname>Gwilliam</surname>
                     </editor>
                     <editor>
                        <forename>J.</forename>
                        <surname>Pinkerton</surname>
                     </editor>
                     <editor>
                        <forename>John</forename>
                        <surname>Gwynn</surname>
                     </editor>
                     <title level="m">The New Testament in Syriac [<foreign xml:lang="syr">ܕܝܬܝܩܐ ܚܕܬܐ ܕܡܪܢ ܝܫܘܥ
                            ܡܫܝܚܐ</foreign>]</title>
                     <idno type="URI">http://syriaca.org/bibl/2491</idno>
                     <idno type="zotero">1049</idno>
                     <idno type="URI">http://zotero.org/groups/392292/items/N4KFR4M9</idno>
                     <ref target="https://archive.org/details/newtestamentinsy00lond"/>
                     <imprint>
                        <pubPlace>London</pubPlace>
                        <publisher>British and Foreign Bible Society</publisher>
                        <date>1905</date>
                     </imprint>
                  </monogr>
               </biblStruct>
            </listBibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="verse"
                         matchPattern="(.+).(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="chapter"
                         matchPattern="(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3,$4/$1">
               <p>For references to the Septuagint LXX is used as abbreviation, for references to the New Testament NA is used as abbreviation for the version, for references to the Vulgata Vg is used as abbrevation, for references to the Peshitta PES is used as abbrevation, for references to the Hexapla Hexapla is used as abbreviation.</p>
               <p>Noted are references to a biblical book, chapter, verse, sc. LXX:Gn:1:1; also possible: LXX:Gn:1:1-3 for a sequence of verses or LXX:Gn:1:1.3 for two verses not following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa, 2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps, Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah, Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk, Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm, Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible: LXX:Gn:1-3 for a sequence of chapters or LXX:Gn:1.3 for two chapters not following each other.</p>
            </cRefPattern>
            <cRefPattern matchPattern="(.+):(.+)"
                         replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <refsDecl xml:id="pta">
            <cRefPattern matchPattern="(.+)" replacementPattern="https://pta.bbaw.de/text/$1">
               <p>References to PTA-CTS-URNs</p>
            </cRefPattern>
         </refsDecl>
         <refsDecl xml:id="perseus">
            <cRefPattern matchPattern="(.+)"
                         replacementPattern="https://scaife.perseus.org/reader/$1">
               <p>References to Perseus-CTS-URNs</p>
            </cRefPattern>
         </refsDecl>
         <editorialDecl>
            <interpretation>
               <p>
        This file is encoded according to the guidelines of the Patristic Text Archive (PTA). See <ref target="https://pta.bbaw.de/project/encoding-guidelines">https://pta.bbaw.de/project/encoding-guidelines</ref> and <ref target="https://doi.org/10.5281/zenodo.3737666">https://doi.org/10.5281/zenodo.3737666</ref>.
    </p>
               <p xml:id="biblical-quotations" ana="not-annotated not-identified">
        Biblical quotations are not annotated and not referenced. References follow the scheme declared <ref target="#biblical">above</ref>.
    </p>
               <p xml:id="other-references" ana="not-annotated not-identified">
        Other references are not annotated and not referenced. References to texts in the PTA follow the scheme declared <ref target="#pta">above (pta)</ref>, references to texts available in the <ref target="https://scaife.perseus.org/">Perseus Digital Library</ref> follow the scheme declared <ref target="#perseus">above (perseus)</ref>. If the referenced text is not available in either repository, the reference for the referenced text is given in the attribute @source in the form “Authorabbrev_Workabbrev_Location”; ancient Greek authors should be referenced according to the lists of H. G. Liddell/R. Scott/H. S. Jones, A Greek - English Lexicon, Oxford 1968 (9th edition) and G. W. H. Lampe, A Patristic Greek Lexicon, Oxford 1987 (3rd edition), for Latin ones the abbreviations of the Thesaurus Linguae Latinae (cf. Index librorum scriptorum inscriptionum ex quibus exempla afferuntur) should be used, with dots in the abbreviations deleted without replacement.
    </p>
               <p xml:id="persons" ana="not-annotated not-identified">
        Persons are not annotated and not referenced with IDs according to the <ref target="https://github.com/PatristicTextArchive/tipnr_data">TIPNR - Tyndale Individualised Proper Names with all References</ref> list for biblical persons and IDs of <ref target="https://github.com/PatristicTextArchive/pta_metadata/blob/main/pta_persons.json">PTA persons index</ref> for all other persons.
    </p>
               <p xml:id="groups" ana="not-annotated not-identified">
        Groups of persons and organisations are not annotated and not referenced with IDs according to the IDs of <ref target="https://github.com/PatristicTextArchive/pta_metadata/blob/main/pta_groups.json">PTA groups index</ref> for all other groups.
    </p>
               <p xml:id="places" ana="not-annotated not-identified">
        Places are not annotated and not referenced with <ref target="https://pleiades.stoa.org/">Pleiades Gazetteer</ref> IDs.
    </p>
            </interpretation>
            <normalization>
               <p><!--Usage of capitalisation, ν-ephelkystikon, σ: οὕτως, Iota subscriptum/adscriptum, Trema, Enclitics, apostroph/elisions, number signs, splitting of words, nomina sacra, ...--></p>
            </normalization>
            <punctuation>
               <p><!--Usage (and/or normalisation) of full stop, comma, semicolon, question mark, dash and parenthesis--></p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl>
        Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
            <taxonomy xml:id="editionstatus">
               <bibl>
        Patristic Text Archive Status of edition
    </bibl>
               <category xml:id="critical-edition">
                  <catDesc>
        Critical edition in which the text-critical variants have been encoded.
        </catDesc>
               </category>
               <category xml:id="critical-edition-no-app">
                  <catDesc>
        Critical edition in which the text-critical variants have not been encoded, e.g. because it is a retro-digitisation of a printed critical edition and for copyright reasons the apparatus cannot be included in the retro-digitisation.
        </catDesc>
               </category>
               <category xml:id="critical-edition-outdated">
                  <catDesc>
            Edition which notes text-critical variants, but does not, for example, comprehensively include the manuscripts.
        </catDesc>
               </category>
               <category xml:id="pre-critical-edition">
                  <catDesc>
            Pre-modern editions (e.g. editions in the Patrologia Graeca or Latina)
        </catDesc>
               </category>
            </taxonomy>
            <taxonomy xml:id="annotationstatus">
               <bibl>
        Patristic Text Archive Status of annotation
    </bibl>
               <category xml:id="fully-annotated">
                  <catDesc>
        All instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="partially-annotated">
                  <catDesc>
        Some instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="not-annotated">
                  <catDesc>
        No instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="fully-identified">
                  <catDesc>
        All encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
               <category xml:id="partially-identified">
                  <catDesc>
        Some encoded instances of a phenomenon (e.g. biblical quotations, persons, places) are identified with the respective norm data
        </catDesc>
               </category>
               <category xml:id="not-identified">
                  <catDesc>
        No encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
            </taxonomy>
         </classDecl>
         <schemaRef key="v3"
                    url="https://raw.githubusercontent.com/PatristicTextArchive/Schema/master/tei-pta.rng"/>
      </encodingDesc>
      <profileDesc>
         <creation>
            <date notBefore="0350" notAfter="0450">Translated from Greek into Syriac in late 4th/early 5th century</date>
            <placeName ref="http://pleiades.stoa.org/places/"><!--Correct place needs to be filled in and referenced.--></placeName>
         </creation>
         <textClass>
            <keywords scheme="#comphistsem">
               <term>Biblical</term>
            </keywords>
            <keywords scheme="#editionstatus">
               <term>critical-edition-outdated</term>
            </keywords>
         </textClass>
      </profileDesc>
      <revisionDesc status="draft">
         <change when="2023-05-22" who="#AvS">
          Updated file to comply with version 3.0 of <ref target="https://github.com/PatristicTextArchive/Schema">TEI-PTA-Schema</ref>
         </change>
         <change when="2024-04-08" who="#AvS">Converted to PTA encoding guidelines</change>
         <change when="2019-04-26" who="http://syriaca.org/person.xml#jwalters">Added origDate</change>
         <change when="2018-05-01" who="http://syriaca.org/person.xml#jwalters">Edited source information, status, and type of text</change>
         <change when="2017-07-05" who="http://syriaca.org/person.xml#jwalters">Edited text
                structure</change>
         <change when="2017-03-11" who="http://syriaca.org/person.xml#jwalters">Created:
                file</change>
      </revisionDesc>
   </teiHeader>
   <text>
      <body>
         <div type="edition"
              xml:lang="syc"
              n="urn:cts:pta:pta9999.pta063.pta-syc1">
            <head>
               <title>ܐܘܢܓܠܝܘܢ ܕܡܬܝ</title>
            </head>
            <div type="textpart" subtype="chapter" n="1">
               <div type="textpart" subtype="verse" n="1">
                  <p>ܟ݁ܬ݂ܳܒ݂ܳܐ ܕ݁ܺܝܠܺܝܕ݂ܽܘܬ݂ܶܗ ܕ݁ܝܶܫܽܘܥ ܡܫܺܝܚܳܐ ܒ݁ܪܶܗ ܕ݁ܕ݂ܰܘܺܝܕ݂
                    ܒ݁ܪܶܗ ܕ݁ܰܐܒ݂ܪܳܗܳܡ</p>
               </div>
               <div type="textpart" subtype="verse" n="2">
                  <p>ܐܰܒ݂ܪܳܗܳܡ ܐܰܘܠܶܕ݂ ܠܺܐܝܣܚܳܩ ܐܺܝܣܚܳܩ ܐܰܘܠܶܕ݂ ܠܝܰܥܩܽܘܒ݂ ܝܰܥܩܽܘܒ݂
                    ܐܰܘܠܶܕ݂ ܠܺܝܗܽܘܕ݂ܳܐ ܘܠܰܐܚܰܘܗ̱̈ܝ</p>
               </div>
               <div type="textpart" subtype="verse" n="3">
                  <p>ܝܺܗܽܘܕ݂ܳܐ ܐܰܘܠܶܕ݂ ܠܦ݂ܰܪܨ ܘܰܠܙܰܪܚ ܡܶܢ ܬ݁ܳܡܳܪ ܦ݁ܰܪܨ ܐܰܘܠܶܕ݂
                    ܠܚܶܨܪܳܘܢ ܚܶܨܪܽܘܢ ܐܰܘܠܶܕ݂ ܠܳܐܪܳܡ</p>
               </div>
               <div type="textpart" subtype="verse" n="4">
                  <p>ܐܳܪܳܡ ܐܰܘܠܶܕ݂ ܠܥܰܡܺܝܢܳܕ݂ܳܒ݂ ܥܰܡܺܝܢܳܕ݂ܳܒ݂ ܐܰܘܠܶܕ݂ ܠܢܰܚܫܳܘܢ
                    ܢܰܚܫܽܘܢ ܐܰܘܠܶܕ݂ ܠܣܰܠܡܳܘܢ</p>
               </div>
               <div type="textpart" subtype="verse" n="5">
                  <p>ܣܰܠܡܳܘܢ ܐܰܘܠܶܕ݂ ܠܒ݂ܳܥܳܙ ܡܶܢ ܪܳܚܳܒ݂ ܒ݁ܳܥܳܙ ܐܰܘܠܶܕ݂ ܠܥܽܘܒ݂ܺܝܕ݂
                    ܡܶܢ ܪܳܥܽܘܬ݂ ܥܽܘܒ݂ܺܝܕ݂ ܐܰܘܠܶܕ݂ ܠܺܐܝܫܰܝ</p>
               </div>
               <div type="textpart" subtype="verse" n="6">
                  <p>ܐܺܝܫܰܝ ܐܰܘܠܶܕ݂ ܠܕ݂ܰܘܺܝܕ݂ ܡܰܠܟ݁ܳܐ ܕ݁ܰܘܺܝܕ݂ ܐܰܘܠܶܕ݂ ܠܰܫܠܶܝܡܳܘܢ
                    ܡܶܢ ܐܰܢ̱ܬ݁ܬ݂ܶܗ ܕ݁ܽܐܘܪܺܝܳܐ</p>
               </div>
               <div type="textpart" subtype="verse" n="7">
                  <p>ܫܠܶܝܡܽܘܢ ܐܰܘܠܶܕ݂ ܠܰܪܚܰܒ݂ܥܰܡ ܪܚܰܒ݂ܥܰܡ ܐܰܘܠܶܕ݂ ܠܰܐܒ݂ܺܝܳܐ
                    ܐܰܒ݂ܺܝܳܐ ܐܰܘܠܶܕ݂ ܠܳܐܣܳܐ</p>
               </div>
               <div type="textpart" subtype="verse" n="8">
                  <p>ܐܳܣܳܐ ܐܰܘܠܶܕ݂ ܠܝܳܗܽܘܫܳܦ݂ܳܛ ܝܳܗܽܘܫܳܦ݂ܳܛ ܐܰܘܠܶܕ݂ ܠܝܽܘܪܳܡ ܝܽܘܪܳܡ
                    ܐܰܘܠܶܕ݂ ܠܥܽܘܙܺܝܳܐ</p>
               </div>
               <div type="textpart" subtype="verse" n="9">
                  <p>ܥܽܘܙܺܝܳܐ ܐܰܘܠܶܕ݂ ܠܝܽܘܬ݂ܳܡ ܝܽܘܬ݂ܳܡ ܐܰܘܠܶܕ݂ ܠܳܐܚܳܙ ܐܳܚܳܙ
                    ܐܰܘܠܶܕ݂ ܠܚܶܙܰܩܝܳܐ</p>
               </div>
               <div type="textpart" subtype="verse" n="10">
                  <p>ܚܶܙܰܩܝܳܐ ܐܰܘܠܶܕ݂ ܠܰܡܢܰܫܶܐ ܡܢܰܫܶܐ ܐܰܘܠܶܕ݂ ܠܰܐܡܽܘܢ ܐܰܡܽܘܢ
                    ܐܰܘܠܶܕ݂ ܠܝܽܘܫܺܝܳܐ</p>
               </div>
               <div type="textpart" subtype="verse" n="11">
                  <p>ܝܽܘܫܺܝܳܐ ܐܰܘܠܶܕ݂ ܠܝܽܘܟ݂ܰܢܝܳܐ ܘܠܰܐܚܰܘܗ̱̈ܝ ܒ݁ܓ݂ܳܠܽܘܬ݂ܳܐ
                    ܕ݁ܒ݂ܳܒ݂ܶܠ</p>
               </div>
               <div type="textpart" subtype="verse" n="12">
                  <p>ܡܶܢ ܒ݁ܳܬ݂ܰܪ ܓ݁ܳܠܽܘܬ݂ܳܐ ܕ݁ܶܝܢ ܕ݁ܒ݂ܳܒ݂ܶܠ ܝܽܘܟ݂ܰܢܝܳܐ ܐܰܘܠܶܕ݂
                    ܠܫܶܠܰܬ݂ܺܐܝܠ ܫܶܠܰܬ݂ܺܐܝܠ ܐܰܘܠܶܕ݂ ܠܙܽܘܪܒ݁ܳܒ݂ܶܠ</p>
               </div>
               <div type="textpart" subtype="verse" n="13">
                  <p>ܙܽܘܪܒ݁ܳܒ݂ܶܠ ܐܰܘܠܶܕ݂ ܠܰܐܒ݂ܺܝܽܘܕ݂ ܐܰܒ݂ܺܝܽܘܕ݂ ܐܰܘܠܶܕ݂
                    ܠܶܐܠܝܳܩܺܝܡ ܐܶܠܝܳܩܺܝܡ ܐܰܘܠܶܕ݂ ܠܥܳܙܽܘܪ</p>
               </div>
               <div type="textpart" subtype="verse" n="14">
                  <p>ܥܳܙܽܘܪ ܐܰܘܠܶܕ݂ ܠܙܳܕ݂ܽܘܩ ܙܳܕ݂ܽܘܩ ܐܰܘܠܶܕ݂ ܠܰܐܟ݂ܺܝܢ ܐܰܟ݂ܺܝܢ
                    ܐܰܘܠܶܕ݂ ܠܶܐܠܺܝܽܘܕ݂</p>
               </div>
               <div type="textpart" subtype="verse" n="15">
                  <p>ܐܶܠܺܝܽܘܕ ܐܰܘܠܶܕ݂ ܠܶܐܠܺܝܥܳܙܳܪ ܐܶܠܺܝܥܳܙܳܪ ܐܰܘܠܶܕ݂ ܠܡܳܬ݂ܳܢ
                    ܡܳܬ݂ܳܢ ܐܰܘܠܶܕ݂ ܠܝܰܥܩܽܘܒ݂</p>
               </div>
               <div type="textpart" subtype="verse" n="16">
                  <p>ܝܰܥܩܽܘܒ݂ ܐܰܘܠܶܕ݂ ܠܝܰܘܣܶܦ݂ ܓ݁ܰܒ݂ܪܳܗ̇ ܕ݁ܡܰܪܝܰܡ ܕ݁ܡܶܢܳܗ̇
                    ܐܶܬ݂ܺܝܠܶܕ݂ ܝܶܫܽܘܥ ܕ݁ܡܶܬ݂ܩܪܶܐ ܡܫܺܝܚܳܐ</p>
               </div>
               <div type="textpart" subtype="verse" n="17">
                  <p>ܟ݁ܽܠܗܶܝܢ ܗܳܟ݂ܺܝܠ ܫܰܪ̈ܒ݁ܳܬ݂ܳܐ ܡܶܢ ܐܰܒ݂ܪܳܗܳܡ ܥܕ݂ܰܡܳܐ ܠܕ݂ܰܘܺܝܕ݂
                    ܫܰܪ̈ܒ݁ܳܬ݂ܳܐ ܐܰܪܒ݁ܰܥܶܣܪ̈ܶܐ ܘܡܶܢ ܕ݁ܰܘܺܝܕ݂ ܥܕ݂ܰܡܳܐ ܠܓ݂ܳܠܽܘܬ݂ܳܐ ܕ݁ܒ݂ܳܒ݂ܶܠ
                    ܫܰܪ̈ܒ݁ܳܬ݂ܳܐ ܐܰܪܒ݁ܰܥܶܣܪ̈ܶܐ ܘܡܶܢ ܓ݁ܳܠܽܘܬ݂ܳܐ ܕ݁ܒ݂ܳܒ݂ܶܠ ܥܕ݂ܰܡܳܐ ܠܰܡܫܺܝܚܳܐ
                    ܫܰܪ̈ܒ݁ܳܬ݂ܳܐ ܐܰܪܒ݁ܰܥܶܣܪ̈ܶܐ</p>
               </div>
               <div type="textpart" subtype="verse" n="18">
                  <p>ܝܰܠܕ݁ܶܗ ܕ݁ܶܝܢ ܕ݁ܝܶܫܽܘܥ ܡܫܺܝܚܳܐ ܗܳܟ݂ܰܢܳܐ ܗܘܳܐ ܟ݁ܰܕ݂ ܡܟ݂ܺܝܪܳܐ
                    ܗ̱ܘܳܬ݂ ܡܰܪܝܰܡ ܐܶܡܶܗ ܠܝܰܘܣܶܦ݂ ܥܰܕ݂ܠܳܐ ܢܶܫܬ݁ܰܘܬ݁ܦ݂ܽܘܢ ܐܶܫܬ݁ܰܟ݂ܚܰܬ݂ ܒ݁ܰܛܢܳܐ ܡܶܢ
                    ܪܽܘܚܳܐ ܕ݁ܩܽܘܕ݂ܫܳܐ</p>
               </div>
               <div type="textpart" subtype="verse" n="19">
                  <p>ܝܰܘܣܶܦ݂ ܕ݁ܶܝܢ ܒ݁ܰܥܠܳܗ̇ ܟ݁ܺܐܢܳܐ ܗ̱ܘܳܐ ܘܠܳܐ ܨܒ݂ܳܐ
                    ܕ݁ܰܢܦ݂ܰܪܣܶܝܗ̇ ܘܶܐܬ݂ܪܰܥܺܝ ܗ̱ܘܳܐ ܕ݁ܡܰܛܫܝܳܐܝܺܬ݂ ܢܶܫܪܶܝܗ̇</p>
               </div>
               <div type="textpart" subtype="verse" n="20">
                  <p>ܟ݁ܰܕ݂ ܗܳܠܶܝܢ ܕ݁ܶܝܢ ܐܶܬ݂ܪܰܥܺܝ ܐܶܬ݂ܚܙܺܝ ܠܶܗ ܡܰܠܰܐܟ݂ܳܐ ܕ݁ܡܳܪܝܳܐ
                    ܒ݁ܚܶܠܡܳܐ ܘܶܐܡܰܪ ܠܶܗ ܝܰܘܣܶܦ݂ ܒ݁ܪܶܗ ܕ݁ܕ݂ܰܘܺܝܕ݂ ܠܳܐ ܬ݁ܶܕ݂ܚܰܠ ܠܡܶܣܰܒ݂ ܠܡܰܪܝܰܡ
                    ܐܰܢ̱ܬ݁ܬ݂ܳܟ݂ ܗܰܘ ܓ݁ܶܝܪ ܕ݁ܶܐܬ݂ܺܝܠܶܕ݂ ܒ݁ܳܗ̇ ܡܶܢ ܪܽܘܚܳܐ ܗܽܘ ܕ݁ܩܽܘܕ݂ܫܳܐ</p>
               </div>
               <div type="textpart" subtype="verse" n="21">
                  <p>ܬ݁ܺܐܠܰܕ݂ ܕ݁ܶܝܢ ܒ݁ܪܳܐ ܘܬ݂ܶܩܪܶܐ ܫܡܶܗ ܝܶܫܽܘܥ ܗܽܘ ܓ݁ܶܝܪ
                    ܢܰܚܶܝܘܗ̱ܝ ܠܥܰܡܶܗ ܡܶܢ ܚܛܳܗܰܝܗܽܘ̈ܢ</p>
               </div>
               <div type="textpart" subtype="verse" n="22">
                  <p>ܗܳܕ݂ܶܐ ܕ݁ܶܝܢ ܟ݁ܽܠܳܗ̇ ܕ݁ܰܗܘܳܬ݂ ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ
                    ܡܶܢ ܡܳܪܝܳܐ ܒ݁ܝܰܕ݂ ܢܒ݂ܺܝܳܐ</p>
               </div>
               <div type="textpart" subtype="verse" n="23">
                  <p>ܕ݁ܗܳܐ ܒ݁ܬ݂ܽܘܠܬ݁ܳܐ ܬ݁ܶܒ݂ܛܰܢ ܘܬ݂ܺܐܠܰܕ݂ ܒ݁ܪܳܐ ܘܢܶܩܪܽܘܢ ܫܡܶܗ
                    ܥܰܡܰܢܽܘܐܝܺܠ ܕ݁ܡܶܬ݁ܬ݁ܰܪܓ݁ܰܡ ܥܰܡܰܢ ܐܰܠܳܗܰܢ</p>
               </div>
               <div type="textpart" subtype="verse" n="24">
                  <p>ܟ݁ܰܕ݂ ܩܳܡ ܕ݁ܶܝܢ ܝܰܘܣܶܦ݂ ܡܶܢ ܫܶܢܬ݂ܶܗ ܥܒ݂ܰܕ݂ ܐܰܝܟ݁ܰܢܳܐ
                    ܕ݁ܰܦ݂ܩܰܕ݂ ܠܶܗ ܡܰܠܰܐܟ݂ܶܗ ܕ݁ܡܳܪܝܳܐ ܘܕ݂ܰܒ݂ܪܳܗ̇ ܠܰܐܢ̱ܬ݁ܬ݂ܶܗ</p>
               </div>
               <div type="textpart" subtype="verse" n="25">
                  <p>ܘܠܳܐ ܚܰܟ݂ܡܳܗ̇ ܥܕ݂ܰܡܳܐ ܕ݁ܺܝܠܶܕ݂ܬ݂ܶܗ ܠܰܒ݂ܪܳܗ̇ ܒ݁ܽܘܟ݂ܪܳܐ
                    ܘܰܩܪܳܬ݂ ܫܡܶܗ ܝܶܫܽܘܥ</p>
               </div>
            </div>
            <div type="textpart" subtype="chapter" n="2">
               <div type="textpart" subtype="verse" n="1">
                  <p>ܟ݁ܰܕ݂ ܕ݁ܶܝܢ ܐܶܬ݂ܺܝܠܶܕ݂ ܝܶܫܽܘܥ ܒ݁ܒ݂ܶܝܬ݂ ܠܚܶܡ ܕ݁ܺܝܗܽܘܕ݂ܳܐ
                    ܒ݁ܝܰܘ̈ܡܰܝ ܗܶܪܳܘܕ݂ܶܣ ܡܰܠܟ݁ܳܐ ܐܶܬ݂ܰܘ ܡܓ݂ܽܘ̈ܫܶܐ ܡܶܢ ܡܰܕ݂ܢܚܳܐ ܠܽܐܘܪܺܫܠܶܡ</p>
               </div>
               <div type="textpart" subtype="verse" n="2">
                  <p>ܘܳܐܡܪܺܝܢ ܐܰܝܟ݁ܰܘ ܡܰܠܟ݁ܳܐ ܕ݁ܺܝܗܽܘܕ݂̈ܳܝܶܐ ܕ݁ܶܐܬ݂ܺܝܠܶܕ݂ ܚܙܰܝܢ
                    ܓ݁ܶܝܪ ܟ݁ܰܘܟ݁ܒ݂ܶܗ ܒ݁ܡܰܕ݂ܢܚܳܐ ܘܶܐܬ݂ܰܝܢ ܠܡܶܣܓ݁ܰܕ݂ ܠܶܗ</p>
               </div>
               <div type="textpart" subtype="verse" n="3">
                  <p>ܫܡܰܥ ܕ݁ܶܝܢ ܗܶܪܳܘܕ݂ܶܣ ܡܰܠܟ݁ܳܐ ܘܶܐܬ݁ܬ݁ܙܺܝܥ ܘܟ݂ܽܠܳܗ̇ ܐܽܘܪܺܫܠܶܡ
                    ܥܰܡܶܗ</p>
               </div>
               <div type="textpart" subtype="verse" n="4">
                  <p>ܘܟ݂ܰܢܶܫ ܟ݁ܽܠܗܽܘܢ ܪ̈ܰܒ݁ܰܝ ܟ݁ܳܗ̈ܢܶܐ ܘܣܳܦ݂ܪ̈ܶܐ ܕ݁ܥܰܡܳܐ ܘܰܡܫܰܐܶܠ
                    ܗ̱ܘܳܐ ܠܗܽܘܢ ܕ݁ܰܐܝܟ݁ܳܐ ܡܶܬ݂ܺܝܠܶܕ݂ ܡܫܺܝܚܳܐ</p>
               </div>
               <div type="textpart" subtype="verse" n="5">
                  <p>ܗܶܢܽܘܢ ܕ݁ܶܝܢ ܐܶܡܰܪܘ ܒ݁ܒ݂ܶܝܬ݂ ܠܚܶܡ ܕ݁ܺܝܗܽܘܕ݂ܳܐ ܗܳܟ݂ܰܢܳܐ ܓ݁ܶܝܪ
                    ܟ݁ܬ݂ܺܝܒ݂ ܒ݁ܰܢܒ݂ܺܝܳܐ</p>
               </div>
               <div type="textpart" subtype="verse" n="6">
                  <p>ܐܳܦ݂ ܐܰܢ̱ܬ݁ܝ ܒ݁ܶܝܬ݂ ܠܚܶܡ ܕ݁ܺܝܗܽܘܕ݂ܳܐ ܠܳܐ ܗܘܰܝܬ݁ܝ ܒ݁ܨܺܝܪܳܐ
                    ܒ݁ܡܰܠܟ̈݁ܶܐ ܕ݁ܺܝܗܽܘܕ݂ܳܐ ܡܶܢܶܟ݂ܝ ܓ݁ܶܝܪ ܢܶܦ݁ܽܘܩ ܡܰܠܟ݁ܳܐ ܕ݁ܗܽܘ ܢܶܪܥܶܝܘܗ̱ܝ ܠܥܰܡܝ
                    ܐܺܝܣܪܳܐܝܶܠ</p>
               </div>
               <div type="textpart" subtype="verse" n="7">
                  <p>ܗܳܝܕ݁ܶܝܢ ܗܶܪܳܘܕ݂ܶܣ ܡܰܛܫܝܳܐܝܺܬ݂ ܩܪܳܐ ܠܰܡܓ݂ܽܘ̈ܫܶܐ ܘܺܝܠܶܦ݂
                    ܡܶܢܗܽܘܢ ܒ݁ܰܐܝܢܳܐ ܙܰܒ݂ܢܳܐ ܐܶܬ݂ܚܙܺܝ ܠܗܽܘܢ ܟ݁ܰܘܟ݁ܒ݂ܳܐ</p>
               </div>
               <div type="textpart" subtype="verse" n="8">
                  <p>ܘܫܰܕ݁ܰܪ ܐܶܢܽܘܢ ܠܒ݂ܶܝܬ݂ ܠܚܶܡ ܘܶܐܡܰܪ ܠܗܽܘܢ ܙܶܠܘ ܥܰܩܶܒ݂ܘ ܥܰܠ
                    ܛܰܠܝܳܐ ܚܦ݂ܺܝܛܳܐܝܺܬ݂ ܘܡܳܐ ܕ݁ܶܐܫܟ݁ܰܚܬ݁ܽܘܢܳܝܗ̱ܝ ܬ݁ܰܘ ܚܰܘܰܐܘܽܢܝ ܕ݁ܳܐܦ݂ ܐܶܢܳܐ ܐܺܙܰܠ
                    ܐܶܣܓ݁ܽܘܕ݂ ܠܶܗ</p>
               </div>
               <div type="textpart" subtype="verse" n="9">
                  <p>ܗܶܢܽܘܢ ܕ݁ܶܝܢ ܟ݁ܰܕ݂ ܫܡܰܥܘ ܡܶܢ ܡܰܠܟ݁ܳܐ ܐܶܙܰܠܘ ܘܗܳܐ ܟ݁ܰܘܟ݁ܒ݂ܳܐ
                    ܗܰܘ ܕ݁ܰܚܙܰܘ ܒ݁ܡܰܕ݂ܢܚܳܐ ܐܳܙܶܠ ܗ̱ܘܳܐ ܩܕ݂ܳܡܰܝܗܽܘܢ ܥܕ݂ܰܡܳܐ ܕ݁ܶܐܬ݂ܳܐ ܩܳܡ ܠܥܶܠ ܡܶܢ
                    ܐܰܝܟ݁ܳܐ ܕ݁ܺܐܝܬ݂ܰܘܗ̱ܝ ܛܰܠܝܳܐ</p>
               </div>
               <div type="textpart" subtype="verse" n="10">
                  <p>ܟ݁ܰܕ݂ ܕ݁ܶܝܢ ܚܙܰܐܘܽܗ̱ܝ ܠܟ݂ܰܘܟ݁ܒ݂ܳܐ ܚܕ݂ܺܝܘ ܚܰܕ݂ܽܘܬ݂ܳܐ ܪܰܒ݁ܬ݂ܳܐ
                    ܕ݁ܛܳܒ݂</p>
               </div>
               <div type="textpart" subtype="verse" n="11">
                  <p>ܘܥܰܠܘ ܠܒ݂ܰܝܬ݁ܳܐ ܘܰܚܙܰܐܘܽܗ̱ܝ ܠܛܰܠܝܳܐ ܥܰܡ ܡܰܪܝܰܡ ܐܶܡܶܗ
                    ܘܰܢܦ݂ܰܠܘ ܣܓ݂ܶܕ݂ܘ ܠܶܗ ܘܰܦ݂ܬ݂ܰܚܘ ܣܺܝܡܳܬ݂ܗܽܘ̈ܢ ܘܩܰܪܶܒ݂ܘ ܠܶܗ ܩܽܘܪ̈ܒ݁ܳܢܶܐ ܕ݁ܰܗܒ݂ܳܐ
                    ܘܡܽܘܪܳܐ ܘܰܠܒ݂ܽܘܢܬ݁ܳܐ</p>
               </div>
               <div type="textpart" subtype="verse" n="12">
                  <p>ܘܶܐܬ݂ܚܙܺܝ ܠܗܽܘܢ ܒ݁ܚܶܠܡܳܐ ܕ݁ܠܳܐ ܢܶܗܦ݁ܟ݂ܽܘܢ ܠܘܳܬ݂ ܗܶܪܳܘܕ݂ܶܣ
                    ܘܒ݂ܽܐܘܪܚܳܐ ܐ̱ܚܪܺܬ݂ܳܐ ܐܶܙܰܠܘ ܠܰܐܬ݂ܪܗܽܘܢ</p>
               </div>
               <div type="textpart" subtype="verse" n="13">
                  <p>ܟ݁ܰܕ݂ ܕ݁ܶܝܢ ܐܶܙܰܠܘ ܐܶܬ݂ܚܙܺܝ ܡܰܠܰܐܟ݂ܳܐ ܕ݁ܡܳܪܝܳܐ ܒ݁ܚܶܠܡܳܐ
                    ܠܝܰܘܣܶܦ݂ ܘܶܐܡܰܪ ܠܶܗ ܩܽܘܡ ܕ݁ܒ݂ܰܪ ܠܛܰܠܝܳܐ ܘܠܶܐܡܶܗ ܘܰܥܪܽܘܩ ܠܡܶܨܪܶܝܢ ܘܬ݂ܰܡܳܢ ܗܘܺܝ
                    ܥܕ݂ܰܡܳܐ ܕ݁ܳܐܡܰܪ ܐ̱ܢܳܐ ܠܳܟ݂ ܥܬ݂ܺܝܕ݂ ܗ̱ܽܘ ܓ݁ܶܝܪ ܗܶܪܳܘܕ݂ܶܣ ܠܡܶܒ݂ܥܝܶܗ ܠܛܰܠܝܳܐ ܐܰܝܟ݂
                    ܕ݁ܢܰܘܒ݁ܕ݂ܺܝܘܗ̱ܝ</p>
               </div>
               <div type="textpart" subtype="verse" n="14">
                  <p>ܝܰܘܣܶܦ݂ ܕ݁ܶܝܢ ܩܳܡ ܫܰܩܠܶܗ ܠܛܰܠܝܳܐ ܘܠܶܐܡܶܗ ܒ݁ܠܶܠܝܳܐ ܘܰܥܪܰܩ
                    ܠܡܶܨܪܶܝܢ</p>
               </div>
               <div type="textpart" subtype="verse" n="15">
                  <p>ܘܰܗܘܳܐ ܬ݁ܰܡܳܢ ܥܕ݂ܰܡܳܐ ܠܡܰܘܬ݁ܶܗ ܕ݁ܗܶܪܳܘܕ݂ܶܣ ܕ݁ܢܶܬ݂ܡܰܠܶܐ
                    ܡܶܕ݁ܶܡ ܕ݁ܶܐܬ݂ܶܐܡܰܪ ܡܶܢ ܡܳܪܝܳܐ ܒ݁ܰܢܒ݂ܺܝܳܐ ܕ݁ܳܐܡܰܪ ܕ݁ܡܶܢ ܡܶܨܪܶܝܢ ܩܪܺܝܬ݂
                    ܠܒ݂ܶܪܝ</p>
               </div>
               <div type="textpart" subtype="verse" n="16">
                  <p>ܗܳܝܕ݁ܶܝܢ ܗܶܪܳܘܕ݂ܶܣ ܟ݁ܰܕ݂ ܚܙܳܐ ܕ݁ܶܐܬ݂ܒ݁ܰܙܰܚ ܡܶܢ ܡܓ݂ܽܘ̈ܫܶܐ
                    ܐܶܬ݂ܚܰܡܰܬ݂ ܛܳܒ݂ ܘܫܰܕ݁ܰܪ ܩܰܛܶܠ ܛ̈ܠܳܝܶܐ ܟ݁ܽܠܗܽܘܢ ܕ݁ܒ݂ܶܝܬ݂ ܠܚܶܡ ܘܰܕ݂ܟ݂ܽܠܗܽܘܢ
                    ܬ݁ܚܽܘܡܶܝ̈ܗ̇ ܡܶܢ ܒ݁ܰܪ ܬ݁ܰܪ̈ܬ݁ܶܝܢ ܫܢܺܝ̈ܢ ܘܰܠܬ݂ܰܚܬ݁ ܐܰܝܟ݂ ܙܰܒ݂ܢܳܐ ܕ݁ܥܰܩܶܒ݂ ܡܶܢ
                    ܡܓ݂ܽܘ̈ܫܶܐ</p>
               </div>
               <div type="textpart" subtype="verse" n="17">
                  <p>ܗܳܝܕ݁ܶܝܢ ܐܶܬ݂ܡܰܠܺܝ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂ ܐܶܪܰܡܝܳܐ
                    ܢܒ݂ܺܝܳܐ ܕ݁ܶܐܡܰܪ</p>
               </div>
               <div type="textpart" subtype="verse" n="18">
                  <p>ܩܳܠܳܐ ܐܶܫܬ݁ܡܰܥ ܒ݁ܪܳܡܬ݂ܳܐ ܒ݁ܶܟ݂ܝܳܐ ܘܶܐܠܝܳܐ ܣܰܓ݁ܺܝܳܐܐ ܪܳܚܶܝܠ
                    ܒ݁ܳܟ݂ܝܳܐ ܥܰܠ ܒ݁ܢܶܝ̈ܗ̇ ܘܠܳܐ ܨܳܒ݂ܝܳܐ ܠܡܶܬ݂ܒ݁ܰܝܳܐܘܽ ܡܶܛܽܠ ܕ݁ܠܳܐ ܐܺܝܬ݂ܰܝܗܽܘܢ</p>
               </div>
               <div type="textpart" subtype="verse" n="19">
                  <p>ܟ݁ܰܕ݂ ܡܺܝܬ݂ ܕ݁ܶܝܢ ܗܶܪܳܘܕ݂ܶܣ ܡܰܠܟ݁ܳܐ ܐܶܬ݂ܚܙܺܝ ܡܰܠܰܐܟ݂ܳܐ
                    ܕ݁ܡܳܪܝܳܐ ܒ݁ܚܶܠܡܳܐ ܠܝܰܘܣܶܦ݂ ܒ݁ܡܶܨܪܶܝܢ</p>
               </div>
               <div type="textpart" subtype="verse" n="20">
                  <p>ܘܶܐܡܰܪ ܠܶܗ ܩܽܘܡ ܕ݁ܒ݂ܰܪ ܠܛܰܠܝܳܐ ܘܠܶܐܡܶܗ ܘܙܶܠ ܠܰܐܪܥܳܐ
                    ܕ݁ܺܐܝܣܪܳܐܝܶܠ ܡܺܝܬ݂ܘ ܠܗܽܘܢ ܓ݁ܶܝܪ ܗܳܢܽܘܢ ܕ݁ܒ݂ܳܥܶܝܢ ܗ̱ܘܰܘ ܢܰܦ݂ܫܶܗ ܕ݁ܛܰܠܝܳܐ</p>
               </div>
               <div type="textpart" subtype="verse" n="21">
                  <p>ܘܝܰܘܣܶܦ݂ ܩܳܡ ܕ݁ܒ݂ܰܪ ܠܛܰܠܝܳܐ ܘܠܶܐܡܶܗ ܘܶܐܬ݂ܳܐ ܠܰܐܪܥܳܐ
                    ܕ݁ܺܐܝܣܪܳܐܝܶܠ</p>
               </div>
               <div type="textpart" subtype="verse" n="22">
                  <p>ܟ݁ܰܕ݂ ܕ݁ܶܝܢ ܫܡܰܥ ܕ݁ܰܐܪܟ݂ܶܠܰܐܳܘܣ ܗܘܳܐ ܡܰܠܟ݁ܳܐ ܒ݁ܺܝܗܽܘܕ݂ ܚܠܳܦ݂
                    ܗܶܪܳܘܕ݂ܶܣ ܐܰܒ݂ܽܘܗ̱ܝ ܕ݁ܚܶܠ ܕ݁ܢܺܐܙܰܠ ܠܬ݂ܰܡܳܢ ܘܶܐܬ݂ܚܙܺܝ ܠܶܗ ܒ݁ܚܶܠܡܳܐ ܕ݁ܢܺܐܙܰܠ
                    ܠܰܐܬ݂ܪܳܐ ܕ݁ܰܓ݂ܠܺܝܠܳܐ</p>
               </div>
               <div type="textpart" subtype="verse" n="23">
                  <p>ܘܶܐܬ݂ܳܐ ܥܡܰܪ ܒ݁ܰܡܕ݂ܺܝܢ̱ܬ݁ܳܐ ܕ݁ܡܶܬ݂ܩܰܪܝܳܐ ܢܳܨܪܰܬ݂ ܐܰܝܟ݂
                    ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܰܢܒ݂ܺܝܳܐ ܕ݁ܢܳܨܪܳܝܳܐ ܢܶܬ݂ܩܪܶܐ</p>
               </div>
            </div>
            <div type="textpart" subtype="chapter" n="3">
               <div type="textpart" subtype="verse" n="1">
                  <p>ܒ݁ܗܽܘܢ ܕ݁ܶܝܢ ܒ݁ܝܰܘ̈ܡܳܬ݂ܳܐ ܗܳܢܽܘܢ ܐܶܬ݂ܳܐ ܝܽܘܚܰܢܳܢ ܡܰܥܡܕ݂ܳܢܳܐ
                    ܘܡܰܟ݂ܪܶܙ ܗ̱ܘܳܐ ܒ݁ܚܽܘܪܒ݁ܳܐ ܕ݁ܺܝܗܽܘܕ݂</p>
               </div>
               <div type="textpart" subtype="verse" n="2">
                  <p>ܘܳܐܡܰܪ ܬ݁ܽܘܒ݂ܘ ܩܶܪܒ݁ܰܬ݂ ܠܳܗ̇ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="3">
                  <p>ܗܳܢܰܘ ܓ݁ܶܝܪ ܗܰܘ ܕ݁ܰܐܡܺܝܪ ܒ݁ܝܰܕ݂ ܐܶܫܰܥܝܳܐ ܢܒ݂ܺܝܳܐ ܩܳܠܳܐ
                    ܕ݁ܩܳܪܶܐ ܒ݁ܚܽܘܪܒ݁ܳܐ ܛܰܝܶܒ݂ܘ ܐܽܘܪܚܶܗ ܕ݁ܡܳܪܝܳܐ ܘܰܐܫܘܰܘ ܠܰܫܒ݂ܺܝܠܰܘܗ̱̈ܝ</p>
               </div>
               <div type="textpart" subtype="verse" n="4">
                  <p>ܗܽܘ ܕ݁ܶܝܢ ܝܽܘܚܰܢܳܢ ܐܺܝܬ݂ܰܘܗ̱ܝ ܗ̱ܘܳܐ ܠܒ݂ܽܘܫܶܗ ܕ݁ܣܰܥܪܳܐ
                    ܕ݁ܓ݂ܰܡ̈ܠܶܐ ܘܶܐܣܳܪ +ܚܰܨܶܐ ܕ݁ܡܶܫܟ݁ܳܐ ܥܰܠ ܚܰܨܰܘܗ̱̈ܝ ܘܡܶܐܟ݂ܽܘܠܬ݁ܶܗ ܩܰܡ̈ܨܶܐ ܘܕ݂ܶܒ݂ܫܳܐ
                    ܕ݁ܒ݂ܰܪܳܐ</p>
               </div>
               <div type="textpart" subtype="verse" n="5">
                  <p>ܗܳܝܕ݁ܶܝܢ ܢܳܦ݂ܩܳܐ ܗ̱ܘܳܬ݂ ܠܘܳܬ݂ܶܗ ܐܽܘܪܺܫܠܶܡ ܘܟ݂ܽܠܳܗ̇ ܝܺܗܽܘܕ݂
                    ܘܟ݂ܽܠܶܗ ܐܰܬ݂ܪܳܐ ܕ݁ܰܚܕ݂ܳܪ̈ܰܝ ܝܽܘܪܕ݁ܢܳܢ</p>
               </div>
               <div type="textpart" subtype="verse" n="6">
                  <p>ܘܥܳܡܕ݁ܺܝܢ ܗ̱ܘܰܘ ܡܶܢܶܗ ܒ݁ܝܽܘܪܕ݁ܢܳܢ ܢܰܗܪܳܐ ܟ݁ܰܕ݂ ܡܰܘܕ݁ܶܝܢ
                    ܒ݁ܰܚܛܳܗܰܝܗܽܘ̈ܢ</p>
               </div>
               <div type="textpart" subtype="verse" n="7">
                  <p>ܟ݁ܰܕ݂ ܚܙܳܐ ܕ݁ܶܝܢ ܣܰܓ݁ܺܝܶܐ̈ܐ ܡܶܢ ܦ݁ܪ̈ܺܝܫܶܐ ܘܡܶܢ ܙܰܕ݁ܽܘ̈ܩܳܝܶܐ
                    ܕ݁ܳܐܬ݂ܶܝܢ ܠܡܶܥܡܰܕ݂ ܐܶܡܰܪ ܠܗܽܘܢ ܝܰܠܕ݁ܳܐ ܕ݁ܳܐܟ݂ܶܕ݂̈ܢܶܐ ܡܰܢܽܘ ܚܰܘܺܝܟ݂ܽܘܢ ܠܡܶܥܪܰܩ
                    ܡܶܢ ܪܽܘܓ݂ܙܳܐ ܕ݁ܳܐܬ݂ܶܐ</p>
               </div>
               <div type="textpart" subtype="verse" n="8">
                  <p>ܥܒ݂ܶܕ݂ܘ ܗܳܟ݂ܺܝܠ ܦ݁ܺܐܪ̈ܶܐ ܕ݁ܫܳܘܶܝܢ ܠܰܬ݂ܝܳܒ݂ܽܘܬ݂ܳܐ</p>
               </div>
               <div type="textpart" subtype="verse" n="9">
                  <p>ܘܠܳܐ ܬ݁ܰܣܒ݁ܪܽܘܢ ܘܬ݂ܺܐܡܪܽܘܢ ܒ݁ܢܰܦ݂ܫܟ݂ܽܘܢ ܕ݁ܰܐܒ݂ܳܐ ܐܺܝܬ݂ ܠܰܢ
                    ܐܰܒ݂ܪܳܗܳܡ ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܕ݁ܡܶܫܟ݁ܰܚ ܐܰܠܳܗܳܐ ܡܶܢ ܗܳܠܶܝܢ ܟ݁ܺܐܦ݂̈ܶܐ
                    ܠܰܡܩܳܡܽܘ ܒ̈݁ܢܰܝܳܐ ܠܰܐܒ݂ܪܳܗܳܡ</p>
               </div>
               <div type="textpart" subtype="verse" n="10">
                  <p>ܗܳܐ ܕ݁ܶܝܢ ܢܳܪܓ݂ܳܐ ܣܺܝܡ ܥܰܠ ܥܶܩܳܪܳܐ ܕ݁ܺܐܝ̈ܠܳܢܶܐ ܟ݁ܽܠ ܐܺܝܠܳܢܳܐ
                    ܗܳܟ݂ܺܝܠ ܕ݁ܦ݂ܺܐܪ̈ܶܐ ܛܳܒ݂̈ܶܐ ܠܳܐ ܥܳܒ݂ܶܕ݂ ܡܶܬ݂ܦ݁ܣܶܩ ܘܢܳܦ݂ܶܠ ܒ݁ܢܽܘܪܳܐ</p>
               </div>
               <div type="textpart" subtype="verse" n="11">
                  <p>ܐܶܢܳܐ ܡܰܥܡܶܕ݂ ܐ̱ܢܳܐ ܠܟ݂ܽܘܢ ܒ̈݁ܡܰܝܳܐ ܠܰܬ݂ܝܳܒ݂ܽܘܬ݂ܳܐ ܗܰܘ ܕ݁ܶܝܢ
                    ܕ݁ܒ݂ܳܬ݂ܰܪܝ ܐܳܬ݂ܶܐ ܚܰܣܺܝܢ ܗ̱ܽܘ ܡܶܢܝ ܗܰܘ ܕ݁ܠܳܐ ܫܳܘܶܐ ܐ̱ܢܳܐ ܡܣܳܢܰܘܗ̱̈ܝ ܠܡܶܫܩܰܠ ܗܽܘ
                    ܡܰܥܡܶܕ݂ ܠܟ݂ܽܘܢ ܒ݁ܪܽܘܚܳܐ ܕ݁ܩܽܘܕ݂ܫܳܐ ܘܰܒ݂ܢܽܘܪܳܐ</p>
               </div>
               <div type="textpart" subtype="verse" n="12">
                  <p>ܗܰܘ ܕ݁ܪܰܦ݂ܫܳܐ ܒ݁ܺܐܝܕ݂ܶܗ ܘܰܡܕ݂ܰܟ݁ܶܐ ܐܶܕ݁ܪ̈ܰܘܗ̱ܝ ܘ̈ܚܶܛܶܐ
                    ܟ݁ܳܢܶܫ ܠܰܐܘܨܪ̈ܰܘܗ̱ܝ ܘܬ݂ܶܒ݂ܢܳܐ ܡܰܘܩܶܕ݂ ܒ݁ܢܽܘܪܳܐ ܕ݁ܠܳܐ ܕ݁ܳܥܟ݁ܳܐ</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܐܶܬ݂ܳܐ ܝܶܫܽܘܥ ܡܶܢ ܓ݁ܠܺܝܠܳܐ ܠܝܽܘܪܕ݁ܢܳܢ ܠܘܳܬ݂
                    ܝܽܘܚܰܢܳܢ ܕ݁ܢܶܥܡܰܕ݂ ܡܶܢܶܗ</p>
               </div>
               <div type="textpart" subtype="verse" n="14">
                  <p>ܗܽܘ ܕ݁ܶܝܢ ܝܽܘܚܰܢܳܢ ܟ݁ܳܠܶܐ ܗ̱ܘܳܐ ܠܶܗ ܘܳܐܡܰܪ ܐܶܢܳܐ ܣܢܺܝܩ ܐ̱ܢܳܐ
                    ܕ݁ܡܶܢܳܟ݂ ܐܶܬ݂ܥܡܶܕ݂ ܘܰܐܢ̱ܬ݁ ܠܘܳܬ݂ܝ ܐܶܬ݂ܰܝܬ݁</p>
               </div>
               <div type="textpart" subtype="verse" n="15">
                  <p>ܗܽܘ ܕ݁ܶܝܢ ܝܶܫܽܘܥ ܥܢܳܐ ܘܶܐܡܰܪ ܠܶܗ ܫܒ݂ܽܘܩ ܗܳܫܳܐ ܗܳܟ݂ܰܢܳܐ ܓ݁ܶܝܪ
                    ܝܳܐܶܐ ܠܰܢ ܕ݁ܰܢܡܰܠܶܐ ܟ݁ܽܠܳܗ̇ ܟ݁ܺܐܢܽܘܬ݂ܳܐ ܘܗܳܝܕ݁ܶܝܢ ܫܰܒ݂ܩܶܗ</p>
               </div>
               <div type="textpart" subtype="verse" n="16">
                  <p>ܟ݁ܰܕ݂ ܥܡܰܕ݂ ܕ݁ܶܝܢ ܝܶܫܽܘܥ ܡܶܚܕ݂ܳܐ ܣܠܶܩ ܡܶܢ +ܡܰܝܳܐ
                    ܘܶܐܬ݂ܦ݁ܬ݂ܰܚܘ ܠܶܗ ܫܡܰܝܳܐ ܘܰܚܙܳܐ ܪܽܘܚܳܐ ܕ݁ܰܐܠܳܗܳܐ ܕ݁ܢܳܚܬ݁ܳܐ ܐܰܝܟ݂ ܝܰܘܢܳܐ ܘܶܐܬ݂ܳܬ݂
                    ܥܠܰܘܗ̱ܝ</p>
               </div>
               <div type="textpart" subtype="verse" n="17">
                  <p>ܘܗܳܐ ܩܳܠܳܐ ܡܶܢ ܫܡܰܝܳܐ ܕ݁ܳܐܡܰܪ ܗܳܢܰܘ ܒ݁ܶܪܝ ܚܰܒ݁ܺܝܒ݂ܳܐ ܕ݁ܒ݂ܶܗ
                    ܐܶܨܛܒ݂ܺܝܬ݂</p>
               </div>
            </div>
            <div type="textpart" subtype="chapter" n="4">
               <div type="textpart" subtype="verse" n="1">
                  <p>ܗܳܝܕ݁ܶܝܢ ܝܶܫܽܘܥ ܐܶܬ݂ܕ݁ܒ݂ܰܪ ܡܶܢ ܪܽܘܚܳܐ ܕ݁ܩܽܘܕ݂ܫܳܐ ܠܡܰܕ݂ܒ݁ܪܳܐ
                    ܕ݁ܢܶܬ݂ܢܰܣܶܐ ܡܶܢ ܐܳܟ݂ܶܠܩܰܪܨܳܐ</p>
               </div>
               <div type="textpart" subtype="verse" n="2">
                  <p>ܘܨܳܡ ܐܰܪ̈ܒ݁ܥܺܝܢ ܝܰܘܡܺܝ̈ܢ ܘܰܐܪ̈ܒ݁ܥܺܝܢ ܠܰܝ̈ܠܰܘܳܢ ܐ̱ܚܪܳܝܰܬ݂
                    ܕ݁ܶܝܢ ܟ݁ܦ݂ܶܢ</p>
               </div>
               <div type="textpart" subtype="verse" n="3">
                  <p>ܘܰܩܪܶܒ݂ ܗܰܘ ܕ݁ܰܡܢܰܣܶܐ ܘܶܐܡܰܪ ܠܶܗ ܐܶܢ ܒ݁ܪܶܗ ܐܰܢ̱ܬ݁ ܕ݁ܰܐܠܳܗܳܐ
                    ܐܶܡܰܪ ܕ݁ܗܳܠܶܝܢ ܟ݁ܺܐܦ݂̈ܶܐ ܢܶܗܘ̈ܝܳܢ ܠܰܚܡܳܐ</p>
               </div>
               <div type="textpart" subtype="verse" n="4">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܟ݁ܬ݂ܺܝܒ݂ ܕ݁ܠܳܐ ܗ̱ܘܳܐ ܒ݁ܠܰܚܡܳܐ ܒ݁ܰܠܚܽܘܕ݂
                    ܚܳܝܶܐ ܒ݁ܰܪܢܳܫܳܐ ܐܶܠܳܐ ܒ݁ܟ݂ܽܠ ܡܶܠܳܐ ܕ݁ܢܳܦ݂ܩܳܐ ܡܶܢ ܦ݁ܽܘܡܶܗ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="5">
                  <p>ܗܳܝܕ݁ܶܝܢ ܕ݁ܰܒ݂ܪܶܗ ܐܳܟ݂ܶܠܩܰܪܨܳܐ ܠܰܡܕ݂ܺܝܢܰܬ݂ ܩܽܘܕ݂ܫܳܐ ܘܰܐܩܺܝܡܶܗ
                    ܥܰܠ ܟ݁ܶܢܦ݂ܳܐ ܕ݁ܗܰܝܟ݁ܠܳܐ</p>
               </div>
               <div type="textpart" subtype="verse" n="6">
                  <p>ܘܶܐܡܰܪ ܠܶܗ ܐܶܢ ܒ݁ܪܶܗ ܐܰܢ̱ܬ݁ ܕ݁ܰܐܠܳܗܳܐ ܫܕ݂ܺܝ ܢܰܦ݂ܫܳܟ݂ ܠܬ݂ܰܚܬ݁
                    ܟ݁ܬ݂ܺܝܒ݂ ܓ݁ܶܝܪ ܕ݁ܰܠܡܰܠܰܐܟ݂ܰܘܗ̱̈ܝ ܢܦ݂ܰܩܶܕ݂ ܥܠܰܝܟ݁ ܘܥܰܠ ܐܺܝܕ݂ܰܝܗܽܘ̈ܢ ܢܶܫܩܠܽܘܢܳܟ݂
                    ܕ݁ܠܳܐ ܬ݁ܶܬ݁ܩܶܠ ܒ݁ܟ݂ܺܐܦ݂ܳܐ ܪܶܓ݂ܠܳܟ݂</p>
               </div>
               <div type="textpart" subtype="verse" n="7">
                  <p>ܐܳܡܰܪ ܠܶܗ ܝܶܫܽܘܥ ܬ݁ܽܘܒ݂ ܟ݁ܬ݂ܺܝܒ݂ ܕ݁ܠܳܐ ܬ݁ܢܰܣܶܐ ܠܡܳܪܝܳܐ
                    ܐܰܠܳܗܳܟ݂</p>
               </div>
               <div type="textpart" subtype="verse" n="8">
                  <p>ܬ݁ܽܘܒ݂ ܕ݁ܰܒ݂ܪܶܗ ܐܳܟ݂ܶܠܩܰܪܨܳܐ ܠܛܽܘܪܳܐ ܕ݁ܛܳܒ݂ ܪܳܡ ܘܚܰܘܝܶܗ
                    ܟ݁ܽܠܗܶܝܢ ܡܰܠܟ̈݁ܘܳܬ݂ܳܐ ܕ݁ܥܳܠܡܳܐ ܘܫܽܘܒ݂ܚܗܶܝܢ</p>
               </div>
               <div type="textpart" subtype="verse" n="9">
                  <p>ܘܶܐܡܰܪ ܠܶܗ ܗܳܠܶܝܢ ܟ݁ܽܠܗܶܝܢ ܠܳܟ݂ ܐܶܬ݁ܶܠ ܐܶܢ ܬ݁ܶܦ݁ܶܠ ܬ݁ܶܣܓ݁ܽܘܕ݂
                    ܠܺܝ</p>
               </div>
               <div type="textpart" subtype="verse" n="10">
                  <p>ܗܳܝܕ݁ܶܝܢ ܐܶܡܰܪ ܠܶܗ ܝܶܫܽܘܥ ܙܶܠ ܠܳܟ݂ ܣܳܛܳܢܳܐ ܟ݁ܬ݂ܺܝܒ݂ ܓ݁ܶܝܪ
                    ܕ݁ܰܠܡܳܪܝܳܐ ܐܰܠܳܗܳܟ݂ ܬ݁ܶܣܓ݁ܽܘܕ݂ ܘܠܶܗ ܒ݁ܰܠܚܽܘܕ݂ܰܘܗ̱ܝ ܬ݁ܶܦ݂ܠܽܘܚ</p>
               </div>
               <div type="textpart" subtype="verse" n="11">
                  <p>ܗܳܝܕ݁ܶܝܢ ܫܰܒ݂ܩܶܗ ܐܳܟ݂ܶܠܩܰܪܨܳܐ ܘܗܳܐ ܡܰܠܰܐܟ݂̈ܶܐ ܩܪܶܒ݂ܘ
                    ܘܰܡܫܰܡܫܺܝܢ ܗ̱ܘܰܘ ܠܶܗ</p>
               </div>
               <div type="textpart" subtype="verse" n="12">
                  <p>ܟ݁ܰܕ݂ ܫܡܰܥ ܕ݁ܶܝܢ ܝܶܫܽܘܥ ܕ݁ܝܽܘܚܰܢܳܢ ܐܶܫܬ݁ܠܶܡ ܫܰܢܺܝ ܠܶܗ
                    ܠܰܓ݂ܠܺܝܠܳܐ</p>
               </div>
               <div type="textpart" subtype="verse" n="13">
                  <p>ܘܫܰܒ݂ܩܳܗ̇ ܠܢܳܨܪܰܬ݂ ܘܶܐܬ݂ܳܐ ܥܡܰܪ ܒ݁ܰܟ݂ܦ݂ܰܪܢܰܚܽܘܡ ܥܰܠ ܝܰܕ݂
                    ܝܰܡܳܐ ܒ݁ܰܬ݂ܚܽܘܡܳܐ ܕ݁ܰܙܒ݂ܳܘܠܽܘܢ ܘܰܕ݂ܢܰܦ݂ܬ݁ܳܠܺܝ</p>
               </div>
               <div type="textpart" subtype="verse" n="14">
                  <p>ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂ ܐܶܫܰܥܝܳܐ ܢܒ݂ܺܝܳܐ
                    ܕ݁ܶܐܡܰܪ</p>
               </div>
               <div type="textpart" subtype="verse" n="15">
                  <p>ܐܰܪܥܳܐ ܕ݁ܰܙܒ݂ܳܘܠܽܘܢ ܐܰܪܥܳܐ ܕ݁ܢܰܦ݂ܬ݁ܳܠܺܝ ܐܽܘܪܚܳܐ ܕ݁ܝܰܡܳܐ
                    ܥܶܒ݂ܪ̈ܰܘܗ̱ܝ ܕ݁ܝܽܘܪܕ݁ܢܳܢ ܓ݁ܠܺܝܠܳܐ ܕ݁ܥܰܡ̱̈ܡܶܐ</p>
               </div>
               <div type="textpart" subtype="verse" n="16">
                  <p>ܥܰܡܳܐ ܕ݁ܝܳܬ݂ܶܒ݂ ܒ݁ܚܶܫܽܘܟ݂ܳܐ ܢܽܘܗܪܳܐ ܪܰܒ݁ܳܐ ܚܙܳܐ ܘܰܐܝܠܶܝܢ
                    ܕ݁ܝܳܬ݂ܒ݁ܺܝܢ ܒ݁ܰܐܬ݂ܪܳܐ ܘܰܒ݂̈ܛܶܠܳܠܶܐ ܕ݁ܡܰܘܬ݁ܳܐ ܢܽܘܗܪܳܐ ܕ݁ܢܰܚ ܠܗܽܘܢ</p>
               </div>
               <div type="textpart" subtype="verse" n="17">
                  <p>ܡܶܢ ܗܳܝܕ݁ܶܝܢ ܫܰܪܺܝ ܝܶܫܽܘܥ ܠܡܰܟ݂ܪܳܙܽܘ ܘܰܠܡܺܐܡܰܪ ܬ݁ܽܘܒ݂ܘ
                    ܩܶܪܒ݁ܰܬ݂ ܠܳܗ̇ ܓ݁ܶܝܪ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܡܗܰܠܶܟ݂ ܥܰܠ ܝܰܕ݂ ܝܰܡܳܐ ܕ݁ܰܓ݂ܠܺܝܠܳܐ ܚܙܳܐ ܬ݁ܪ̈ܶܝܢ
                    ܐܰܚܺܝ̈ܢ ܫܶܡܥܽܘܢ ܕ݁ܶܐܬ݂ܩܪܺܝ ܟ݁ܺܐܦ݂ܳܐ ܘܰܐܢܕ݁ܪܶܐܘܳܣ ܐܰܚܽܘܗ̱ܝ ܕ݁ܪܳܡܶܝܢ ܡܨܺܝܕ݂̈ܳܬ݂ܳܐ
                    ܒ݁ܝܰܡܳܐ ܐܺܝܬ݂ܰܝܗܽܘܢ ܗ̱ܘܰܘ ܓ݁ܶܝܪ ܨܰܝܳܕ݂̈ܶܐ</p>
               </div>
               <div type="textpart" subtype="verse" n="19">
                  <p>ܘܶܐܡܰܪ ܠܗܽܘܢ ܝܶܫܽܘܥ ܬ݁ܰܘ ܒ݁ܳܬ݂ܰܪܝ ܘܶܐܥܒ݁ܶܕ݂ܟ݂ܽܘܢ ܕ݁ܬ݂ܶܗܘܽܘܢ
                    ܨܰܝܳܕ݂̈ܶܐ ܕ݁ܰܒ݂̈ܢܰܝ ܐ̱̈ܢܳܫܳܐ</p>
               </div>
               <div type="textpart" subtype="verse" n="20">
                  <p>ܗܶܢܽܘܢ ܕ݁ܶܝܢ ܡܶܚܕ݂ܳܐ ܫܒ݂ܰܩܘ ܡܨܺܝܕ݂ܳܬ݂ܗܽܘ̈ܢ ܘܶܐܙܰܠܘ
                    ܒ݁ܳܬ݂ܪܶܗ</p>
               </div>
               <div type="textpart" subtype="verse" n="21">
                  <p>ܘܟ݂ܰܕ݂ ܥܒ݂ܰܪ ܡܶܢ ܬ݁ܰܡܳܢ ܚܙܳܐ ܐ̱ܚܪ̈ܳܢܶܐ +ܐܰܚܶܐ ܬ݁ܪ̈ܶܝܢ
                    ܝܰܥܩܽܘܒ݂ ܒ݁ܰܪ ܙܰܒ݂ܕ݂ܰܝ ܘܝܽܘܚܰܢܳܢ ܐܰܚܽܘܗ̱ܝ ܒ݁ܶܐܠܦ݂ܳܐ ܥܰܡ ܙܰܒ݂ܕ݂ܰܝ ܐܰܒ݂ܽܘܗܽܘܢ
                    ܕ݁ܰܡܬ݂ܰܩܢܺܝܢ ܡܨܺܝܕ݂ܳܬ݂ܗܽܘ̈ܢ ܘܰܩܪܳܐ ܐܶܢܽܘܢ</p>
               </div>
               <div type="textpart" subtype="verse" n="22">
                  <p>ܗܶܢܽܘܢ ܕ݁ܶܝܢ ܡܶܚܕ݂ܳܐ ܫܒ݂ܰܩܘ ܠܶܐܠܦ݂ܳܐ ܘܠܰܐܒ݂ܽܘܗܽܘܢ ܘܶܐܙܰܠܘ
                    ܒ݁ܳܬ݂ܪܶܗ</p>
               </div>
               <div type="textpart" subtype="verse" n="23">
                  <p>ܘܡܶܬ݂ܟ݁ܪܶܟ݂ ܗ̱ܘܳܐ ܝܶܫܽܘܥ ܒ݁ܟ݂ܽܠܳܗ̇ ܓ݁ܠܺܝܠܳܐ ܘܡܰܠܶܦ݂ ܗ̱ܘܳܐ
                    ܒ݁ܰܟ݂ܢܽܘܫܳܬ݂ܗܽܘ̈ܢ ܘܡܰܟ݂ܪܶܙ ܣܒ݂ܰܪܬ݂ܳܐ ܕ݁ܡܰܠܟ݁ܽܘܬ݂ܳܐ ܘܡܰܐܣܶܐ ܟ݁ܽܠ ܟ݁ܺܐܒ݂ ܘܟ݂ܽܘܪܗܳܢ
                    ܒ݁ܥܰܡܳܐ</p>
               </div>
               <div type="textpart" subtype="verse" n="24">
                  <p>ܘܶܐܫܬ݁ܡܰܥ ܛܶܒ݁ܶܗ ܒ݁ܟ݂ܽܠܳܗ̇ ܣܽܘܪܺܝܰܐ ܘܩܰܪܶܒ݂ܘ ܠܶܗ ܟ݁ܽܠܗܽܘܢ
                    ܐܰܝܠܶܝܢ ܕ݁ܒ݂ܺܝܫ ܒ݁ܺܝܫ ܥܒ݂ܺܝܕ݂ܺܝܢ ܒ݁ܟ݂ܽܘܪ̈ܗܳܢܶܐ ܡܫܰܚܠܦ݂̈ܶܐ ܘܰܐܝܠܶܝܢ ܕ݁ܰܐܠܺܝܨܺܝ̈ܢ
                    ܒ݁ܬ݂ܰܫܢܺܝ̈ܩܶܐ ܘܕ݂ܰܝ̈ܘܳܢܶܐ ܘܰܕ݂ܒ݂ܰܪ ܐܶܓ݁ܳܪ̈ܶܐ ܘܰܡܫܰܪ̈ܰܝܳܐ ܘܰܐܣܺܝ ܐܶܢܽܘܢ</p>
               </div>
               <div type="textpart" subtype="verse" n="25">
                  <p>ܘܶܐܙܰܠܘ ܒ݁ܳܬ݂ܪܶܗ ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܡܶܢ ܓ݁ܠܺܝܠܳܐ ܘܡܶܢ
                    ܥܶܣܪ̈ܰܬ݂ ܡ̈ܕ݂ܺܝܢܳܬ݂ܳܐ ܘܡܶܢ ܐܽܘܪܺܫܠܶܡ ܘܡܶܢ ܝܺܗܽܘܕ݂ ܘܡܶܢ ܥܶܒ݂ܪܳܐ ܕ݁ܝܽܘܪܕ݁ܢܳܢ</p>
               </div>
            </div>
            <div type="textpart" subtype="chapter" n="5">
               <div type="textpart" subtype="verse" n="1">
                  <p>ܟ݁ܰܕ݂ ܚܙܳܐ ܕ݁ܶܝܢ ܝܶܫܽܘܥ ܠܟ݂ܶܢ̈ܫܶܐ ܣܠܶܩ ܠܛܽܘܪܳܐ ܘܟ݂ܰܕ݂ ܝܺܬ݂ܶܒ݂
                    ܩܪܶܒ݂ܘ ܠܘܳܬ݂ܶܗ ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="2">
                  <p>ܘܰܦ݂ܬ݂ܰܚ ܦ݁ܽܘܡܶܗ ܘܡܰܠܶܦ݂ ܗ̱ܘܳܐ ܠܗܽܘܢ ܘܳܐܡܰܪ</p>
               </div>
               <div type="textpart" subtype="verse" n="3">
                  <p>ܛܽܘܒ݂ܰܝܗܽܘܢ ܠܡܶܣܟ̈݁ܺܢܶܐ ܒ݁ܪܽܘܚ ܕ݁ܕ݂ܺܝܠܗܽܘܢ ܗ̱ܺܝ ܡܰܠܟ݁ܽܘܬ݂ܳܐ
                    ܕ݁ܰܫܡܰܝܳܐ</p>
               </div>
               <div type="textpart" subtype="verse" n="4">
                  <p>ܛܽܘܒ݂ܰܝܗܽܘܢ ܠܰܐܒ݂ܺܝ̈ܠܶܐ ܕ݁ܗܶܢܽܘܢ ܢܶܬ݂ܒ݁ܰܝܐܘܽܢ</p>
               </div>
               <div type="textpart" subtype="verse" n="5">
                  <p>ܛܽܘܒ݂ܰܝܗܽܘܢ ܠܡܰܟ݁ܺܝܟ݂̈ܶܐ ܕ݁ܗܶܢܽܘܢ ܢܺܐܪܬ݂ܽܘܢ ܠܰܐܪܥܳܐ</p>
               </div>
               <div type="textpart" subtype="verse" n="6">
                  <p>ܛܽܘܒ݂ܰܝܗܽܘܢ ܠܰܐܝܠܶܝܢ ܕ݁ܟ݂ܰܦ݂ܢܺܝܢ ܘܰܨܗܶܝܢ ܠܟ݂ܺܐܢܽܘܬ݂ܳܐ
                    ܕ݁ܗܶܢܽܘܢ ܢܶܣܒ݁ܥܽܘܢ</p>
               </div>
               <div type="textpart" subtype="verse" n="7">
                  <p>ܛܽܘܒ݂ܰܝܗܽܘܢ ܠܰܡܪ̈ܰܚܡܳܢܶܐ ܕ݁ܰܥܠܰܝܗܽܘܢ ܢܶܗܘܽܘܢ ܪ̈ܰܚܡܶܐ</p>
               </div>
               <div type="textpart" subtype="verse" n="8">
                  <p>ܛܽܘܒ݂ܰܝܗܽܘܢ ܠܰܐܝܠܶܝܢ ܕ݁ܰܕ݂ܟ݂ܶܝܢ ܒ݁ܠܶܒ݁ܗܽܘܢ ܕ݁ܗܶܢܽܘܢ ܢܶܚܙܽܘܢ
                    ܠܰܐܠܳܗܳܐ</p>
               </div>
               <div type="textpart" subtype="verse" n="9">
                  <p>ܛܽܘܒ݂ܰܝܗܽܘܢ ܠܥܳܒ݂ܕ̈݁ܰܝ ܫܠܳܡܳܐ ܕ݁ܰܒ݂ܢܰܘܗ̱̈ܝ ܕ݁ܰܐܠܳܗܳܐ
                    ܢܶܬ݂ܩܪܽܘܢ</p>
               </div>
               <div type="textpart" subtype="verse" n="10">
                  <p>ܛܽܘܒ݂ܰܝܗܽܘܢ ܠܰܐܝܠܶܝܢ ܕ݁ܶܐܬ݂ܪܕ݂ܶܦ݂ܘ ܡܶܛܽܠ ܟ݁ܺܐܢܽܘܬ݂ܳܐ
                    ܕ݁ܕ݂ܺܝܠܗܽܘܢ ܗ̱ܺܝ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="11">
                  <p>ܛܽܘܒ݂ܰܝܟ݁ܽܘܢ ܐܶܡܰܬ݂ܝ ܕ݁ܰܡܚܰܣܕ݁ܺܝܢ ܠܟ݂ܽܘܢ ܘܪܳܕ݂ܦ݁ܺܝܢ ܠܟ݂ܽܘܢ
                    ܘܳܐܡܪܺܝܢ ܥܠܰܝܟ݁ܽܘܢ ܟ݁ܽܠ ܡܶܠܳܐ ܒ݁ܺܝܫܳܐ ܡܶܛܽܠܳܬ݂ܝ ܒ݁ܕ݂ܰܓ݁ܳܠܽܘܬ݂ܳܐ</p>
               </div>
               <div type="textpart" subtype="verse" n="12">
                  <p>ܗܳܝܕ݁ܶܝܢ ܚܕ݂ܰܘ ܘܰܪܘܰܙܘ ܕ݁ܰܐܓ݂ܪܟ݂ܽܘܢ ܣܓ݂ܺܝ ܒ݁ܰܫܡܰܝܳܐ ܗܳܟ݂ܰܢܳܐ
                    ܓ݁ܶܝܪ ܪܕ݂ܰܦ݂ܘ ܠܰܢܒ݂̈ܺܝܶܐ ܕ݁ܡܶܢ ܩܕ݂ܳܡܰܝܟ݁ܽܘܢ</p>
               </div>
               <div type="textpart" subtype="verse" n="13">
                  <p>ܐܰܢ̱ܬ݁ܽܘܢ ܐܶܢܽܘܢ ܡܶܠܚܳܗ̇ ܕ݁ܰܐܪܥܳܐ ܐܶܢܗܽܘ ܕ݁ܶܝܢ ܕ݁ܡܶܠܚܳܐ
                    ܬ݁ܶܦ݂ܟ݁ܰܗ ܒ݁ܡܳܢܳܐ ܬ݁ܶܬ݂ܡܠܰܚ ܠܡܶܕ݁ܶܡ ܠܳܐ ܐܳܙܳܠ̱ܐ ܐܶܠܳܐ ܕ݁ܬ݂ܶܫܬ݁ܕ݂ܶܐ ܠܒ݂ܰܪ
                    ܘܬ݂ܶܬ݁ܕ݂ܺܝܫ ܡܶܢ ܐ̱ܢܳܫܳܐ</p>
               </div>
               <div type="textpart" subtype="verse" n="14">
                  <p>ܐܰܢ̱ܬ݁ܽܘܢ ܐܶܢܽܘܢ ܢܽܘܗܪܶܗ ܕ݁ܥܳܠܡܳܐ ܠܳܐ ܡܶܫܟ݁ܚܳܐ ܕ݁ܬ݂ܶܛܫܶܐ
                    ܡܕ݂ܺܝܢ̱ܬ݁ܳܐ ܕ݁ܥܰܠ ܛܽܘܪܳܐ ܒ݁ܰܢܝܳܐ</p>
               </div>
               <div type="textpart" subtype="verse" n="15">
                  <p>ܘܠܳܐ ܡܰܢܗܪܺܝܢ ܫܪܳܓ݂ܳܐ ܘܣܳܝܡܺܝܢ ܠܶܗ ܬ݁ܚܶܝܬ݂ ܣܰܐܬ݂ܳܐ ܐܶܠܳܐ ܥܰܠ
                    ܡܢܳܪܬ݁ܳܐ ܘܡܰܢܗܰܪ ܠܟ݂ܽܠ ܐܰܝܠܶܝܢ ܕ݁ܰܒ݂ܒ݂ܰܝܬ݁ܳܐ ܐܶܢܽܘܢ</p>
               </div>
               <div type="textpart" subtype="verse" n="16">
                  <p>ܗܳܟ݂ܰܢܳܐ ܢܶܢܗܰܪ ܢܽܘܗܪܟ݂ܽܘܢ ܩܕ݂ܳܡ ܒ݁ܢܰܝ̈ܢܳܫܳܐ ܕ݁ܢܶܚܙܽܘܢ
                    ܥܒ݂ܳܕ݂ܰܝܟ݁ܽܘ̈ܢ ܛܳܒ݂̈ܶܐ ܘܰܢܫܰܒ݁ܚܽܘܢ ܠܰܐܒ݂ܽܘܟ݂ܽܘܢ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="17">
                  <p>ܠܳܐ ܬ݁ܰܣܒ݁ܪܽܘܢ ܕ݁ܶܐܬ݂ܺܝܬ݂ ܕ݁ܶܐܫܪܶܐ ܢܳܡܽܘܣܳܐ ܐܰܘ ܢܒ݂̈ܺܝܶܐ ܠܳܐ
                    ܐܶܬ݂ܺܝܬ݂ ܕ݁ܶܐܫܪܶܐ ܐܶܠܳܐ ܕ݁ܶܐܡܰܠܶܐ</p>
               </div>
               <div type="textpart" subtype="verse" n="18">
                  <p>ܐܰܡܺܝܢ ܓ݁ܶܝܪ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܰܥܕ݂ܰܡܳܐ ܕ݁ܢܶܥܒ݁ܪܽܘܢ
                    ܫܡܰܝܳܐ ܘܰܐܪܥܳܐ ܝܽܘܕ݂ ܚܕ݂ܳܐ ܐܰܘ ܚܰܕ݂ ܣܶܪܛܳܐ ܠܳܐ ܢܶܥܒ݁ܰܪ ܡܶܢ ܢܳܡܽܘܣܳܐ ܥܕ݂ܰܡܳܐ
                    ܕ݁ܟ݂ܽܠ ܢܶܗܘܶܐ</p>
               </div>
               <div type="textpart" subtype="verse" n="19">
                  <p>ܟ݁ܽܠ ܡܰܢ ܗܳܟ݂ܺܝܠ ܕ݁ܢܶܫܪܶܐ ܚܰܕ݂ ܡܶܢ ܦ݁ܽܘܩܕ̈݁ܳܢܶܐ ܗܳܠܶܝܢ
                    ܙܥܽܘܪ̈ܶܐ ܘܢܰܠܶܦ݂ ܗܳܟ݂ܰܢܳܐ ܠܰܒ݂ܢܰܝ̈ܢܳܫܳܐ ܒ݁ܨܺܝܪܳܐ ܢܶܬ݂ܩܪܶܐ ܒ݁ܡܰܠܟ݁ܽܘܬ݂ܳܐ
                    ܕ݁ܰܫܡܰܝܳܐ ܟ݁ܽܠ ܕ݁ܶܝܢ ܕ݁ܢܶܥܒ݁ܶܕ݂ ܘܢܰܠܶܦ݂ ܗܳܢܳܐ ܪܰܒ݁ܳܐ ܢܶܬ݂ܩܪܶܐ ܒ݁ܡܰܠܟ݁ܽܘܬ݂ܳܐ
                    ܕ݁ܰܫܡܰܝܳܐ</p>
               </div>
               <div type="textpart" subtype="verse" n="20">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܕ݁ܶܐܠܳܐ ܬ݁ܺܐܬ݂ܰܪ ܟ݁ܺܐܢܽܘܬ݂ܟ݂ܽܘܢ
                    ܝܰܬ݁ܺܝܪ ܡܶܢ ܕ݁ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܠܳܐ ܬ݁ܶܥܠܽܘܢ ܠܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="21">
                  <p>ܫܡܰܥܬ݁ܽܘܢ ܕ݁ܶܐܬ݂ܶܐܡܰܪ ܠܩܰܕ݂̈ܡܳܝܶܐ ܠܳܐ ܬ݁ܶܩܛܽܘܠ ܘܟ݂ܽܠ
                    ܕ݁ܢܶܩܛܽܘܠ ܡܚܰܝܰܒ݂ ܗ̱ܽܘ ܠܕ݂ܺܝܢܳܐ</p>
               </div>
               <div type="textpart" subtype="verse" n="22">
                  <p>ܐܶܢܳܐ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܟ݂ܽܠ ܡܰܢ ܕ݁ܢܶܪܓ݁ܰܙ ܥܰܠ
                    ܐܰܚܽܘܗ̱ܝ ܐܺܝܩܺܐ ܡܚܰܝܰܒ݂ ܗ̱ܽܘ ܠܕ݂ܺܝܢܳܐ ܘܟ݂ܽܠ ܕ݁ܢܺܐܡܰܪ ܠܰܐܚܽܘܗ̱ܝ ܪܰܩܰܐ ܡܚܰܝܰܒ݂
                    ܗ̱ܽܘ ܠܰܟ݂ܢܽܘܫܬ݁ܳܐ ܘܡܰܢ ܕ݁ܢܺܐܡܰܪ ܠܶܠܳܐ ܡܚܰܝܰܒ݂ ܗ̱ܽܘ ܠܓ݂ܺܗܰܢܳܐ ܕ݁ܢܽܘܪܳܐ</p>
               </div>
               <div type="textpart" subtype="verse" n="23">
                  <p>ܐܶܢ ܗܽܘ ܗܳܟ݂ܺܝܠ ܕ݁ܰܡܩܰܪܶܒ݂ ܐܰܢ̱ܬ݁ ܩܽܘܪܒ݁ܳܢܳܟ݂ ܥܰܠ ܡܰܕ݂ܒ݁ܚܳܐ
                    ܘܬ݂ܰܡܳܢ ܬ݁ܶܬ݁ܕ݁ܟ݂ܰܪ ܕ݁ܰܐܚܺܝܕ݂ ܥܠܰܝܟ݁ ܐܰܚܽܘܟ݂ ܐܰܟ݁ܬ݂ܳܐ ܡܶܕ݁ܶܡ</p>
               </div>
               <div type="textpart" subtype="verse" n="24">
                  <p>ܫܒ݂ܽܘܩ ܬ݁ܰܡܳܢ ܩܽܘܪܒ݁ܳܢܳܟ݂ ܩܕ݂ܳܡ ܡܰܕ݂ܒ݁ܚܳܐ ܘܙܶܠ ܠܽܘܩܕ݂ܰܡ
                    ܐܶܬ݂ܪܰܥܳܐ ܥܰܡ ܐܰܚܽܘܟ݂ ܘܗܳܝܕ݁ܶܝܢ ܬ݁ܳܐ ܩܰܪܶܒ݂ ܩܽܘܪܒ݁ܳܢܳܟ݂</p>
               </div>
               <div type="textpart" subtype="verse" n="25">
                  <p>ܗܘܰܝܬ݁ ܡܶܬ݂ܰܐܘܶܐ ܥܰܡ ܒ݁ܥܶܠ ܕ݁ܺܝܢܳܟ݂ ܥܓ݂ܰܠ ܥܰܕ݂ ܥܰܡܶܗ ܐܰܢ̱ܬ݁
                    ܒ݁ܽܐܘܪܚܳܐ ܕ݁ܰܠܡܳܐ ܒ݁ܥܶܠ ܕ݁ܺܝܢܳܟ݂ ܢܰܫܠܡܳܟ݂ ܠܕ݂ܰܝܳܢܳܐ ܘܕ݂ܰܝܳܢܳܐ ܢܰܫܠܡܳܟ݂
                    ܠܓ݂ܰܒ݁ܳܝܳܐ ܘܬ݂ܶܦ݁ܶܠ ܒ݁ܶܝܬ݂ ܐܰܣܺܝܪ̈ܶܐ</p>
               </div>
               <div type="textpart" subtype="verse" n="26">
                  <p>ܘܰܐܡܺܝܢ ܐܳܡܰܪ ܐ̱ܢܳܐ ܠܳܟ݂ ܕ݁ܠܳܐ ܬ݁ܶܦ݁ܽܘܩ ܡܶܢ ܬ݁ܰܡܳܢ ܥܕ݂ܰܡܳܐ
                    ܕ݁ܬ݂ܶܬ݁ܶܠ ܫܳܡܽܘܢܳܐ ܐ̱ܚܪܳܝܳܐ</p>
               </div>
               <div type="textpart" subtype="verse" n="27">
                  <p>ܫܡܰܥܬ݁ܽܘܢ ܕ݁ܶܐܬ݂ܶܐܡܰܪ ܕ݁ܠܳܐ ܬ݁ܓ݂ܽܘܪ</p>
               </div>
               <div type="textpart" subtype="verse" n="28">
                  <p>ܐܶܢܳܐ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܟ݂ܽܠ ܡܰܢ ܕ݁ܚܳܙܶܐ ܐܰܢ̱ܬ݁ܬ݂ܳܐ
                    ܐܰܝܟ݂ ܕ݁ܢܶܪܓ݁ܺܝܗ̇ ܡܶܚܕ݂ܳܐ ܓ݁ܳܪܳܗ̇ ܒ݁ܠܶܒ݁ܶܗ</p>
               </div>
               <div type="textpart" subtype="verse" n="29">
                  <p>ܐܶܢ ܕ݁ܶܝܢ ܥܰܝܢܳܟ݂ ܕ݁ܝܰܡܺܝܢܳܐ ܡܰܟ݂ܫܠܳܐ ܠܳܟ݂ ܚܨܺܝܗ̇ ܘܰܫܕ݂ܺܝܗ̇
                    ܡܶܢܳܟ݂ ܦ݁ܰܩܳܚ ܠܳܟ݂ ܓ݁ܶܝܪ ܕ݁ܢܺܐܒ݂ܰܕ݂ ܚܰܕ݂ ܗܰܕ݁ܳܡܳܟ݂ ܘܠܳܐ ܟ݁ܽܠܶܗ ܦ݁ܰܓ݂ܪܳܟ݂ ܢܶܦ݁ܶܠ
                    ܒ݁ܓ݂ܺܗܰܢܳܐ</p>
               </div>
               <div type="textpart" subtype="verse" n="30">
                  <p>ܘܶܐܢ ܐܺܝܕ݂ܳܟ݂ ܕ݁ܝܰܡܺܝܢܳܐ ܡܰܟ݂ܫܠܳܐ ܠܳܟ݂ ܦ݁ܣܽܘܩ ܫܕ݂ܺܝܗ̇ ܡܶܢܳܟ݂
                    ܦ݁ܰܩܳܚ ܠܳܟ݂ ܓ݁ܶܝܪ ܕ݁ܢܺܐܒ݂ܰܕ݂ ܚܰܕ݂ ܡܶܢ ܗܰܕ݁ܳܡܰܝܟ̈݁ ܘܠܳܐ ܟ݁ܽܠܶܗ ܦ݁ܰܓ݂ܪܳܟ݂ ܢܶܦ݁ܶܠ
                    ܒ݁ܓ݂ܺܗܰܢܳܐ</p>
               </div>
               <div type="textpart" subtype="verse" n="31">
                  <p>ܐܶܬ݂ܶܐܡܰܪ ܕ݁ܡܰܢ ܕ݁ܫܳܪܶܐ ܐܰܢ̱ܬ݁ܬ݂ܶܗ ܢܶܬ݁ܶܠ ܠܳܗ̇ ܟ݁ܬ݂ܳܒ݂ܳܐ
                    ܕ݁ܕ݂ܽܘܠܳܠܳܐ</p>
               </div>
               <div type="textpart" subtype="verse" n="32">
                  <p>ܐܶܢܳܐ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܟ݂ܽܠ ܡܰܢ ܕ݁ܫܳܪܶܐ ܐܰܢ̱ܬ݁ܬ݂ܶܗ
                    ܠܒ݂ܰܪ ܡܶܢ ܡܶܠܬ݂ܳܐ ܕ݁ܙܳܢܝܽܘܬ݂ܳܐ ܥܳܒ݂ܶܕ݂ ܠܳܗ̇ ܕ݁ܰܬ݂ܓ݂ܽܘܪ ܘܡܰܢ ܕ݁ܫܳܩܶܠ ܫܒ݂ܺܝܩܬ݁ܳܐ
                    ܓ݁ܳܐܰܪ</p>
               </div>
               <div type="textpart" subtype="verse" n="33">
                  <p>ܬ݁ܽܘܒ݂ ܫܡܰܥܬ݁ܽܘܢ ܕ݁ܶܐܬ݂ܶܐܡܰܪ ܠܩܰܕ݂̈ܡܳܝܶܐ ܕ݁ܠܳܐ ܬ݁ܕ݂ܰܓ݁ܶܠ
                    ܒ݁ܡܰܘܡܳܬ݂ܳܟ݂̈ ܬ݁ܫܰܠܶܡ ܕ݁ܶܝܢ ܠܡܳܪܝܳܐ ܡܰܘܡܳܬ݂ܳܟ݂̈</p>
               </div>
               <div type="textpart" subtype="verse" n="34">
                  <p>ܐܶܢܳܐ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ ܠܳܐ ܬ݁ܺܐܡܽܘܢ ܣܳܟ݂ ܠܳܐ
                    ܒ݁ܰܫܡܰܝܳܐ ܕ݁ܟ݂ܽܘܪܣܝܳܐ ܗܽܘ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="35">
                  <p>ܘܠܳܐ ܒ݁ܰܐܪܥܳܐ ܕ݁ܟ݂ܽܘܒ݂ܫܳܐ ܗ̱ܝ ܕ݁ܰܬ݂ܚܶܝܬ݂ ܪ̈ܶܓ݂ܠܰܘܗ̱ܝ ܐܳܦ݂ܠܳܐ
                    ܒ݁ܽܐܘܪܺܝܫܠܶܡ ܕ݁ܰܡܕ݂ܺܝܢ̱ܬ݁ܶܗ ܗ̱ܺܝ ܕ݁ܡܰܠܟ݁ܳܐ ܪܰܒ݁ܳܐ</p>
               </div>
               <div type="textpart" subtype="verse" n="36">
                  <p>ܐܳܦ݂ܠܳܐ ܒ݁ܪܺܫܳܟ݂ ܬ݁ܺܐܡܶܐ ܕ݁ܠܳܐ ܡܶܫܟ݁ܰܚ ܐܰܢ̱ܬ݁ ܠܡܶܥܒ݁ܰܕ݂ ܒ݁ܶܗ
                    ܡܶܢܬ݂ܳܐ ܚܕ݂ܳܐ ܕ݁ܣܰܥܪܳܐ ܐܽܘܟ݁ܳܡܬ݁ܳܐ ܐܰܘ ܚܶܘܳܪܬ݁ܳܐ</p>
               </div>
               <div type="textpart" subtype="verse" n="37">
                  <p>ܐܶܠܳܐ ܬ݁ܶܗܘܶܐ ܡܶܠܰܬ݂ܟ݂ܽܘܢ ܐܺܝܢ ܐܺܝܢ ܘܠܳܐ ܠܳܐ ܡܶܕ݁ܶܡ ܕ݁ܡܶܢ
                    ܗܳܠܶܝܢ ܝܰܬ݁ܺܝܪ ܡܶܢ ܒ݁ܺܝܫܳܐ ܗܽܘ</p>
               </div>
               <div type="textpart" subtype="verse" n="38">
                  <p>ܫܡܰܥܬ݁ܽܘܢ ܕ݁ܶܐܬ݂ܶܐܡܰܪ ܕ݁ܥܰܝܢܳܐ ܚܠܳܦ݂ ܥܰܝܢܳܐ ܘܫܶܢܳܐ ܚܠܳܦ݂
                    ܫܶܢܳܐ</p>
               </div>
               <div type="textpart" subtype="verse" n="39">
                  <p>ܐܶܢܳܐ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܳܐ ܬ݁ܩܽܘܡܽܘܢ ܠܽܘܩܒ݂ܰܠ
                    ܒ݁ܺܝܫܳܐ ܐܶܠܳܐ ܡܰܢ ܕ݁ܡܳܚܶܐ ܠܳܟ݂ ܥܰܠ ܦ݁ܰܟ݁ܳܟ݂ ܕ݁ܝܰܡܺܝܢܳܐ ܐܰܦ݂ܢܳܐ ܠܶܗ ܐܳܦ݂
                    ܐ̱ܚܪܺܢܳܐ</p>
               </div>
               <div type="textpart" subtype="verse" n="40">
                  <p>ܘܡܰܢ ܕ݁ܨܳܒ݂ܶܐ ܕ݁ܰܢܕ݂ܽܘܢ ܥܰܡܳܟ݂ ܘܢܶܫܩܽܘܠ ܟ݁ܽܘܬ݁ܺܝܢܳܟ݂ ܫܒ݂ܽܘܩ
                    ܠܶܗ ܐܳܦ݂ ܡܰܪܛܽܘܛܳܟ݂</p>
               </div>
               <div type="textpart" subtype="verse" n="41">
                  <p>ܡܰܢ ܕ݁ܰܡܫܰܚܰܪ ܠܳܟ݂ ܡܺܝܠܳܐ ܚܰܕ݂ ܙܶܠ ܥܰܡܶܗ ܬ݁ܪ̈ܶܝܢ</p>
               </div>
               <div type="textpart" subtype="verse" n="42">
                  <p>ܡܰܢ ܕ݁ܫܳܐܶܠ ܠܳܟ݂ ܗܰܒ݂ ܠܶܗ ܘܡܰܢ ܕ݁ܨܳܒ݂ܶܐ ܕ݁ܢܺܐܙܰܦ݂ ܡܶܢܳܟ݂ ܠܳܐ
                    ܬ݁ܶܟ݂ܠܶܝܘܗ̱ܝ</p>
               </div>
               <div type="textpart" subtype="verse" n="43">
                  <p>ܫܡܰܥܬ݁ܽܘܢ ܕ݁ܶܐܬ݂ܶܐܡܰܪ ܕ݁ܰܪܚܰܡ ܠܩܰܪܺܝܒ݂ܳܟ݂ ܘܰܣܢܺܝ
                    ܠܰܒ݂ܥܶܠܕ݁ܒ݂ܳܒ݂ܳܟ݂</p>
               </div>
               <div type="textpart" subtype="verse" n="44">
                  <p>ܐܶܢܳܐ ܕ݁ܶܝܢ ܐܳܡܰܪ ܐ̱ܢܳܐ ܠܟ݂ܽܘܢ ܐܰܚܶܒ݂ܘ
                    ܠܰܒ݂ܥܶܠܕ݁ܒ݂ܳܒ݂ܰܝܟ݁ܽܘ̈ܢ ܘܒ݂ܰܪܶܟ݂ܘ ܠܡܰܢ ܕ݁ܠܳܐܶܛ ܠܟ݂ܽܘܢ ܘܰܥܒ݂ܶܕ݂ܘ ܕ݁ܫܰܦ݁ܺܝܪ ܠܡܰܢ
                    ܕ̈݁ܣܳܢܶܐ ܠܟ݂ܽܘܢ ܘܨܰܠܰܘ ܥܰܠ ܐܰܝܠܶܝܢ ܕ݁ܕ݂ܳܒ݂ܪܺܝܢ ܠܟ݂ܽܘܢ ܒ݁ܰܩܛܺܝܪܳܐ ܘܪܳܕ݂ܦ݁ܺܝܢ
                    ܠܟ݂ܽܘܢ</p>
               </div>
               <div type="textpart" subtype="verse" n="45">
                  <p>ܐܰܝܟ݁ܰܢܳܐ ܕ݁ܬ݂ܶܗܘܽܘܢ ܒ݁ܢܰܘܗ̱̈ܝ ܕ݁ܰܐܒ݂ܽܘܟ݂ܽܘܢ ܕ݁ܒ݂ܰܫܡܰܝܳܐ ܗܰܘ
                    ܕ݁ܡܰܕ݂ܢܰܚ ܫܶܡܫܶܗ ܥܰܠ ܛܳܒ݂̈ܶܐ ܘܥܰܠ ܒ݁ܺܝ̈ܫܶܐ ܘܡܰܚܶܬ݂ ܡܶܛܪܶܗ ܥܰܠ ܟ݁ܺܐ̈ܢܶܐ ܘܥܰܠ
                    +ܥܰܘܳܠܶܐ</p>
               </div>
               <div type="textpart" subtype="verse" n="46">
                  <p>ܐܶܢ ܓ݁ܶܝܪ ܡܰܚܒ݂ܺܝܢ ܐܢ̱ܬ݁ܽܘܢ ܠܰܐܝܠܶܝܢ ܕ݁ܡܰܚܒ݂ܺܝܢ ܠܟ݂ܽܘܢ ܡܳܢܳܐ
                    ܐܰܓ݂ܪܳܐ ܐܺܝܬ݂ ܠܟ݂ܽܘܢ ܠܳܐ ܗܳܐ ܐܳܦ݂ ܡܳܟ݂̈ܣܶܐ ܗܺܝ ܗܳܕ݂ܶܐ ܥܳܒ݂ܕ݁ܺܝܢ</p>
               </div>
               <div type="textpart" subtype="verse" n="47">
                  <p>ܘܶܐܢ ܫܳܐܠܺܝܢ ܐܢ̱ܬ݁ܽܘܢ ܒ݁ܰܫܠܳܡܳܐ ܕ݁ܰܐܚܰܝܟ݁ܽܘ̈ܢ ܒ݁ܰܠܚܽܘܕ݂
                    ܡܳܢܳܐ ܝܰܬ݁ܺܝܪ ܥܳܒ݂ܕ݁ܺܝܢ ܐܢ̱ܬ݁ܽܘܢ ܠܳܐ ܗܳܐ ܐܳܦ݂ ܡܳܟ݂̈ܣܶܐ ܗܺܝ ܗܳܕ݂ܶܐ ܥܳܒ݂ܕ݁ܺܝܢ</p>
               </div>
               <div type="textpart" subtype="verse" n="48">
                  <p>ܗܘܰܘ ܗܳܟ݂ܺܝܠ ܐܰܢ̱ܬ݁ܽܘܢ ܓ݁ܡܺܝܪ̈ܶܐ ܐܰܝܟ݁ܰܢܳܐ ܕ݁ܰܐܒ݂ܽܘܟ݂ܽܘܢ
                    ܕ݁ܒ݂ܰܫܡܰܝܳܐ ܓ݁ܡܺܝܪ ܗ̱ܽܘ</p>
               </div>
            </div>
            <div type="textpart" subtype="chapter" n="6">
               <div type="textpart" subtype="verse" n="1">
                  <p>ܚܽܘܪܘ ܕ݁ܶܝܢ ܒ݁ܙܶܕ݂ܩܰܬ݂ܟ݂ܽܘܢ ܕ݁ܠܳܐ ܬ݁ܶܥܒ݁ܕ݂ܽܘܢܳܗ̇ ܩܕ݂ܳܡ ܒ̈݁ܢܰܝ
                    ܐ̱̈ܢܳܫܳܐ ܐܰܝܟ݂ ܕ݁ܬ݂ܶܬ݂ܚܙܽܘܢ ܠܗܽܘܢ ܘܶܐܠܳܐ ܐܰܓ݂ܪܳܐ ܠܰܝܬ݁ ܠܟ݂ܽܘܢ ܠܘܳܬ݂ ܐܰܒ݂ܽܘܟ݂ܽܘܢ
                    ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="2">
                  <p>ܐܶܡܰܬ݂ܝ ܗܳܟ݂ܺܝܠ ܕ݁ܥܳܒ݂ܶܕ݂ ܐܰܢ̱ܬ݁ ܙܶܕ݂ܩܬ݂ܳܐ ܠܳܐ ܬ݁ܶܩܪܶܐ ܩܰܪܢܳܐ
                    ܩܕ݂ܳܡܰܝܟ݁ ܐܰܝܟ݂ ܕ݁ܥܳܒ݂ܕ݁ܺܝܢ ܢܳܣܒ̈݁ܰܝ ܒ݁ܰܐܦ̈݁ܶܐ ܒ݁ܰܟ݂ܢܽܘ̈ܫܳܬ݂ܳܐ ܘܰܒ݂ܫܽܘ̈ܩܶܐ ܐܰܝܟ݂
                    ܕ݁ܢܶܫܬ݁ܰܒ݁ܚܽܘܢ ܡܶܢ ܒ̈݁ܢܰܝ ܐ̱̈ܢܳܫܳܐ ܘܰܐܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܩܰܒ݁ܶܠܘ
                    ܐܰܓ݂ܪܗܽܘܢ</p>
               </div>
               <div type="textpart" subtype="verse" n="3">
                  <p>ܐܰܢ̱ܬ݁ ܕ݁ܶܝܢ ܡܳܐ ܕ݁ܥܳܒ݂ܶܕ݂ ܐܰܢ̱ܬ݁ ܙܶܕ݂ܩܬ݂ܳܐ ܠܳܐ ܬ݁ܶܕ݁ܰܥ
                    ܣܶܡܳܠܳܟ݂ ܡܳܢܳܐ ܥܳܒ݂ܕ݁ܳܐ ܝܰܡܺܝܢܳܟ݂</p>
               </div>
               <div type="textpart" subtype="verse" n="4">
                  <p>ܐܰܝܟ݂ ܕ݁ܬ݂ܶܗܘܶܐ ܙܶܕ݂ܩܬ݂ܳܟ݂ ܒ݁ܟ݂ܶܣܝܳܐ ܘܰܐܒ݂ܽܘܟ݂ ܕ݁ܚܳܙܶܐ
                    ܒ݁ܟ݂ܶܣܝܳܐ ܗܽܘ ܢܶܦ݂ܪܥܳܟ݂ ܒ݁ܓ݂ܶܠܝܳܐ</p>
               </div>
               <div type="textpart" subtype="verse" n="5">
                  <p>ܘܡܳܐ ܕ݁ܰܡܨܰܠܶܐ ܐܰܢ̱ܬ݁ ܠܳܐ ܬ݁ܶܗܘܶܐ ܐܰܝܟ݂ ܢܳܣܒ̈݁ܰܝ ܒ݁ܰܐܦ̈݁ܶܐ
                    ܕ݁ܪܳܚܡܺܝܢ ܠܰܡܩܳܡ ܒ݁ܰܟ݂ܢܽܘ̈ܫܳܬ݂ܳܐ ܘܰܒ݂ܙܳܘ̈ܝܳܬ݂ܳܐ ܕ݁ܫܽܘ̈ܩܶܐ ܠܰܡܨܰܠܳܝܽܘ ܕ݁ܢܶܬ݂ܚܙܽܘܢ
                    ܠܰܒ݂̈ܢܰܝ ܐ̱̈ܢܳܫܳܐ ܘܰܐܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܩܰܒ݁ܶܠܘ ܐܰܓ݂ܪܗܽܘܢ</p>
               </div>
               <div type="textpart" subtype="verse" n="6">
                  <p>ܐܰܢ̱ܬ݁ ܕ݁ܶܝܢ ܐܶܡܰܬ݂ܝ ܕ݁ܰܡܨܰܠܶܐ ܐܰܢ̱ܬ݁ ܥܽܘܠ ܠܬ݂ܰܘܳܢܳܟ݂
                    ܘܰܐܚܽܘܕ݂ ܬ݁ܰܪܥܳܟ݂ ܘܨܰܠܳܐ ܠܰܐܒ݂ܽܘܟ݂ ܕ݁ܰܒ݂ܟ݂ܶܣܝܳܐ ܘܰܐܒ݂ܽܘܟ݂ ܕ݁ܚܳܙܶܐ ܒ݁ܟ݂ܶܣܝܳܐ
                    ܢܶܦ݂ܪܥܳܟ݂ ܒ݁ܓ݂ܶܠܝܳܐ</p>
               </div>
               <div type="textpart" subtype="verse" n="7">
                  <p>ܘܡܳܐ ܕ݁ܰܡܨܰܠܶܝܢ ܐܢ̱ܬ݁ܽܘܢ ܠܳܐ ܗܘܰܝܬ݁ܽܘܢ ܡܦ݂ܰܩܩܺܝܢ ܐܰܝܟ݂
                    ܚܰܢܦ݂̈ܶܐ ܣܳܒ݂ܪܺܝܢ ܓ݁ܶܝܪ ܕ݁ܰܒ݂ܡܰܡܠ̱ܠܳܐ ܣܰܓ݁ܺܝܳܐܐ ܡܶܫܬ݁ܰܡܥܺܝܢ</p>
               </div>
               <div type="textpart" subtype="verse" n="8">
                  <p>ܠܳܐ ܗܳܟ݂ܺܝܠ ܬ݁ܶܕ݁ܰܡܽܘܢ ܠܗܽܘܢ ܐܰܒ݂ܽܘܟ݂ܽܘܢ ܓ݁ܶܝܪ ܝܳܕ݂ܰܥ ܡܳܢܳܐ
                    ܡܶܬ݂ܒ݁ܥܶܐ ܠܟ݂ܽܘܢ ܥܰܕ݂ܠܳܐ ܬ݁ܶܫܶܐܠܽܘܢܳܝܗ̱ܝ</p>
               </div>
               <div type="textpart" subtype="verse" n="9">
                  <p>ܗܳܟ݂ܰܢܳܐ ܗܳܟ݂ܺܝܠ ܨܰܠܰܘ ܐܰܢ̱ܬ݁ܽܘܢ ܐܰܒ݂ܽܘܢ ܕ݁ܒ݂ܰܫܡܰܝܳܐ
                    ܢܶܬ݂ܩܰܕ݁ܰܫ ܫܡܳܟ݂</p>
               </div>
               <div type="textpart" subtype="verse" n="10">
                  <p>ܬ݁ܺܐܬ݂ܶܐ ܡܰܠܟ݁ܽܘܬ݂ܳܟ݂ ܢܶܗܘܶܐ ܨܶܒ݂ܝܳܢܳܟ݂ ܐܰܝܟ݁ܰܢܳܐ
                    ܕ݁ܒ݂ܰܫܡܰܝܳܐ ܐܳܦ݂ ܒ݁ܰܐܪܥܳܐ</p>
               </div>
               <div type="textpart" subtype="verse" n="11">
                  <p>ܗܰܒ݂ ܠܰܢ ܠܰܚܡܳܐ ܕ݁ܣܽܘܢܩܳܢܰܢ ܝܰܘܡܳܢܳܐ</p>
               </div>
               <div type="textpart" subtype="verse" n="12">
                  <p>ܘܰܫܒ݂ܽܘܩ ܠܰܢ ܚܰܘܒ݁ܰܝ̈ܢ ܐܰܝܟ݁ܰܢܳܐ ܕ݁ܳܐܦ݂ ܚܢܰܢ ܫܒ݂ܰܩܢ
                    ܠܚܰܝܳܒ݂ܰܝ̈ܢ</p>
               </div>
               <div type="textpart" subtype="verse" n="13">
                  <p>ܘܠܳܐ ܬ݁ܰܥܠܰܢ ܠܢܶܣܝܽܘܢܳܐ ܐܶܠܳܐ ܦ݁ܰܨܳܢ ܡܶܢ ܒ݁ܺܝܫܳܐ ܡܶܛܽܠ
                    ܕ݁ܕ݂ܺܝܠܳܟ݂ ܗ̱ܝ ܡܰܠܟ݁ܽܘܬ݂ܳܐ ܘܚܰܝܠܳܐ ܘܬ݂ܶܫܒ݁ܽܘܚܬ݁ܳܐ ܠܥܳܠܰܡ ܥܳܠܡܺܝܢ</p>
               </div>
               <div type="textpart" subtype="verse" n="14">
                  <p>ܐܶܢ ܓ݁ܶܝܪ ܬ݁ܶܫܒ݁ܩܽܘܢ ܠܰܒ݂ܢܰܝ̈ܢܳܫܳܐ ܣܰܟ݂ܠܘܳܬ݂ܗܽܘ̈ܢ ܢܶܫܒ݁ܽܘܩ
                    ܐܳܦ݂ ܠܟ݂ܽܘܢ ܐܰܒ݂ܽܘܟ݂ܽܘܢ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="15">
                  <p>ܐܶܢ ܕ݁ܶܝܢ ܠܳܐ ܬ݁ܶܫܒ݁ܩܽܘܢ ܠܰܒ݂ܢܰܝ̈ܢܳܫܳܐ ܐܳܦ݂ܠܳܐ ܐܰܒ݂ܽܘܟ݂ܽܘܢ
                    ܫܳܒ݂ܶܩ ܠܟ݂ܽܘܢ ܣܰܟ݂ܠܘܳܬ݂ܟ݂ܽܘ̈ܢ</p>
               </div>
               <div type="textpart" subtype="verse" n="16">
                  <p>ܐܶܡܰܬ݂ܝ ܕ݁ܶܝܢ ܕ݁ܨܳܝܡܺܝܢ ܐܢ̱ܬ݁ܽܘܢ ܠܳܐ ܬ݁ܶܗܘܽܘܢ ܟ݁ܡܺܝܪ̈ܶܐ
                    ܐܰܝܟ݂ ܢܳܣܒ̈݁ܰܝ ܒ݁ܰܐܦ̈݁ܶܐ ܡܚܰܒ݁ܠܺܝܢ ܓ݁ܶܝܪ ܦ݁ܰܪ̈ܨܽܘܦ݁ܰܝܗܽܘܢ ܐܰܝܟ݂ ܕ݁ܢܶܬ݂ܚܙܽܘܢ
                    ܠܰܒ݂ܢܰܝ̈ܢܳܫܳܐ ܕ݁ܨܳܝܡܺܝܢ ܘܰܐܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܩܰܒ݁ܶܠܘ ܐܰܓ݂ܪܗܽܘܢ</p>
               </div>
               <div type="textpart" subtype="verse" n="17">
                  <p>ܐܰܢ̱ܬ݁ ܕ݁ܶܝܢ ܡܳܐ ܕ݁ܨܳܐܶܡ ܐܰܢ̱ܬ݁ ܐܰܫܺܝܓ݂ ܐܰܦ݁ܰܝܟ̈݁ ܘܰܡܫܽܘܚ
                    ܪܺܫܳܟ݂</p>
               </div>
               <div type="textpart" subtype="verse" n="18">
                  <p>ܐܰܝܟ݂ ܕ݁ܠܳܐ ܬ݁ܶܬ݂ܚܙܶܐ ܠܰܒ݂ܢܰܝ̈ܢܳܫܳܐ ܕ݁ܨܳܐܶܡ ܐܰܢ̱ܬ݁ ܐܶܠܳܐ
                    ܠܰܐܒ݂ܽܘܟ݂ ܕ݁ܰܒ݂ܟ݂ܶܣܝܳܐ ܘܰܐܒ݂ܽܘܟ݂ ܕ݁ܚܳܙܶܐ ܒ݁ܟ݂ܶܣܝܳܐ ܗܽܘ ܢܶܦ݂ܪܥܳܟ݂</p>
               </div>
               <div type="textpart" subtype="verse" n="19">
                  <p>ܠܳܐ ܬ݁ܣܺܝܡܽܘܢ ܠܟ݂ܽܘܢ ܣܺܝ̈ܡܳܬ݂ܳܐ ܒ݁ܰܐܪܥܳܐ ܐܰܬ݂ܰܪ ܕ݁ܣܳܣܳܐ
                    ܘܰܐܟ݂ܠܳܐ ܡܚܰܒ݁ܠܺܝܢ ܘܰܐܝܟ݁ܳܐ ܕ݁ܓ݂ܰܢܳܒ݂̈ܶܐ ܦ݁ܳܠܫܺܝܢ ܘܓ݂ܳܢܒ݁ܺܝܢ</p>
               </div>
               <div type="textpart" subtype="verse" n="20">
                  <p>ܐܶܠܳܐ ܣܺܝܡܘ ܠܟ݂ܽܘܢ ܣܺܝ̈ܡܳܬ݂ܳܐ ܒ݁ܰܫܡܰܝܳܐ ܐܰܝܟ݁ܳܐ ܕ݁ܠܳܐ ܣܳܣܳܐ
                    ܘܠܳܐ ܐܰܟ݂ܠܳܐ ܡܚܰܒ݁ܠܺܝܢ ܘܰܐܝܟ݁ܳܐ ܕ݁ܓ݂ܰܢܳܒ݂̈ܶܐ ܠܳܐ ܦ݁ܳܠܫܺܝܢ ܘܠܳܐ ܓ݁ܳܢܒ݁ܺܝܢ</p>
               </div>
               <div type="textpart" subtype="verse" n="21">
                  <p>ܐܰܝܟ݁ܳܐ ܓ݁ܶܝܪ ܕ݁ܺܐܝܬ݂ܶܝܗ̇ ܣܺܝܡܰܬ݂ܟ݂ܽܘܢ ܬ݁ܰܡܳܢ ܗ̱ܘ ܐܳܦ݂
                    ܠܶܒ݁ܟ݂ܽܘܢ</p>
               </div>
               <div type="textpart" subtype="verse" n="22">
                  <p>ܫܪܳܓ݂ܳܐ ܕ݁ܦ݂ܰܓ݂ܪܳܐ ܐܺܝܬ݂ܶܝܗ̇ ܥܰܝܢܳܐ ܐܶܢ ܥܰܝܢܳܟ݂ ܗܳܟ݂ܺܝܠ
                    ܬ݁ܶܗܘܶܐ ܦ݁ܫܺܝܛܳܐ ܐܳܦ݂ ܟ݁ܽܠܶܗ ܦ݁ܰܓ݂ܪܳܟ݂ ܢܰܗܺܝܪ ܗ̱ܽܘ</p>
               </div>
               <div type="textpart" subtype="verse" n="23">
                  <p>ܐܶܢ ܕ݁ܶܝܢ ܥܰܝܢܳܟ݂ ܬ݁ܶܗܘܶܐ ܒ݁ܺܝܫܳܐ ܟ݁ܽܠܶܗ ܦ݁ܰܓ݂ܪܳܟ݂ ܚܶܫܽܘܟ݂ܳܐ
                    ܢܶܗܘܶܐ ܐܶܢ ܗܳܟ݂ܺܝܠ ܢܽܘܗܪܳܐ ܕ݁ܒ݂ܳܟ݂ ܚܶܫܽܘܟ݂ܳܐ ܗܽܘ ܚܶܫܽܘܟ݂ܳܟ݂ ܟ݁ܡܳܐ ܢܶܗܘܶܐ</p>
               </div>
               <div type="textpart" subtype="verse" n="24">
                  <p>ܠܳܐ ܐ̱ܢܳܫ ܡܶܫܟ݁ܰܚ ܠܰܬ݂ܪ̈ܶܝܢ ܡܳܪ̈ܰܘܳܢ ܠܡܶܦ݂ܠܰܚ ܐܰܘ ܓ݁ܶܝܪ
                    ܠܚܰܕ݂ ܢܶܣܢܶܐ ܘܠܰܐ̱ܚܪܺܢܳܐ ܢܶܪܚܰܡ ܐܰܘ ܠܚܰܕ݂ ܢܝܰܩܰܪ ܘܠܰܐ̱ܚܪܺܢܳܐ ܢܫܽܘܛ ܠܳܐ ܡܶܫܟ݁ܚܺܝܢ
                    ܐܢ̱ܬ݁ܽܘܢ ܠܰܐܠܳܗܳܐ ܠܡܶܦ݂ܠܰܚ ܘܰܠܡܳܡܽܘܢܳܐ</p>
               </div>
               <div type="textpart" subtype="verse" n="25">
                  <p>ܡܶܛܽܠ ܗܳܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܠܳܐ ܬ݁ܺܐܨܦ݁ܽܘܢ ܠܢܰܦ݂ܫܟ݂ܽܘܢ
                    ܡܳܢܳܐ ܬ݁ܶܐܟ݂ܠܽܘܢ ܘܡܳܢܳܐ ܬ݁ܶܫܬ݁ܽܘܢ ܘܠܳܐ ܠܦ݂ܰܓ݂ܪܟ݂ܽܘܢ ܡܳܢܳܐ ܬ݁ܶܠܒ݁ܫܽܘܢ ܠܳܐ ܗܳܐ
                    ܢܰܦ݂ܫܳܐ ܝܰܬ݁ܺܝܪܳܐ ܡܶܢ ܣܰܝܒ݁ܳܪܬ݁ܳܐ ܘܦ݂ܰܓ݂ܪܳܐ ܡܶܢ ܠܒ݂ܽܘܫܳܐ</p>
               </div>
               <div type="textpart" subtype="verse" n="26">
                  <p>ܚܽܘܪܘ ܒ݁ܦ݂ܳܪܰܚܬ݂ܳܐ ܕ݁ܰܫܡܰܝܳܐ ܕ݁ܠܳܐ ܙܳܪܥܺܝܢ ܘܠܳܐ ܚܳܨܕ݁ܺܝܢ
                    ܘܠܳܐ ܚܳܡܠܺܝܢ ܒ݁ܰܐܘܨܪ̈ܶܐ ܘܰܐܒ݂ܽܘܟ݂ܽܘܢ ܕ݁ܒ݂ܰܫܡܰܝܳܐ ܡܬ݂ܰܪܣܶܐ ܠܗܽܘܢ ܠܳܐ ܗܳܐ
                    ܐܰܢ̱ܬ݁ܽܘܢ ܡܝܰܬ݁ܪܺܝܢ ܐܢ̱ܬ݁ܽܘܢ ܡܶܢܗܽܘܢ</p>
               </div>
               <div type="textpart" subtype="verse" n="27">
                  <p>ܡܰܢܽܘ ܕ݁ܶܝܢ ܡܶܢܟ݂ܽܘܢ ܟ݁ܰܕ݂ ܝܳܨܶܦ݂ ܡܶܫܟ݁ܰܚ ܠܡܰܘܣܳܦ݂ܽܘ ܥܰܠ
                    ܩܰܘܡܬ݂ܶܗ ܐܰܡܬ݂ܳܐ ܚܕ݂ܳܐ</p>
               </div>
               <div type="textpart" subtype="verse" n="28">
                  <p>ܘܥܰܠ ܠܒ݂ܽܘܫܳܐ ܡܳܢܳܐ ܝܳܨܦ݁ܺܝܢ ܐܢ̱ܬ݁ܽܘܢ ܐܶܬ݂ܒ݁ܰܩܰܘ ܒ݁ܫܽܘ̈ܫܰܢܶܐ
                    ܕ݁ܕ݂ܰܒ݂ܪܳܐ ܐܰܝܟ݁ܰܢܳܐ ܪ̈ܳܒ݂ܝܳܢ ܕ݁ܠܳܐ ܠܳܐ̈ܝܳܢ ܘܠܳܐ ܥܳܙ̈ܠܳܢ</p>
               </div>
               <div type="textpart" subtype="verse" n="29">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܕ݁ܳܐܦ݂ܠܳܐ ܫܠܶܝܡܳܘܢ ܒ݁ܟ݂ܽܠܶܗ
                    ܫܽܘܒ݂ܚܶܗ ܐܶܬ݂ܟ݁ܰܣܺܝ ܐܰܝܟ݂ ܚܕ݂ܳܐ ܡܶܢܗܶܝܢ</p>
               </div>
               <div type="textpart" subtype="verse" n="30">
                  <p>ܐܶܢ ܕ݁ܶܝܢ ܠܰܥܡܺܝܪܳܐ ܕ݁ܚܰܩܠܳܐ ܕ݁ܝܰܘܡܳܢܳܐ ܐܺܝܬ݂ܰܘܗ̱ܝ ܘܰܡܚܳܪ
                    ܢܳܦ݂ܶܠ ܒ݁ܬ݂ܰܢܽܘܪܳܐ ܐܰܠܳܗܳܐ ܗܳܟ݂ܰܢܳܐ ܡܰܠܒ݁ܶܫ ܠܳܐ ܣܰܓ݁ܺܝ ܝܰܬ݁ܺܝܪ ܠܟ݂ܽܘܢ ܙܥܽܘܪ̈ܰܝ
                    ܗܰܝܡܳܢܽܘܬ݂ܳܐ</p>
               </div>
               <div type="textpart" subtype="verse" n="31">
                  <p>ܠܳܐ ܗܳܟ݂ܺܝܠ ܬ݁ܺܐܨܦ݁ܽܘܢ ܐܰܘ ܬ݁ܺܐܡܪܽܘܢ ܡܳܢܳܐ ܢܶܐܟ݂ܽܘܠ ܐܰܘ
                    ܡܳܢܳܐ ܢܶܫܬ݁ܶܐ ܐܰܘ ܡܳܢܳܐ ܢܶܬ݂ܟ݁ܰܣܶܐ</p>
               </div>
               <div type="textpart" subtype="verse" n="32">
                  <p>ܟ݁ܽܠܗܶܝܢ ܓ݁ܶܝܪ ܗܳܠܶܝܢ ܥܰܡ̱̈ܡܶܐ ܗ̱ܘ ܒ݁ܳܥܶܝܢ ܠܗܶܝܢ ܐܰܒ݂ܽܘܟ݂ܽܘܢ
                    ܕ݁ܶܝܢ ܕ݁ܒ݂ܰܫܡܰܝܳܐ ܝܳܕ݂ܰܥ ܕ݁ܳܐܦ݂ ܠܟ݂ܽܘܢ ܡܶܬ݂ܒ݁ܰܥ̈ܝܳܢ ܗܳܠܶܝܢ ܟ݁ܽܠܗܶܝܢ</p>
               </div>
               <div type="textpart" subtype="verse" n="33">
                  <p>ܒ݁ܥܰܘ ܕ݁ܶܝܢ ܠܽܘܩܕ݂ܰܡ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܘܙܰܕ݁ܺܝܩܽܘܬ݂ܶܗ
                    ܘܟ݂ܽܠܗܶܝܢ ܗܳܠܶܝܢ ܡܶܬ݁ܬ݁ܰܘܣܦ݂̈ܳܢ ܠܟ݂ܽܘܢ</p>
               </div>
               <div type="textpart" subtype="verse" n="34">
                  <p>ܠܳܐ ܗܳܟ݂ܺܝܠ ܬ݁ܺܐܨܦ݁ܽܘܢ ܕ݁ܰܡܚܳܪ ܗܽܘ ܓ݁ܶܝܪ ܡܚܳܪ ܝܳܨܶܦ݂ ܕ݁ܺܝܠܶܗ
                    ܣܳܦ݂ܶܩ ܠܶܗ ܠܝܰܘܡܳܐ ܒ݁ܺܝܫܬ݁ܶܗ</p>
               </div>
            </div>
            <div type="textpart" subtype="chapter" n="7">
               <div type="textpart" subtype="verse" n="1">
                  <p>ܠܳܐ ܬ݁ܕ݂ܽܘܢܽܘܢ ܕ݁ܠܳܐ ܬ݁ܶܬ݁ܕ݂ܺܝܢܽܘܢ</p>
               </div>
               <div type="textpart" subtype="verse" n="2">
                  <p>ܒ݁ܕ݂ܺܝܢܳܐ ܓ݁ܶܝܪ ܕ݁ܕ݂ܳܝܢܺܝܢ ܐܢ̱ܬ݁ܽܘܢ ܬ݁ܶܬ݁ܕ݂ܺܝܢܽܘܢ
                    ܘܒ݂ܰܟ݂ܝܳܠܬ݁ܳܐ ܕ݁ܰܡܟ݂ܺܝܠܺܝܢ ܐܢ̱ܬ݁ܽܘܢ ܡܶܬ݁ܬ݁ܟ݂ܺܝܠ ܠܟ݂ܽܘܢ</p>
               </div>
               <div type="textpart" subtype="verse" n="3">
                  <p>ܡܳܢܳܐ ܕ݁ܶܝܢ ܚܳܙܶܐ ܐܰܢ̱ܬ݁ ܓ݁ܶܠܳܐ ܕ݁ܰܒ݂ܥܰܝܢܶܗ ܕ݁ܰܐܚܽܘܟ݂
                    ܘܩܳܪܺܝܬ݂ܳܐ ܕ݁ܰܒ݂ܥܰܝܢܳܟ݂ ܠܳܐ ܒ݁ܳܚܰܪ ܐܰܢ̱ܬ݁</p>
               </div>
               <div type="textpart" subtype="verse" n="4">
                  <p>ܐܰܘ ܐܰܝܟ݁ܰܢܳܐ ܐܳܡܰܪ ܐܰܢ̱ܬ݁ ܠܰܐܚܽܘܟ݂ ܫܒ݂ܽܘܩ ܐܰܦ݁ܶܩ ܓ݁ܶܠܳܐ ܡܶܢ
                    ܥܰܝܢܳܟ݂ ܘܗܳܐ ܩܳܪܺܝܬ݁ܳܐ ܒ݁ܥܰܝܢܳܟ݂</p>
               </div>
               <div type="textpart" subtype="verse" n="5">
                  <p>ܢܳܣܶܒ݂ ܒ݁ܰܐܦ̈݁ܶܐ ܐܰܦ݁ܶܩ ܠܽܘܩܕ݂ܰܡ ܩܳܪܺܝܬ݁ܳܐ ܡܶܢ ܥܰܝܢܳܟ݂
                    ܘܗܳܝܕ݁ܶܝܢ ܢܶܬ݂ܒ݁ܚܰܪ ܠܳܟ݂ ܠܡܰܦ݁ܳܩܽܘ ܓ݁ܶܠܳܐ ܡܶܢ ܥܰܝܢܶܗ ܕ݁ܰܐܚܽܘܟ݂</p>
               </div>
               <div type="textpart" subtype="verse" n="6">
                  <p>ܠܳܐ ܬ݁ܶܬ݁ܠܽܘܢ ܩܽܘܕ݂ܫܳܐ ܠܟ݂ܰܠܒ̈݁ܶܐ ܘܠܳܐ ܬ݁ܰܪܡܽܘܢ
                    ܡܰܪ̈ܓ݁ܳܢܝܳܬ݂ܟ݂ܽܘܢ ܩܕ݂ܳܡ ܚܙܺܝܪ̈ܶܐ ܕ݁ܰܠܡܳܐ ܢܕ݂ܽܘܫܽܘܢ ܐܶܢܶܝ̈ܢ ܒ݁ܪ̈ܶܓ݂ܠܰܝܗܽܘܢ
                    ܘܢܶܗܦ݁ܟ݂ܽܘܢ ܢܒ݂ܰܙܥܽܘܢܳܟ݂ܽܘܢ</p>
               </div>
               <div type="textpart" subtype="verse" n="7">
                  <p>ܫܰܐܠܘ ܘܢܶܬ݂ܺܝܗܶܒ݂ ܠܟ݂ܽܘܢ ܒ݁ܥܰܘ ܘܬ݂ܶܫܟ݁ܚܽܘܢ ܩܽܘܫܘ ܘܢܶܬ݂ܦ݁ܬ݂ܰܚ
                    ܠܟ݂ܽܘܢ</p>
               </div>
               <div type="textpart" subtype="verse" n="8">
                  <p>ܟ݁ܽܠ ܓ݁ܶܝܪ ܕ݁ܫܳܐܶܠ ܢܳܣܶܒ݂ ܘܰܕ݂ܒ݂ܳܥܶܐ ܡܶܫܟ݁ܰܚ ܘܠܰܐܝܢܳܐ ܕ݁ܢܳܩܶܫ
                    ܡܶܬ݂ܦ݁ܬ݂ܰܚ ܠܶܗ</p>
               </div>
               <div type="textpart" subtype="verse" n="9">
                  <p>ܐܰܘ ܡܰܢܽܘ ܡܶܢܟ݂ܽܘܢ ܓ݁ܰܒ݂ܪܳܐ ܕ݁ܢܶܫܶܐܠܺܝܘܗ̱ܝ ܒ݁ܪܶܗ ܠܰܚܡܳܐ ܠܡܳܐ
                    ܟ݁ܺܐܦ݂ܳܐ ܡܰܘܫܶܛ ܠܶܗ</p>
               </div>
               <div type="textpart" subtype="verse" n="10">
                  <p>ܘܶܐܢ ܢܽܘܢܳܐ ܢܶܫܶܐܠܺܝܘܗ̱ܝ ܠܡܳܐ ܚܶܘܝܳܐ ܡܰܘܫܶܛ ܠܶܗ</p>
               </div>
               <div type="textpart" subtype="verse" n="11">
                  <p>ܘܶܐܢ ܗܳܟ݂ܺܝܠ ܐܰܢ̱ܬ݁ܽܘܢ ܕ݁ܒ݂ܺܝ̈ܫܶܐ ܐܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ
                    ܡܰܘܗܒ݂̈ܳܬ݂ܳܐ ܛܳܒ݂̈ܳܬ݂ܳܐ ܠܡܶܬ݁ܰܠ ܠܰܒ݂ܢܰܝܟ݁ܽܘ̈ܢ ܟ݁ܡܳܐ ܝܰܬ݁ܺܝܪܳܐܝܺܬ݂ ܐܰܒ݂ܽܘܟ݂ܽܘܢ
                    ܕ݁ܒ݂ܰܫܡܰܝܳܐ ܢܶܬ݁ܶܠ ܛܳܒ݂̈ܳܬ݂ܳܐ ܠܰܐܝܠܶܝܢ ܕ݁ܫܳܐܠܺܝܢ ܠܶܗ</p>
               </div>
               <div type="textpart" subtype="verse" n="12">
                  <p>ܟ݁ܽܠ ܡܳܐ ܕ݁ܨܳܒ݂ܶܝܢ ܐܢ̱ܬ݁ܽܘܢ ܕ݁ܢܶܥܒ݁ܕ݂ܽܘܢ ܠܟ݂ܽܘܢ ܒ̈݁ܢܰܝ
                    ܐ̱̈ܢܳܫܳܐ ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܥܒ݂ܶܕ݂ܘ ܠܗܽܘܢ ܗܳܢܰܘ ܓ݁ܶܝܪ ܢܳܡܽܘܣܳܐ
                    ܘܰܢܒ݂̈ܺܝܶܐ</p>
               </div>
               <div type="textpart" subtype="verse" n="13">
                  <p>ܥܽܘܠܘ ܒ݁ܬ݂ܰܪܥܳܐ ܐܰܠܺܝܨܳܐ ܕ݁ܰܦ݂ܬ݂ܶܐ ܗ̱ܘ ܬ݁ܰܪܥܳܐ ܘܰܐܪܘܺܝܚܳܐ
                    ܐܽܘܪܚܳܐ ܐܰܝܕ݂ܳܐ ܕ݁ܡܰܘܒ݁ܠܳܐ ܠܰܐܒ݂ܕ݂ܳܢܳܐ ܘܣܰܓ݁ܺܝܶܐ̈ܐ ܐܶܢܽܘܢ ܐܰܝܠܶܝܢ ܕ݁ܳܐܙܺܠ̱ܝܢ
                    ܒ݁ܳܗ̇</p>
               </div>
               <div type="textpart" subtype="verse" n="14">
                  <p>ܡܳܐ ܩܰܛܺܝܢ ܬ݁ܰܪܥܳܐ ܘܰܐܠܺܝܨܳܐ ܐܽܘܪܚܳܐ ܕ݁ܡܰܘܒ݁ܠܳܐ +ܠܚܰܝܶܐ
                    ܘܰܙܥܽܘܪ̈ܶܐ ܐܶܢܽܘܢ ܐܰܝܠܶܝܢ ܕ݁ܡܶܫܟ݁ܚܺܝܢ ܠܳܗ̇</p>
               </div>
               <div type="textpart" subtype="verse" n="15">
                  <p>ܐܶܙܕ݁ܰܗ̱ܪܘ ܡܶܢ ܢܒ݂̈ܺܝܶܐ ܕ݁ܰܓ̈݁ܳܠܶܐ ܕ݁ܳܐܬ݂ܶܝܢ ܠܘܳܬ݂ܟ݂ܽܘܢ
                    ܒ݁ܰܠܒ݂ܽܘܫܶܐ ܕ݁ܶܐܡܪ̈ܶܐ ܡܶܢ ܠܓ݂ܰܘ ܕ݁ܶܝܢ ܐܺܝܬ݂ܰܝܗܽܘܢ ܕ݁ܺܐܒ݂̈ܶܐ ܚܳܛܽܘܦ݂̈ܶܐ</p>
               </div>
               <div type="textpart" subtype="verse" n="16">
                  <p>ܡܶܢ ܦ݁ܺܐܪ̈ܰܝܗܽܘܢ ܕ݁ܶܝܢ ܬ݁ܶܕ݁ܥܽܘܢ ܐܶܢܽܘܢ ܠܡܳܐ ܠܳܩܛܺܝܢ ܡܶܢ
                    ܟ݁ܽܘܒ̈݁ܶܐ ܥܶܢܒ̈݁ܶܐ ܐܰܘ ܡܶܢ ܩܽܘܪ̈ܛܒ݁ܶܐ ܬ݁ܺܐ̈ܢܶܐ</p>
               </div>
               <div type="textpart" subtype="verse" n="17">
                  <p>ܗܳܟ݂ܰܢܳܐ ܟ݁ܽܠ ܐܺܝܠܳܢܳܐ ܛܳܒ݂ܳܐ ܦ݁ܺܐܪ̈ܶܐ ܫܰܦ݁ܺܝܪ̈ܶܐ ܥܳܒ݂ܶܕ݂
                    ܐܺܝܠܳܢܳܐ ܕ݁ܶܝܢ ܒ݁ܺܝܫܳܐ ܦ݁ܺܐܪ̈ܶܐ ܒ݁ܺܝ̈ܫܶܐ ܥܳܒ݂ܶܕ݂</p>
               </div>
               <div type="textpart" subtype="verse" n="18">
                  <p>ܠܳܐ ܡܶܫܟ݁ܰܚ ܐܺܝܠܳܢܳܐ ܛܳܒ݂ܳܐ ܦ݁ܺܐܪ̈ܶܐ ܒ݁ܺܝ̈ܫܶܐ ܠܡܶܥܒ݁ܰܕ݂ ܘܠܳܐ
                    ܐܺܝܠܳܢܳܐ ܒ݁ܺܝܫܳܐ ܦ݁ܺܐܪ̈ܶܐ ܛܳܒ݂̈ܶܐ ܠܡܶܥܒ݁ܰܕ݂</p>
               </div>
               <div type="textpart" subtype="verse" n="19">
                  <p>ܟ݁ܽܠ ܐܺܝܠܳܢܳܐ ܕ݁ܠܳܐ ܥܳܒ݂ܶܕ݂ ܦ݁ܺܐܪ̈ܶܐ ܛܳܒ݂̈ܶܐ ܡܶܬ݂ܦ݁ܣܶܩ
                    ܘܰܒ݂ܢܽܘܪܳܐ ܢܳܦ݂ܶܠ</p>
               </div>
               <div type="textpart" subtype="verse" n="20">
                  <p>ܡܳܕ݂ܶܝܢ ܡܶܢ ܦ݁ܺܐܪ̈ܰܝܗܽܘܢ ܬ݁ܶܕ݁ܥܽܘܢ ܐܶܢܽܘܢ</p>
               </div>
               <div type="textpart" subtype="verse" n="21">
                  <p>ܠܳܐ ܗ̱ܘܳܐ ܟ݁ܽܠ ܕ݁ܳܐܡܰܪ ܠܺܝ ܡܳܪܝ ܡܳܪܝ ܥܳܐܶܠ ܠܡܰܠܟ݁ܽܘܬ݂ܳܐ
                    ܕ݁ܰܫܡܰܝܳܐ ܐܶܠܳܐ ܡܰܢ ܕ݁ܥܳܒ݂ܶܕ݂ ܨܶܒ݂ܝܳܢܶܗ ܕ݁ܳܐܒ݂ܝ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="22">
                  <p>ܣܰܓ݁ܺܝܶܐ̈ܐ ܢܺܐܡܪܽܘܢ ܠܺܝ ܒ݁ܗܰܘ ܝܰܘܡܳܐ ܡܳܪܝ ܡܳܪܝ ܠܳܐ ܒ݁ܰܫܡܳܟ݂
                    ܐܶܬ݂ܢܰܒ݁ܺܝܢ ܘܒ݂ܰܫܡܳܟ݂ ܫܺܐܕ݂̈ܶܐ ܐܰܦ݁ܶܩܢ ܘܒ݂ܰܫܡܳܟ݂ ܚܰܝ̈ܠܶܐ ܣܰܓ݁ܺܝܶܐ̈ܐ ܥܒ݂ܰܕ݂ܢ</p>
               </div>
               <div type="textpart" subtype="verse" n="23">
                  <p>ܘܗܳܝܕ݁ܶܝܢ ܐܰܘܕ݁ܶܐ ܠܗܽܘܢ ܕ݁ܡܶܢ ܡܬ݂ܽܘܡ ܠܳܐ ܝܺܕ݂ܰܥܬ݁ܟ݂ܽܘܢ
                    ܐܰܪܚܶܩܘ ܠܟ݂ܽܘܢ ܡܶܢܝ ܦ̈݁ܳܠܚܰܝ ܥܰܘܠܳܐ</p>
               </div>
               <div type="textpart" subtype="verse" n="24">
                  <p>ܟ݁ܽܠ ܗܳܟ݂ܺܝܠ ܕ݁ܫܳܡܰܥ +ܡܶܠܰܝ ܗܳܠܶܝܢ ܘܥܳܒ݂ܶܕ݂ ܠܗܶܝܢ ܢܶܬ݁ܕ݁ܰܡܶܐ
                    ܠܓ݂ܰܒ݂ܪܳܐ ܚܰܟ݁ܺܝܡܳܐ ܗܰܘ ܕ݁ܰܒ݂ܢܳܐ ܒ݁ܰܝܬ݁ܶܗ ܥܰܠ ܫܽܘܥܳܐ</p>
               </div>
               <div type="textpart" subtype="verse" n="25">
                  <p>ܘܰܢܚܶܬ݂ ܡܶܛܪܳܐ ܘܶܐܬ݂ܰܘ ܢܰܗܪ̈ܰܘܳܬ݂ܳܐ ܘܰܢܫܰܒ݂ ܪ̈ܽܘܚܶܐ
                    ܘܶܐܬ݂ܛܰܪܺܝܘ ܒ݁ܶܗ ܒ݁ܒ݂ܰܝܬ݁ܳܐ ܗܰܘ ܘܠܳܐ ܢܦ݂ܰܠ ܫܶܬ݂ܶܐܣܰܘܗ̱̈ܝ ܓ݁ܶܝܪ ܥܰܠ ܫܽܘܥܳܐ
                    ܣܺܝ̈ܡܳܢ ܗ̱ܘܰܝ</p>
               </div>
               <div type="textpart" subtype="verse" n="26">
                  <p>ܘܟ݂ܽܠ ܡܰܢ ܕ݁ܫܳܡܰܥ +ܡܶܠܰܝ ܗܳܠܶܝܢ ܘܠܳܐ ܥܳܒ݂ܶܕ݂ ܠܗܶܝܢ
                    ܢܶܬ݁ܕ݁ܰܡܶܐ ܠܓ݂ܰܒ݂ܪܳܐ ܣܰܟ݂ܠܳܐ ܕ݁ܰܒ݂ܢܳܐ ܒ݁ܰܝܬ݁ܶܗ ܥܰܠ ܚܳܠܳܐ</p>
               </div>
               <div type="textpart" subtype="verse" n="27">
                  <p>ܘܰܢܚܶܬ݂ ܡܶܛܪܳܐ ܘܶܐܬ݂ܰܘ ܢܰܗܪ̈ܰܘܳܬ݂ܳܐ ܘܰܢܫܰܒ݂ ܪ̈ܽܘܚܶܐ
                    ܘܶܐܬ݂ܛܰܪܺܝܘ ܒ݁ܒ݂ܰܝܬ݁ܳܐ ܗܰܘ ܘܰܢܦ݂ܰܠ ܘܰܗܘܳܬ݂ ܡܰܦ݁ܽܘܠܬ݁ܶܗ ܪܰܒ݁ܳܐ</p>
               </div>
               <div type="textpart" subtype="verse" n="28">
                  <p>ܘܰܗܘܳܐ ܕ݁ܟ݂ܰܕ݂ ܫܰܠܶܡ ܝܶܫܽܘܥ +ܡܶܠܶܐ ܗܳܠܶܝܢ ܬ݁ܰܗܺܝܪ̈ܺܝܢ ܗ̱ܘܰܘ
                    ܟ݁ܶܢ̈ܫܶܐ ܥܰܠ ܝܽܘܠܦ݁ܳܢܶܗ</p>
               </div>
               <div type="textpart" subtype="verse" n="29">
                  <p>ܡܰܠܶܦ݂ ܗ̱ܘܳܐ ܠܗܽܘܢ ܓ݁ܶܝܪ ܐܰܝܟ݂ ܡܫܰܠܛܳܐ ܘܠܳܐ ܐܰܝܟ݂
                    ܣܳܦ݂ܪ̈ܰܝܗܽܘܢ ܘܰܦ݂ܪ̈ܺܝܫܶܐ</p>
               </div>
            </div>
            <div type="textpart" subtype="chapter" n="8">
               <div type="textpart" subtype="verse" n="1">
                  <p>ܟ݁ܰܕ݂ ܢܚܶܬ݂ ܕ݁ܶܝܢ ܡܶܢ ܛܽܘܪܳܐ ܢܰܩܦ݁ܽܘܗ̱ܝ ܟ݁ܶܢ̈ܫܶܐ
                    ܣܰܓ݁ܺܝܶܐ̈ܐ</p>
               </div>
               <div type="textpart" subtype="verse" n="2">
                  <p>ܘܗܳܐ ܓ݁ܰܪܒ݁ܳܐ ܚܰܕ݂ ܐܶܬ݂ܳܐ ܣܓ݂ܶܕ݂ ܠܶܗ ܘܶܐܡܰܪ ܡܳܪܝ ܐܶܢ ܨܳܒ݂ܶܐ
                    ܐܰܢ̱ܬ݁ ܡܶܫܟ݁ܰܚ ܐܰܢ̱ܬ݁ ܠܰܡܕ݂ܰܟ݁ܳܝܽܘܬ݂ܝ</p>
               </div>
               <div type="textpart" subtype="verse" n="3">
                  <p>ܘܰܦ݂ܫܰܛ ܐܺܝܕ݂ܶܗ ܝܶܫܽܘܥ ܩܪܶܒ݂ ܠܶܗ ܘܶܐܡܰܪ ܨܳܒ݂ܶܐ ܐ̱ܢܳܐ
                    ܐܶܬ݁ܕ݁ܰܟ݁ܳܐ ܘܒ݂ܳܗ̇ ܒ݁ܫܳܥܬ݂ܳܐ ܐܶܬ݁ܕ݁ܰܟ݁ܺܝ ܓ݁ܰܪܒ݂ܶܗ</p>
               </div>
               <div type="textpart" subtype="verse" n="4">
                  <p>ܘܶܐܡܰܪ ܠܶܗ ܝܶܫܽܘܥ ܚܙܺܝ ܠܡܳܐ ܠܐ̱ܢܳܫ ܐܳܡܰܪ ܐܰܢ̱ܬ݁ ܐܶܠܳܐ ܙܶܠ
                    ܚܰܘܳܐ ܢܰܦ݂ܫܳܟ݂ ܠܟ݂ܳܗ̈ܢܶܐ ܘܩܰܪܶܒ݂ ܩܽܘܪܒ݁ܳܢܳܐ ܐܰܝܟ݂ ܕ݁ܦ݂ܰܩܶܕ݂ ܡܽܘܫܶܐ
                    ܠܣܳܗܕ݁ܽܘܬ݂ܗܽܘܢ</p>
               </div>
               <div type="textpart" subtype="verse" n="5">
                  <p>ܟ݁ܰܕ݂ ܥܰܠ ܕ݁ܶܝܢ ܝܶܫܽܘܥ ܠܰܟ݂ܦ݂ܰܪܢܰܚܽܘܡ ܩܪܶܒ݂ ܠܶܗ ܩܶܢܛܪܽܘܢܳܐ
                    ܚܰܕ݂ ܘܒ݂ܳܥܶܐ ܗ̱ܘܳܐ ܡܶܢܶܗ</p>
               </div>
               <div type="textpart" subtype="verse" n="6">
                  <p>ܘܳܐܡܰܪ ܡܳܪܝ ܛܰܠܺܝܝ ܪܡܶܐ ܒ݁ܒ݂ܰܝܬ݁ܳܐ ܘܰܡܫܰܪܰܝ ܘܒ݂ܺܝܫܳܐܝܺܬ݂
                    ܡܶܫܬ݁ܰܢܰܩ</p>
               </div>
               <div type="textpart" subtype="verse" n="7">
                  <p>ܐܳܡܰܪ ܠܶܗ ܝܶܫܽܘܥ ܐܶܢܳܐ ܐܺܬ݂ܶܐ ܘܰܐܣܶܝܘܗ̱ܝ</p>
               </div>
               <div type="textpart" subtype="verse" n="8">
                  <p>ܥܢܳܐ ܩܶܢܛܪܽܘܢܳܐ ܗܰܘ ܘܶܐܡܰܪ ܡܳܪܝ ܠܳܐ ܫܳܘܶܐ ܐ̱ܢܳܐ ܕ݁ܬ݂ܶܥܽܘܠ
                    ܬ݁ܚܶܝܬ݂ ܡܰܛܠ̱ܠܝ ܐܶܠܳܐ ܒ݁ܰܠܚܽܘܕ݂ ܐܶܡܰܪ ܒ݁ܡܶܠܬ݂ܳܐ ܘܢܶܬ݂ܰܐܣܶܐ ܛܰܠܺܝܝ</p>
               </div>
               <div type="textpart" subtype="verse" n="9">
                  <p>ܐܳܦ݂ ܐܶܢܳܐ ܓ݁ܶܝܪ ܓ݁ܰܒ݂ܪܳܐ ܐ̱ܢܳܐ ܕ݁ܰܬ݂ܚܶܝܬ݂ ܫܽܘܠܛܳܢܳܐ ܘܺܐܝܬ݂
                    ܬ݁ܚܶܝܬ݂ ܐܺܝܕ݂ܝ ܐܶܣܛܪ̈ܰܛܺܝܽܘܛܶܐ ܘܳܐܡܰܪ ܐ̱ܢܳܐ ܠܗܳܢܳܐ ܕ݁ܙܶܠ ܘܳܐܙܶܠ ܘܠܰܐ̱ܚܪܺܢܳܐ
                    ܕ݁ܬ݂ܳܐ ܘܳܐܬ݂ܶܐ ܘܰܠܥܰܒ݂ܕ݁ܝ ܕ݁ܰܥܒ݂ܶܕ݂ ܗܳܕ݂ܶܐ ܘܥܳܒ݂ܶܕ݂</p>
               </div>
               <div type="textpart" subtype="verse" n="10">
                  <p>ܟ݁ܰܕ݂ ܫܡܰܥ ܕ݁ܶܝܢ ܝܶܫܽܘܥ ܐܶܬ݁ܕ݁ܰܡܰܪ ܘܶܐܡܰܪ ܠܕ݂ܳܐܬ݂ܶܝܢ ܥܰܡܶܗ
                    ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܳܐܦ݂ ܠܳܐ ܒ݁ܐܺܝܣܪܳܐܝܶܠ ܐܶܫܟ݁ܚܶܬ݂ ܐܰܝܟ݂ ܗܳܕ݂ܶܐ
                    ܗܰܝܡܳܢܽܘܬ݂ܳܐ</p>
               </div>
               <div type="textpart" subtype="verse" n="11">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܕ݁ܣܰܓ݁ܺܝܶܐ̈ܐ ܢܺܐܬ݂ܽܘܢ ܡܶܢ ܡܰܕ݂ܢܚܳܐ
                    ܘܡܶܢ ܡܰܥܪܒ݂ܳܐ ܘܢܶܣܬ݁ܰܡܟ݁ܽܘܢ ܥܰܡ ܐܰܒ݂ܪܳܗܳܡ ܘܺܐܝܣܚܳܩ ܘܝܰܥܩܽܘܒ݂ ܒ݁ܡܰܠܟ݁ܽܘܬ݂ܳܐ
                    ܕ݁ܰܫ̈ܡܰܝܳܐ</p>
               </div>
               <div type="textpart" subtype="verse" n="12">
                  <p>ܒ݁ܢܶܝ̈ܗ̇ ܕ݁ܶܝܢ ܕ݁ܡܰܠܟ݁ܽܘܬ݂ܳܐ ܢܶܦ݁ܩܽܘܢ ܠܚܶܫܽܘܟ݂ܳܐ ܒ݁ܰܪܳܝܳܐ
                    ܬ݁ܰܡܳܢ ܢܶܗܘܶܐ ܒ݁ܶܟ݂ܝܳܐ ܘܚܽܘܪܳܩ +ܫܶܢܶܐ</p>
               </div>
               <div type="textpart" subtype="verse" n="13">
                  <p>ܘܶܐܡܰܪ ܝܶܫܽܘܥ ܠܩܶܢܛܪܽܘܢܳܐ ܗܰܘ ܙܶܠ ܐܰܝܟ݁ܰܢܳܐ ܕ݁ܗܰܝܡܶܢܬ݁
                    ܢܶܗܘܶܐ ܠܳܟ݂ ܘܶܐܬ݂ܰܐܣܺܝ ܛܰܠܝܶܗ ܒ݁ܳܗ̇ ܒ݁ܫܳܥܬ݂ܳܐ</p>
               </div>
               <div type="textpart" subtype="verse" n="14">
                  <p>ܘܶܐܬ݂ܳܐ ܝܶܫܽܘܥ ܠܒ݂ܰܝܬ݁ܶܗ ܕ݁ܫܶܡܥܽܘܢ ܘܰܚܙܳܐ ܠܰܚܡܳܬ݂ܶܗ ܕ݁ܪܰܡܝܳܐ
                    ܘܰܐܚܺܝܕ݂ܳܐ ܠܳܗ̇ ܐܶܫܳܬ݂ܳܐ</p>
               </div>
               <div type="textpart" subtype="verse" n="15">
                  <p>ܘܰܩܪܶܒ݂ ܠܺܐܝܕ݂ܳܗ̇ ܘܰܫܒ݂ܰܩܬ݂ܳܗ̇ ܐܶܫܳܬ݂ܳܐ ܘܩܳܡܰܬ݂ ܘܰܡܫܰܡܫܳܐ
                    ܗ̱ܘܳܬ݂ ܠܶܗ</p>
               </div>
               <div type="textpart" subtype="verse" n="16">
                  <p>ܟ݁ܰܕ݂ ܗܘܳܐ ܕ݁ܶܝܢ ܪܰܡܫܳܐ ܩܰܪܶܒ݂ܘ ܩܕ݂ܳܡܰܘܗ̱ܝ ܕ݁ܰܝ̈ܘܳܢܶܐ
                    ܣܰܓ݁ܺܝܶܐ̈ܐ ܘܰܐܦ݁ܶܩ ܕ݁ܰܝܘܰܝܗܽܘ̈ܢ ܒ݁ܡܶܠܬ݂ܳܐ ܘܰܠܟ݂ܽܠܗܽܘܢ ܐܰܝܠܶܝܢ ܕ݁ܒ݂ܺܝܫܳܐܝܺܬ݂
                    ܥܒ݂ܺܝܕ݂ܺܝܢ ܗ̱ܘܰܘ ܐܰܣܺܝ ܐܶܢܽܘܢ</p>
               </div>
               <div type="textpart" subtype="verse" n="17">
                  <p>ܐܰܝܟ݂ ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂ ܐܶܫܰܥܝܳܐ ܢܒ݂ܺܝܳܐ
                    ܕ݁ܶܐܡܰܪ ܕ݁ܗܽܘ ܢܶܣܰܒ݂ ܟ݁ܺܐܒ݂ܰܝ̈ܢ ܘܟ݂ܽܘܪ̈ܗܳܢܰܝܢ ܢܶܛܥܰܢ</p>
               </div>
               <div type="textpart" subtype="verse" n="18">
                  <p>ܟ݁ܰܕ݂ ܚܙܳܐ ܕ݁ܶܝܢ ܝܶܫܽܘܥ ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܕ݁ܰܚܕ݂ܺܝܪܺܝܢ ܠܶܗ
                    ܦ݁ܩܰܕ݂ ܕ݁ܢܺܐܙܽܠ̱ܘܢ ܠܥܶܒ݂ܪܳܐ</p>
               </div>
               <div type="textpart" subtype="verse" n="19">
                  <p>ܘܰܩܪܶܒ݂ ܣܳܦ݂ܪܳܐ ܚܰܕ݂ ܘܶܐܡܰܪ ܠܶܗ ܪܰܒ݁ܺܝ ܐܺܬ݂ܶܐ ܒ݁ܳܬ݂ܪܳܟ݂
                    ܠܰܐܬ݂ܰܪ ܕ݁ܳܐܙܶܠ ܐܰܢ̱ܬ݁</p>
               </div>
               <div type="textpart" subtype="verse" n="20">
                  <p>ܐܳܡܰܪ ܠܶܗ ܝܶܫܽܘܥ ܠܬ݂ܰܥ̈ܠܶܐ ܢܶܩ̈ܥܶܐ ܐܺܝܬ݂ ܠܗܽܘܢ ܘܰܠܦ݂ܳܪܰܚܬ݂ܳܐ
                    ܕ݁ܰܫܡܰܝܳܐ ܡܰܛܠ̱ܠܳܐ ܒ݁ܪܶܗ ܕ݁ܶܝܢ ܕ݁ܐ̱ܢܳܫܳܐ ܠܰܝܬ݁ ܠܶܗ ܐܰܝܟ݁ܳܐ ܕ݁ܢܶܣܡܽܘܟ݂ ܪܺܫܶܗ</p>
               </div>
               <div type="textpart" subtype="verse" n="21">
                  <p>ܐ̱ܚܪܺܢܳܐ ܕ݁ܶܝܢ ܡܶܢ ܬ݁ܰܠܡܺܝܕ݂ܰܘܗ̱̈ܝ ܐܶܡܰܪ ܠܶܗ ܡܳܪܝ ܐܰܦ݁ܶܣ ܠܺܝ
                    ܠܽܘܩܕ݂ܰܡ ܐܺܙܰܠ ܐܶܩܒ݁ܽܘܪ ܐܳܒ݂ܝ</p>
               </div>
               <div type="textpart" subtype="verse" n="22">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܶܗ ܬ݁ܳܐ ܒ݁ܳܬ݂ܰܪܝ ܘܰܫܒ݂ܽܘܩ ܠܡܺܝ̈ܬ݂ܶܐ
                    ܩܳܒ݂ܪܺܝܢ ܡܺܝܬ݂ܰܝܗܽܘ̈ܢ</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܣܠܶܩ ܝܶܫܽܘܥ ܠܰܣܦ݂ܺܝܢ̱ܬ݁ܳܐ ܣܠܶܩܘ ܥܰܡܶܗ
                    ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="24">
                  <p>ܘܗܳܐ ܙܰܘܥܳܐ ܪܰܒ݁ܳܐ ܗ̱ܘܳܐ ܒ݁ܝܰܡܳܐ ܐܰܝܟ݁ܰܢܳܐ ܕ݁ܶܐܠܦ݂ܳܐ
                    ܬ݁ܶܬ݂ܟ݁ܰܣܶܐ ܡܶܢ ܓ̈݁ܰܠ̱ܠܶܐ ܗܽܘ ܕ݁ܶܝܢ ܝܶܫܽܘܥ ܕ݁ܰܡܺܝܟ݂ ܗ̱ܘܳܐ</p>
               </div>
               <div type="textpart" subtype="verse" n="25">
                  <p>ܘܰܩܪܶܒ݂ܘ ܬ݁ܰܠܡܺܝܕ݂ܰܘܗ̱̈ܝ ܐܰܥܺܝܪܽܘܗ̱ܝ ܘܳܐܡܪܺܝܢ ܠܶܗ ܡܳܪܰܢ
                    ܦ݁ܰܨܳܢ ܐܳܒ݂ܕ݁ܺܝܢ ܚ̱ܢܰܢ</p>
               </div>
               <div type="textpart" subtype="verse" n="26">
                  <p>ܐܳܡܰܪ ܠܗܽܘܢ ܝܶܫܽܘܥ ܠܡܳܢܳܐ ܕ݁ܰܚܽܘܠܬ݂ܳܢܺܝܢ ܐܢ̱ܬ݁ܽܘܢ ܙܥܽܘܪ̈ܰܝ
                    ܗܰܝܡܳܢܽܘܬ݂ܳܐ ܗܳܝܕ݁ܶܝܢ ܩܳܡ ܘܰܟ݂ܐܳܐ ܒ݁ܪܽܘܚܳܐ ܘܰܒ݂ܝܰܡܳܐ ܘܰܗܘܳܐ ܫܶܠܝܳܐ ܪܰܒ݁ܳܐ</p>
               </div>
               <div type="textpart" subtype="verse" n="27">
                  <p>ܐ̱̈ܢܳܫܳܐ ܕ݁ܶܝܢ ܐܶܬ݁ܕ݁ܰܡܰܪܘ ܘܳܐܡܪܺܝܢ ܡܰܢܽܘ ܗܳܢܳܐ ܕ݁ܪ̈ܽܘܚܶܐ
                    ܘܝܰܡܳܐ ܡܶܫܬ݁ܰܡܥܺܝܢ ܠܶܗ</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܐܶܬ݂ܳܐ ܝܶܫܽܘܥ ܠܥܶܒ݂ܪܳܐ ܠܰܐܬ݂ܪܳܐ ܕ݁ܓ݂ܳܕ݂ܪ̈ܳܝܶܐ
                    ܐܰܪܥܽܘܗ̱ܝ ܬ݁ܪܶܝܢ ܕ݁ܰܝ̈ܘܳܢܶܐ ܕ݁ܢܳܦ݂ܩܺܝܢ ܡܶܢ ܒ݁ܶܝܬ݂ ܩܒ݂ܽܘܪ̈ܶܐ ܒ݁ܺܝ̈ܫܶܐ ܕ݁ܛܳܒ݂
                    ܐܰܝܟ݂ ܕ݁ܠܳܐ ܐ̱ܢܳܫ ܢܶܫܟ݁ܰܚ ܢܶܥܒ݁ܰܪ ܒ݁ܗܳܝ ܐܽܘܪܚܳܐ</p>
               </div>
               <div type="textpart" subtype="verse" n="29">
                  <p>ܘܰܩܥܰܘ ܘܳܐܡܪܺܝܢ ܡܳܐ ܠܰܢ ܘܠܳܟ݂ ܝܶܫܽܘܥ ܒ݁ܪܶܗ ܕ݁ܰܐܠܳܗܳܐ
                    ܐܶܬ݂ܰܝܬ݁ ܠܟ݂ܳܐ ܩܕ݂ܳܡ ܙܰܒ݂ܢܳܐ ܕ݁ܰܬ݂ܫܰܢܩܰܢ</p>
               </div>
               <div type="textpart" subtype="verse" n="30">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܠܗܰܠ ܡܶܢܗܽܘܢ ܒ݁ܰܩܪܳܐ ܕ݁ܰܚܙܺܝܪ̈ܶܐ
                    ܣܰܓ݁ܺܝܶܐ̈ܐ ܕ݁ܪܳܥܝܳܐ</p>
               </div>
               <div type="textpart" subtype="verse" n="31">
                  <p>ܗܳܢܽܘܢ ܕ݁ܶܝܢ ܫܺܐܕ݂̈ܶܐ ܒ݁ܳܥܶܝܢ ܗ̱ܘܰܘ ܡܶܢܶܗ ܘܳܐܡܪܺܝܢ ܐܶܢ
                    ܡܰܦ݁ܶܩ ܐܰܢ̱ܬ݁ ܠܰܢ ܐܰܦ݁ܶܣ ܠܰܢ ܕ݁ܢܺܐܙܰܠ ܠܒ݂ܰܩܪܳܐ ܕ݁ܰܚܙܺܝܪ̈ܶܐ</p>
               </div>
               <div type="textpart" subtype="verse" n="32">
                  <p>ܐܳܡܰܪ ܠܗܽܘܢ ܝܶܫܽܘܥ ܙܶܠܘ ܘܡܶܚܕ݂ܳܐ ܢܦ݂ܰܩܘ ܘܥܰܠܘ ܒ݁ܰܚܙܺܝܪ̈ܶܐ
                    ܘܟ݂ܽܠܳܗ̇ ܒ݁ܰܩܪܳܐ ܗܳܝ ܬ݁ܶܪܨܰܬ݂ ܠܥܶܠ ܠܰܫܩܺܝܦ݂ܳܐ ܘܰܢܦ݂ܰܠܘ ܒ݁ܝܰܡܳܐ ܘܡܺܝܬ݂ܘ
                    ܒ̈݁ܡܰܝܳܐ</p>
               </div>
               <div type="textpart" subtype="verse" n="33">
                  <p>ܗܳܢܽܘܢ ܕ݁ܶܝܢ ܕ݁ܪܳܥܶܝܢ ܗ̱ܘܰܘ ܥܪܰܩܘ ܘܶܐܙܰܠܘ ܠܰܡܕ݂ܺܝܢ̱ܬ݁ܳܐ
                    ܘܚܰܘܺܝܘ ܟ݁ܽܠܡܶܕ݁ܶܡ ܕ݁ܰܗܘܳܐ ܘܰܕ݂ܗܳܢܽܘܢ ܕ݁ܰܝ̈ܘܳܢܶܐ</p>
               </div>
               <div type="textpart" subtype="verse" n="34">
                  <p>ܘܢܶܦ݂ܩܰܬ݂ ܟ݁ܽܠܳܗ̇ ܡܕ݂ܺܝܢ̱ܬ݁ܳܐ ܠܽܐܘܪܥܶܗ ܕ݁ܝܶܫܽܘܥ ܘܟ݂ܰܕ݂
                    ܚܙܰܐܘܽܗ̱ܝ ܒ݁ܥܰܘ ܡܶܢܶܗ ܕ݁ܰܢܫܰܢܶܐ ܡܶܢ ܬ݁ܚܽܘܡܰܝܗܽܘ̈ܢ</p>
               </div>
            </div>
            <div type="textpart" subtype="chapter" n="9">
               <div type="textpart" subtype="verse" n="1">
                  <p>ܘܰܣܠܶܩ ܠܶܐܠܦ݂ܳܐ ܘܰܥܒ݂ܰܪ ܐܶܬ݂ܳܐ ܠܰܡܕ݂ܺܝܢ̱ܬ݁ܶܗ</p>
               </div>
               <div type="textpart" subtype="verse" n="2">
                  <p>ܘܩܰܪܶܒ݂ܘ ܠܶܗ ܡܫܰܪܝܳܐ ܟ݁ܰܕ݂ ܪܡܶܐ ܒ݁ܥܰܪܣܳܐ ܘܰܚܙܳܐ ܝܶܫܽܘܥ
                    ܗܰܝܡܳܢܽܘܬ݂ܗܽܘܢ ܘܶܐܡܰܪ ܠܗܰܘ ܡܫܰܪܝܳܐ ܐܶܬ݂ܠܰܒ̱݁ܒ݂ ܒ݁ܶܪܝ ܫܒ݂ܺܝܩܺܝܢ ܠܳܟ݂
                    ܚܛܳܗܰܝܟ̈݁</p>
               </div>
               <div type="textpart" subtype="verse" n="3">
                  <p>ܐ̱̈ܢܳܫܳܐ ܕ݁ܶܝܢ ܡܶܢ ܣܳܦ݂ܪ̈ܶܐ ܐܶܡܰܪܘ ܒ݁ܢܰܦ݂ܫܗܽܘܢ ܗܳܢܳܐ
                    ܡܓ݂ܰܕ݁ܶܦ݂</p>
               </div>
               <div type="textpart" subtype="verse" n="4">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܡܰܚܫܒ݂ܳܬ݂ܗܽܘ̈ܢ ܘܶܐܡܰܪ ܠܗܽܘܢ ܡܳܢܳܐ
                    ܡܶܬ݂ܚܰܫܒ݂ܺܝܢ ܐܢ̱ܬ݁ܽܘܢ ܒ݁ܺܝܫܬ݁ܳܐ ܒ݁ܠܶܒ݁ܟ݂ܽܘܢ</p>
               </div>
               <div type="textpart" subtype="verse" n="5">
                  <p>ܡܳܢܳܐ ܓ݁ܶܝܪ ܦ݁ܫܺܝܩ ܠܡܺܐܡܰܪ ܕ݁ܰܫܒ݂ܺܝܩܺܝܢ ܠܳܟ݂ ܚܛܳܗܰܝܟ̈݁ ܐܰܘ
                    ܠܡܺܐܡܰܪ ܩܽܘܡ ܗܰܠܶܟ݂</p>
               </div>
               <div type="textpart" subtype="verse" n="6">
                  <p>ܕ݁ܬ݂ܶܕ݁ܥܽܘܢ ܕ݁ܶܝܢ ܕ݁ܫܽܘܠܛܳܢܳܐ ܐܺܝܬ݂ ܠܰܒ݂ܪܶܗ ܕ݁ܐ̱ܢܳܫܳܐ
                    ܒ݁ܰܐܪܥܳܐ ܠܡܶܫܒ݁ܰܩ ܚ̈ܛܳܗܶܐ ܐܶܡܰܪ ܠܗܰܘ ܡܫܰܪܝܳܐ ܩܽܘܡ ܫܩܽܘܠ ܥܰܪܣܳܟ݂ ܘܙܶܠ
                    ܠܒ݂ܰܝܬ݁ܳܟ݂</p>
               </div>
               <div type="textpart" subtype="verse" n="7">
                  <p>ܘܩܳܡ ܐܶܙܰܠ ܠܒ݂ܰܝܬ݁ܶܗ</p>
               </div>
               <div type="textpart" subtype="verse" n="8">
                  <p>ܟ݁ܰܕ݂ ܚܙܰܘ ܕ݁ܶܝܢ ܟ݁ܶܢ̈ܫܶܐ ܗܳܢܽܘܢ ܕ݁ܚܶܠܘ ܘܫܰܒ݁ܰܚܘ ܠܰܐܠܳܗܳܐ
                    ܕ݁ܝܰܗ̱ܒ݂ ܫܽܘܠܛܳܢܳܐ ܕ݁ܰܐܝܟ݂ ܗܳܢܳܐ ܠܰܒ݂ܢܰܝ̈ܢܳܫܳܐ</p>
               </div>
               <div type="textpart" subtype="verse" n="9">
                  <p>ܘܟ݂ܰܕ݂ ܥܒ݂ܰܪ ܝܶܫܽܘܥ ܡܶܢ ܬ݁ܰܡܳܢ ܚܙܳܐ ܓ݁ܰܒ݂ܪܳܐ ܕ݁ܝܳܬ݂ܶܒ݂ ܒ݁ܶܝܬ݂
                    ܡܳܟ݂̈ܣܶܐ ܕ݁ܰܫܡܶܗ ܡܰܬ݁ܰܝ ܘܶܐܡܰܪ ܠܶܗ ܬ݁ܳܐ ܒ݁ܳܬ݂ܰܪܝ ܘܩܳܡ ܐܶܙܰܠ ܒ݁ܳܬ݂ܪܶܗ</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܣܡܺܝܟ݂ܺܝܢ ܒ݁ܒ݂ܰܝܬ݁ܳܐ ܐܶܬ݂ܰܘ ܡܳܟ݂̈ܣܶܐ ܘ̈ܚܰܛܳܝܶܐ
                    ܣܰܓ݁ܺܝܶܐ̈ܐ ܐܶܣܬ݁ܡܶܟ݂ܘ ܥܰܡ ܝܶܫܽܘܥ ܘܥܰܡ ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="11">
                  <p>ܘܟ݂ܰܕ݂ ܚܙܰܘ ܦ݁ܪ̈ܺܝܫܶܐ ܐܳܡܪܺܝܢ ܠܬ݂ܰܠܡܺܝܕ݂ܰܘܗ̱̈ܝ ܠܡܳܢܳܐ ܥܰܡ
                    ܡܳܟ݂̈ܣܶܐ ܘ̈ܚܰܛܳܝܶܐ ܠܳܥܶܣ ܪܰܒ݁ܟ݂ܽܘܢ</p>
               </div>
               <div type="textpart" subtype="verse" n="12">
                  <p>ܝܶܫܽܘܥ ܕ݁ܶܝܢ ܟ݁ܰܕ݂ ܫܡܰܥ ܐܶܡܰܪ ܠܗܽܘܢ ܠܳܐ ܣܢܺܝܩܺܝܢ ܚܠܺܝ̈ܡܶܐ
                    ܥܰܠ ܐܳܣܝܳܐ ܐܶܠܳܐ ܐܰܝܠܶܝܢ ܕ݁ܒ݂ܺܝܫܳܐܝܺܬ݂ ܥܒ݂ܺܝܕ݂ܺܝܢ</p>
               </div>
               <div type="textpart" subtype="verse" n="13">
                  <p>ܙܶܠܘ ܝܺܠܰܦ݂ܘ ܡܳܢܰܘ ܚܢܳܢܳܐ ܒ݁ܳܥܶܐ ܐ̱ܢܳܐ ܘܠܳܐ ܕ݁ܶܒ݂ܚܬ݂ܳܐ ܠܳܐ
                    ܓ݁ܶܝܪ ܐܶܬ݂ܺܝܬ݂ ܕ݁ܶܐܩܪܶܐ ܠܙܰܕ݁ܺܝ̈ܩܶܐ ܐܶܠܳܐ +ܠܚܰܛܳܝܶܐ</p>
               </div>
               <div type="textpart" subtype="verse" n="14">
                  <p>ܗܳܝܕ݁ܶܝܢ ܩܪܶܒ݂ܘ ܠܶܗ ܬ݁ܰܠܡܺܝܕ݂ܰܘܗ̱̈ܝ ܕ݁ܝܽܘܚܰܢܳܢ ܘܳܐܡܪܺܝܢ
                    ܠܡܳܢܳܐ ܚܢܰܢ ܘܰܦ݂ܪ̈ܺܝܫܶܐ ܨܳܝܡܺܝܢ ܚ̱ܢܰܢ ܣܰܓ݁ܺܝ ܘܬ݂ܰܠܡܺܝܕ݂ܰܝܟ̈݁ ܠܳܐ ܨܳܝܡܺܝܢ</p>
               </div>
               <div type="textpart" subtype="verse" n="15">
                  <p>ܐܳܡܰܪ ܠܗܽܘܢ ܝܶܫܽܘܥ ܕ݁ܰܠܡܳܐ ܡܶܫܟ݁ܚܺܝܢ ܒ݁ܢܰܘܗ̱̈ܝ ܕ݁ܰܓ݂ܢܽܘܢܳܐ
                    ܠܰܡܨܳܡ ܟ݁ܡܳܐ ܕ݁ܚܰܬ݂ܢܳܐ ܥܰܡܗܽܘܢ ܐܳܬ݂ܶܝܢ ܕ݁ܶܝܢ ܝܰܘ̈ܡܳܬ݂ܳܐ ܟ݁ܰܕ݂ ܢܶܫܬ݁ܩܶܠ ܡܶܢܗܽܘܢ
                    ܚܰܬ݂ܢܳܐ ܘܗܳܝܕ݁ܶܝܢ ܢܨܽܘܡܽܘܢ</p>
               </div>
               <div type="textpart" subtype="verse" n="16">
                  <p>ܠܳܐ ܐ̱ܢܳܫ ܪܳܡܶܐ ܐܽܘܪܩܰܥܬ݂ܳܐ ܚܕ݂ܰܬ݂ܳܐ ܥܰܠ ܢܰܚܬ݁ܳܐ ܒ݁ܠܳܝܳܐ
                    ܕ݁ܠܳܐ ܬ݁ܶܬ݁ܽܘܦ݂ ܡܰܠܝܽܘܬ݂ܳܗ̇ ܡܶܢ ܗܰܘ ܢܰܚܬ݁ܳܐ ܘܢܶܗܘܶܐ ܒ݁ܶܙܥܳܐ ܝܰܬ݁ܺܝܪܳܐ</p>
               </div>
               <div type="textpart" subtype="verse" n="17">
                  <p>ܘܠܳܐ ܪܳܡܶܝܢ ܚܰܡܪܳܐ ܚܰܕ݂̱ܬ݂ܳܐ ܒ̈݁ܙܶܩܶܐ ܒ̈݁ܠܳܝܳܬ݂ܳܐ ܕ݁ܠܳܐ
                    ܡܶܨܛܰܪ̈ܝܳܢ +ܙܶܩܶܐ ܘܚܰܡܪܳܐ ܡܶܬ݂ܶܐܫܶܕ݂ ܘ̈ܙܶܩܶܐ ܐܳܒ݂ܕ̈݁ܳܢ ܐܶܠܳܐ ܪܳܡܶܝܢ ܚܰܡܪܳܐ
                    ܚܰܕ݂̱ܬ݂ܳܐ ܒ̈݁ܙܶܩܶܐ ܚܰܕ݂̱̈ܬ݁ܳܬ݂ܳܐ ܘܰܬ݂ܪ̈ܰܝܗܽܘܢ ܡܶܬ݂ܢܰܛܪܺܝܢ</p>
               </div>
               <div type="textpart" subtype="verse" n="18">
                  <p>ܟ݁ܰܕ݂ ܕ݁ܶܝܢ ܗܳܠܶܝܢ ܡܡܰܠܶܠ ܗ̱ܘܳܐ ܥܰܡܗܽܘܢ ܐܶܬ݂ܳܐ ܐܰܪܟ݂ܽܘܢܳܐ
                    ܚܰܕ݂ ܩܪܶܒ݂ ܣܓ݂ܶܕ݂ ܠܶܗ ܘܶܐܡܰܪ ܒ݁ܪ̱ܰܬ݂ܝ ܗܳܫܳܐ ܡܺܝܬ݂ܰܬ݂ ܐܶܠܳܐ ܬ݁ܳܐ ܣܺܝܡ ܐܺܝܕ݂ܳܟ݂
                    ܥܠܶܝܗ̇ ܘܬ݂ܺܚܶܐ</p>
               </div>
               <div type="textpart" subtype="verse" n="19">
                  <p>ܘܩܳܡ ܝܶܫܽܘܥ ܘܬ݂ܰܠܡܺܝܕ݂ܰܘܗ̱̈ܝ ܘܶܐܙܰܠܘ ܒ݁ܳܬ݂ܪܶܗ</p>
               </div>
               <div type="textpart" subtype="verse" n="20">
                  <p>ܘܗܳܐ ܐܰܢ̱ܬ݁ܬ݂ܳܐ ܕ݁ܪܳܕ݂ܶܐ ܗ̱ܘܳܐ ܕ݁ܡܳܗ̇ ܫܢܺܝ̈ܢ ܬ݁ܰܪܬ݁ܰܥܶܣܪ̈ܶܐ
                    ܐܶܬ݂ܳܬ݂ ܡܶܢ ܒ݁ܶܣܬ݁ܪܶܗ ܘܩܶܪܒ݁ܰܬ݂ ܠܩܰܪܢܳܐ ܕ݁ܰܠܒ݂ܽܘܫܶܗ</p>
               </div>
               <div type="textpart" subtype="verse" n="21">
                  <p>ܐܳܡܪܳܐ ܗ̱ܘܳܬ݂ ܓ݁ܶܝܪ ܒ݁ܢܰܦ݂ܫܳܗ̇ ܐܳܦ݂ܶܢ ܒ݁ܰܠܚܽܘܕ݂ ܠܡܳܐܢܶܗ
                    ܩܳܪܒ݁ܳܐ ܐ̱ܢܳܐ ܡܶܬ݂ܰܐܣܝܳܐ ܐ̱ܢܳܐ</p>
               </div>
               <div type="textpart" subtype="verse" n="22">
                  <p>ܝܶܫܽܘܥ ܕ݁ܶܝܢ ܐܶܬ݂ܦ݁ܢܺܝ ܚܙܳܗ̇ ܘܶܐܡܰܪ ܠܳܗ̇ ܐܶܬ݂ܠܰܒ̱݁ܒ݂ܝ
                    ܒ݁ܪ̱ܰܬ݂ܝ ܗܰܝܡܳܢܽܘܬ݂ܶܟ݂ܝ ܐܰܚܝܰܬ݂ܶܟ݂ܝ ܘܶܐܬ݂ܰܐܣܝܰܬ݂ ܐܰܢ̱ܬ݁ܬ݂ܳܐ ܗܳܝ ܡܶܢ ܗܳܝ
                    ܫܳܥܬ݂ܳܐ</p>
               </div>
               <div type="textpart" subtype="verse" n="23">
                  <p>ܘܶܐܬ݂ܳܐ ܝܶܫܽܘܥ ܠܒ݂ܰܝܬ݁ܶܗ ܕ݁ܰܐܪܟ݂ܽܘܢܳܐ ܘܰܚܙܳܐ ܙܰܡܳܪ̈ܶܐ
                    ܘܟ݂ܶܢ̈ܫܶܐ ܕ݁ܡܶܫܬ݁ܰܓ݂ܫܺܝܢ</p>
               </div>
               <div type="textpart" subtype="verse" n="24">
                  <p>ܘܶܐܡܰܪ ܠܗܽܘܢ ܦ݁ܪܽܘܩܘ ܠܟ݂ܽܘܢ ܛܠܺܝܬ݂ܳܐ ܓ݁ܶܝܪ ܠܳܐ ܡܺܝܬ݂ܰܬ݂
                    ܐܶܠܳܐ ܕ݁ܰܡܟ݁ܳܐ ܗ̱ܝ ܘܓ݂ܳܚܟ݁ܺܝܢ ܗ̱ܘܰܘ ܥܠܰܘܗ̱ܝ</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܐܰܦ݁ܶܩ ܠܟ݂ܶܢ̈ܫܶܐ ܥܰܠ ܐܰܚܕ݁ܳܗ̇ ܒ݁ܺܐܝܕ݂ܳܗ̇ ܘܩܳܡܰܬ݂
                    ܛܠܺܝܬ݂ܳܐ</p>
               </div>
               <div type="textpart" subtype="verse" n="26">
                  <p>ܘܰܢܦ݂ܰܩ ܛܶܒ݁ܳܐ ܗܳܢܳܐ ܒ݁ܟ݂ܽܠܳܗ̇ ܐܰܪܥܳܐ ܗܳܝ</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܥܒ݂ܰܪ ܝܶܫܽܘܥ ܡܶܢ ܬ݁ܰܡܳܢ ܕ݁ܰܒ݂ܩܽܘܗ̱ܝ ܣ̈ܡܰܝܳܐ ܬ݁ܪܶܝܢ
                    ܕ݁ܩܳܥܶܝܢ ܘܳܐܡܪܺܝܢ ܐܶܬ݂ܪܰܚܰܡ ܥܠܰܝܢ ܒ݁ܪܶܗ ܕ݁ܕ݂ܰܘܺܝܕ݂</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܐܶܬ݂ܳܐ ܠܒ݂ܰܝܬ݁ܳܐ ܩܪܶܒ݂ܘ ܠܶܗ ܗܳܢܽܘܢ ܣ̈ܡܰܝܳܐ ܐܳܡܰܪ
                    ܠܗܽܘܢ ܝܶܫܽܘܥ ܡܗܰܝܡܢܺܝܢ ܐܢ̱ܬ݁ܽܘܢ ܕ݁ܡܶܫܟ݁ܰܚ ܐ̱ܢܳܐ ܗܳܕ݂ܶܐ ܠܡܶܥܒ݁ܰܕ݂ ܐܳܡܪܺܝܢ ܠܶܗ
                    ܐܺܝܢ ܡܳܪܰܢ</p>
               </div>
               <div type="textpart" subtype="verse" n="29">
                  <p>ܗܳܝܕ݁ܶܝܢ ܩܪܶܒ݂ ܠܥܰܝܢܰܝܗܽܘ̈ܢ ܘܶܐܡܰܪ ܐܰܝܟ݁ܰܢܳܐ ܕ݁ܗܰܝܡܶܢܬ݁ܽܘܢ
                    ܢܶܗܘܶܐ ܠܟ݂ܽܘܢ</p>
               </div>
               <div type="textpart" subtype="verse" n="30">
                  <p>ܘܡܶܚܕ݂ܳܐ ܐܶܬ݂ܦ݁ܰܬ݁ܰܚ ܥܰܝܢܰܝܗܽܘ̈ܢ ܘܰܟ݂ܐܳܐ ܒ݁ܗܽܘܢ ܝܶܫܽܘܥ
                    ܘܶܐܡܰܪ ܚܙܰܘ ܠܳܐ ܐ̱ܢܳܫ ܢܶܕ݁ܰܥ</p>
               </div>
               <div type="textpart" subtype="verse" n="31">
                  <p>ܗܶܢܽܘܢ ܕ݁ܶܝܢ ܢܦ݂ܰܩܘ ܐܰܛܒ݁ܽܘܗ̱ܝ ܒ݁ܟ݂ܽܠܳܗ̇ ܐܰܪܥܳܐ ܗܳܝ</p>
               </div>
               <div type="textpart" subtype="verse" n="32">
                  <p>ܘܟ݂ܰܕ݂ ܢܦ݂ܰܩ ܝܶܫܽܘܥ ܩܰܪܶܒ݂ܘ ܠܶܗ ܚܰܪܫܳܐ ܕ݁ܺܐܝܬ݂ ܥܠܰܘܗ̱ܝ
                    ܕ݁ܰܝܘܳܐ</p>
               </div>
               <div type="textpart" subtype="verse" n="33">
                  <p>ܘܡܶܢ ܕ݁ܰܢܦ݂ܰܩ ܕ݁ܰܝܘܳܐ ܡܰܠܶܠ ܗܰܘ ܚܰܪܫܳܐ ܘܶܐܬ݁ܕ݁ܰܡܰܪܘ ܟ݁ܶܢ̈ܫܶܐ
                    ܘܳܐܡܪܺܝܢ ܠܳܐ ܡܬ݂ܽܘܡ ܐܶܬ݂ܚܙܺܝ ܗܳܟ݂ܰܢܳܐ ܒ݁ܐܺܝܣܪܳܐܝܶܠ</p>
               </div>
               <div type="textpart" subtype="verse" n="34">
                  <p>ܦ݁ܪ̈ܺܝܫܶܐ ܕ݁ܶܝܢ ܐܳܡܪܺܝܢ ܗ̱ܘܰܘ ܒ݁ܪܺܫܳܐ ܕ݁ܕ݂ܰܝ̈ܘܶܐ ܡܰܦ݁ܶܩ
                    ܕ݁ܰܝ̈ܘܶܐ</p>
               </div>
               <div type="textpart" subtype="verse" n="35">
                  <p>ܘܡܶܬ݂ܟ݁ܪܶܟ݂ ܗ̱ܘܳܐ ܝܶܫܽܘܥ ܒ݁ܰܡܕ݂ܺܝ̈ܢܳܬ݂ܳܐ ܟ݁ܽܠܗܶܝܢ
                    ܘܰܒ݂ܩܽܘܪ̈ܝܳܐ ܘܡܰܠܶܦ݂ ܗ̱ܘܳܐ ܒ݁ܰܟ݂ܢܽܘܫܳܬ݂ܗܽܘ̈ܢ ܘܡܰܟ݂ܪܶܙ ܣܒ݂ܰܪܬ݂ܳܐ ܕ݁ܡܰܠܟ݁ܽܘܬ݂ܳܐ
                    ܘܡܰܐܣܶܐ ܟ݁ܽܠ ܟ݁ܽܘܪ̈ܗܳܢܺܝܢ ܘܟ݂ܽܠ ܟ݁ܺܐܒ݂ܺܝ̈ܢ</p>
               </div>
               <div type="textpart" subtype="verse" n="36">
                  <p>ܟ݁ܰܕ݂ ܚܙܳܐ ܕ݁ܶܝܢ ܝܶܫܽܘܥ ܠܟ݂ܶܢ̈ܫܶܐ ܐܶܬ݂ܪܰܚܰܡ ܥܠܰܝܗܽܘܢ
                    ܕ݁ܰܠܐܶܝܢ ܗ̱ܘܰܘ ܘܰܫܪܶܝܢ ܐܰܝܟ݂ ܥܶܪ̈ܒ݁ܶܐ ܕ݁ܠܰܝܬ݁ ܠܗܽܘܢ ܪܳܥܝܳܐ</p>
               </div>
               <div type="textpart" subtype="verse" n="37">
                  <p>ܘܶܐܡܰܪ ܠܬ݂ܰܠܡܺܝܕ݂ܰܘܗ̱̈ܝ ܚܨܳܕ݂ܳܐ ܣܰܓ݁ܺܝ ܘܦ݂ܳܥ̈ܠܶܐ
                    ܙܥܽܘܪ̈ܺܝܢ</p>
               </div>
               <div type="textpart" subtype="verse" n="38">
                  <p>ܒ݁ܥܰܘ ܗܳܟ݂ܺܝܠ ܡܶܢ ܡܳܪܶܐ ܚܨܳܕ݂ܳܐ ܕ݁ܢܰܦ݁ܶܩ ܦ݁ܳܥ̈ܠܶܐ
                    ܠܰܚܨܳܕ݂ܶܗ</p>
               </div>
            </div>
            <div type="textpart" subtype="chapter" n="10">
               <div type="textpart" subtype="verse" n="1">
                  <p>ܘܰܩܪܳܐ ܠܰܬ݂ܪ̈ܶܥܣܰܪ ܬ݁ܰܠܡܺܝܕ݂ܰܘܗ̱̈ܝ ܘܝܰܗ̱ܒ݂ ܠܗܽܘܢ ܫܽܘܠܛܳܢܳܐ
                    ܥܰܠ ܪ̈ܽܘܚܶܐ ܛܰܢܦ݂̈ܳܬ݂ܳܐ ܕ݁ܢܰܦ݁ܩܽܘܢ ܘܰܠܡܰܐܣܳܝܽܘ ܟ݁ܽܠ ܟ݁ܺܐܒ݂ ܘܟ݂ܽܘܪܗܳܢ</p>
               </div>
               <div type="textpart" subtype="verse" n="2">
                  <p>ܕ݁ܺܝܠܗܽܘܢ ܕ݁ܶܝܢ ܕ݁ܰܬ݂ܪ̈ܶܥܣܰܪ ܫܠܺܝ̈ܚܶܐ ܫ̈ܡܳܗܶܐ ܐܺܝܬ݂ܰܝܗܽܘܢ
                    ܗܳܠܶܝܢ ܩܰܕ݂ܡܳܝܗܽܘܢ ܫܶܡܥܽܘܢ ܕ݁ܡܶܬ݂ܩܪܶܐ ܟ݁ܺܐܦ݂ܳܐ ܘܰܐܢܕ݁ܪܶܐܘܳܣ ܐܰܚܽܘܗ̱ܝ ܘܝܰܥܩܽܘܒ݂
                    ܒ݁ܰܪ ܙܰܒ݂ܕ݂ܰܝ ܘܝܽܘܚܰܢܳܢ ܐܰܚܽܘܗ̱ܝ</p>
               </div>
               <div type="textpart" subtype="verse" n="3">
                  <p>ܘܦ݂ܺܝܠܺܝܦ݁ܳܘܣ ܘܒ݂ܰܪ ܬ݁ܽܘܠܡܰܝ ܘܬ݂ܳܐܘܡܰܐ ܘܡܰܬ݁ܰܝ ܡܳܟ݂ܣܳܐ
                    ܘܝܰܥܩܽܘܒ݂ ܒ݁ܰܪ ܚܰܠܦ݂ܰܝ ܘܠܰܒ݁ܺܝ ܕ݁ܶܐܬ݂ܟ݁ܰܢܺܝ ܬ݁ܰܕ݂ܰܝ</p>
               </div>
               <div type="textpart" subtype="verse" n="4">
                  <p>ܘܫܶܡܥܽܘܢ ܩܢܳܢܳܝܳܐ ܘܺܝܗܽܘܕ݂ܳܐ ܣܟ݂ܰܪܝܽܘܛܳܐ ܗܰܘ ܕ݁ܰܐܫܠܡܶܗ</p>
               </div>
               <div type="textpart" subtype="verse" n="5">
                  <p>ܠܗܳܠܶܝܢ ܬ݁ܪ̈ܶܥܣܰܪ ܫܰܕ݁ܰܪ ܝܶܫܽܘܥ ܘܦ݂ܰܩܶܕ݂ ܐܶܢܽܘܢ ܘܶܐܡܰܪ
                    ܒ݁ܽܐܘܪܚܳܐ ܕ݁ܚܰܢܦ݂̈ܶܐ ܠܳܐ ܬ݁ܺܐܙܽܠ̱ܘܢ ܘܠܰܡܕ݂ܺܝܢ̱ܬ݁ܳܐ ܕ݁ܫܳܡܪ̈ܳܝܶܐ ܠܳܐ ܬ݁ܶܥܠܽܘܢ</p>
               </div>
               <div type="textpart" subtype="verse" n="6">
                  <p>ܙܶܠܘ ܠܟ݂ܽܘܢ ܕ݁ܶܝܢ ܝܰܬ݁ܺܝܪܳܐܝܺܬ݂ ܠܘܳܬ݂ ܥܶܪ̈ܒ݁ܶܐ ܕ݁ܶܐܒ݂ܰܕ݂ܘ ܡܶܢ
                    ܒ݁ܶܝܬ݂ ܝܺܣܪܳܝܶܠ</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܐܳܙܺܠ̱ܝܢ ܐܢ̱ܬ݁ܽܘܢ ܐܰܟ݂ܪܶܙܘ ܘܶܐܡܰܪܘ ܕ݁ܩܶܪܒ݁ܰܬ݂
                    ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="8">
                  <p>ܟ݁ܪ̈ܺܝܗܶܐ ܐܰܣܰܘ ܘܓ݂ܰܪ̈ܒ݁ܶܐ ܕ݁ܰܟ݁ܰܘ ܘܕ݂ܰܝ̈ܘܶܐ ܐܰܦ݁ܶܩܘ ܡܰܓ݁ܳܢ
                    ܢܣܰܒ݂ܬ݁ܽܘܢ ܡܰܓ݁ܳܢ ܗܰܒ݂ܘ</p>
               </div>
               <div type="textpart" subtype="verse" n="9">
                  <p>ܠܳܐ ܬ݁ܶܩܢܽܘܢ ܕ݁ܰܗܒ݂ܳܐ ܘܠܳܐ ܣܺܐܡܳܐ ܘܠܳܐ ܢܚܳܫܳܐ
                    ܒ݁ܟ݂ܺܝܣܰܝܟ݁ܽܘ̈ܢ</p>
               </div>
               <div type="textpart" subtype="verse" n="10">
                  <p>ܘܠܳܐ ܬ݁ܰܪܡܳܠܳܐ ܠܽܐܘܪܚܳܐ ܘܠܳܐ ܬ݁ܰܪ̈ܬ݁ܶܝܢ ܟ݁ܽܘܬ݁ܺܝܢ̈ܝܳܢ ܘܠܳܐ
                    ܡ̈ܣܳܢܶܐ ܘܠܳܐ ܫܰܒ݂ܛܳܐ ܫܳܘܶܐ ܗ̱ܘ ܓ݁ܶܝܪ ܦ݁ܳܥܠܳܐ ܣܰܝܒ݁ܳܪܬ݁ܶܗ</p>
               </div>
               <div type="textpart" subtype="verse" n="11">
                  <p>ܠܰܐܝܕ݂ܳܐ ܕ݁ܶܝܢ ܡܕ݂ܺܝܢ̱ܬ݁ܳܐ ܐܰܘ ܩܪܺܝܬ݂ܳܐ ܕ݁ܥܳܐܠܺܝܢ ܐܢ̱ܬ݁ܽܘܢ
                    ܠܳܗ̇ ܫܰܐܠܘ ܡܰܢܽܘ ܫܳܘܶܐ ܒ݁ܳܗ̇ ܘܬ݂ܰܡܳܢ ܗܘܰܘ ܥܕ݂ܰܡܳܐ ܕ݁ܢܳܦ݂ܩܺܝܢ ܐܢ̱ܬ݁ܽܘܢ</p>
               </div>
               <div type="textpart" subtype="verse" n="12">
                  <p>ܘܡܳܐ ܕ݁ܥܳܐܠܺܝܢ ܐܢ̱ܬ݁ܽܘܢ ܠܒ݂ܰܝܬ݁ܳܐ ܫܰܐܠܘ ܫܠܳܡܶܗ
                    ܕ݁ܒ݂ܰܝܬ݁ܳܐ</p>
               </div>
               <div type="textpart" subtype="verse" n="13">
                  <p>ܘܶܐܢ ܗܽܘ ܕ݁ܫܳܘܶܐ ܒ݁ܰܝܬ݁ܳܐ ܫܠܳܡܟ݂ܽܘܢ ܢܺܐܬ݂ܶܐ ܥܠܰܘܗ̱ܝ ܐܶܢ
                    ܕ݁ܶܝܢ ܠܳܐ ܫܳܘܶܐ ܫܠܳܡܟ݂ܽܘܢ ܥܠܰܝܟ݁ܽܘܢ ܢܶܦ݂ܢܶܐ</p>
               </div>
               <div type="textpart" subtype="verse" n="14">
                  <p>ܡܰܢ ܕ݁ܠܳܐ ܕ݁ܶܝܢ ܡܩܰܒ݁ܶܠ ܠܟ݂ܽܘܢ ܘܠܳܐ ܫܳܡܰܥ ܡܶܠܰܝܟ݁ܽܘ̈ܢ ܟ݁ܰܕ݂
                    ܢܳܦ݂ܩܺܝܢ ܐܢ̱ܬ݁ܽܘܢ ܡܶܢ ܒ݁ܰܝܬ݁ܳܐ ܐܰܘ ܡܶܢ ܩܪܺܝܬ݂ܳܐ ܗܳܝ ܦ݁ܶܨܘ ܚܶܠܳܐ ܡܶܢ
                    ܪ̈ܶܓ݂ܠܰܝܟ݁ܽܘܢ</p>
               </div>
               <div type="textpart" subtype="verse" n="15">
                  <p>ܘܰܐܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܰܐܪܥܳܐ ܕ݁ܰܣܕ݂ܽܘܡ ܘܰܕ݂ܥܰܡܽܘܪܳܐ
                    ܢܶܗܘܶܐ ܢܺܝܚ ܒ݁ܝܰܘܡܳܐ ܕ݁ܕ݂ܺܝܢܳܐ ܐܰܘ ܠܰܡܕ݂ܺܝܢ̱ܬ݁ܳܐ ܗܳܝ</p>
               </div>
               <div type="textpart" subtype="verse" n="16">
                  <p>ܗܳܐ ܐܶܢܳܐ ܡܫܰܕ݁ܰܪ ܐ̱ܢܳܐ ܠܟ݂ܽܘܢ ܐܰܝܟ݂ ܐܶܡܪ̈ܶܐ ܒ݁ܰܝ̈ܢܰܝ
                    ܕ݁ܺܐܒ݂̈ܶܐ ܗܘܰܘ ܗܳܟ݂ܺܝܠ ܚܰܟ݁ܺܝ̈ܡܶܐ ܐܰܝܟ݂ ܚ̈ܘܰܘܳܬ݂ܳܐ ܘܬ݂ܰܡܺܝ̈ܡܶܐ ܐܰܝܟ݂
                    ܝܰܘ̈ܢܶܐ</p>
               </div>
               <div type="textpart" subtype="verse" n="17">
                  <p>ܐܶܙܕ݁ܰܗ̱ܪܘ ܕ݁ܶܝܢ ܡܶܢ ܒ݁ܢܰܝ̈ܢܳܫܳܐ ܡܰܫܠܡܺܝܢ ܠܟ݂ܽܘܢ ܓ݁ܶܝܪ
                    ܠܒ݂ܶܝܬ݂ ܕ̈݁ܰܝܳܢܶܐ ܘܒ݂ܰܟ݂ܢܽܘܫܳܬ݂ܗܽܘ̈ܢ ܢܢܰܓ݁ܕ݂ܽܘܢܳܟ݂ܽܘܢ</p>
               </div>
               <div type="textpart" subtype="verse" n="18">
                  <p>ܘܰܩܕ݂ܳܡ ܗܺܓ݂ܡܽܘ̈ܢܶܐ ܘܡܰܠܟ̈݁ܶܐ ܡܩܰܪܒ݂ܺܝܢ ܠܟ݂ܽܘܢ ܡܶܛܽܠܳܬ݂ܝ
                    ܠܣܳܗܕ݁ܽܘܬ݂ܳܐ ܕ݁ܺܝܠܗܽܘܢ ܘܰܕ݂ܥܰܡ̱̈ܡܶܐ</p>
               </div>
               <div type="textpart" subtype="verse" n="19">
                  <p>ܐܶܡܰܬ݂ܝ ܕ݁ܶܝܢ ܕ݁ܢܰܫܠܡܽܘܢܳܟ݂ܽܘܢ ܠܳܐ ܬ݁ܺܐܨܦ݁ܽܘܢ ܐܰܝܟ݁ܰܢܳܐ ܐܰܘ
                    ܡܳܢܳܐ ܬ݁ܡܰܠܠܽܘܢ ܡܶܬ݂ܺܝܗܶܒ݂ ܠܟ݂ܽܘܢ ܓ݁ܶܝܪ ܒ݁ܗܳܝ ܫܳܥܬ݂ܳܐ ܡܳܐ ܕ݁ܰܬ݂ܡܰܠܠܽܘܢ</p>
               </div>
               <div type="textpart" subtype="verse" n="20">
                  <p>ܠܳܐ ܗ̱ܘܳܐ ܓ݁ܶܝܪ ܐܰܢ̱ܬ݁ܽܘܢ ܡܡܰܠܠܺܝܢ ܐܶܠܳܐ ܪܽܘܚܳܐ
                    ܕ݁ܰܐܒ݂ܽܘܟ݂ܽܘܢ ܡܡܰܠܠܳܐ ܒ݁ܟ݂ܽܘܢ</p>
               </div>
               <div type="textpart" subtype="verse" n="21">
                  <p>ܢܰܫܠܶܡ ܕ݁ܶܝܢ ܐܰܚܳܐ ܠܰܐܚܽܘܗ̱ܝ ܠܡܰܘܬ݁ܳܐ ܘܰܐܒ݂ܳܐ ܠܰܒ݂ܪܶܗ
                    ܘܰܢܩܽܘܡܽܘܢ ܒ̈݁ܢܰܝܳܐ ܥܰܠ ܐܰܒ݂ܳܗܰܝܗܽܘ̈ܢ ܘܰܢܡܺܝܬ݂ܽܘܢ ܐܶܢܽܘܢ</p>
               </div>
               <div type="textpart" subtype="verse" n="22">
                  <p>ܘܬ݂ܶܗܘܽܘܢ ܣܢܺܝܐ̈ܝܺܢ ܡܶܢ ܟ݁ܽܠܢܳܫ ܡܶܛܽܠ ܫܶܡܝ ܐܰܝܢܳܐ ܕ݁ܶܝܢ
                    ܕ݁ܰܢܣܰܝܒ݁ܰܪ ܥܕ݂ܰܡܳܐ ܠܚܰܪܬ݂ܳܐ ܗܽܘ ܢܺܚܶܐ</p>
               </div>
               <div type="textpart" subtype="verse" n="23">
                  <p>ܡܳܐ ܕ݁ܪܳܕ݂ܦ݁ܺܝܢ ܠܟ݂ܽܘܢ ܕ݁ܶܝܢ ܒ݁ܰܡܕ݂ܺܝܢ̱ܬ݁ܳܐ ܗܳܕ݂ܶܐ ܥܪܽܘܩܘ
                    ܠܟ݂ܽܘܢ ܠܰܐ̱ܚܪܺܬ݂ܳܐ ܐܰܡܺܝܢ ܓ݁ܶܝܪ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܳܐ ܬ݁ܫܰܠܡܽܘܢ ܐܶܢܶܝ̈ܢ
                    ܟ݁ܽܠܗܶܝܢ ܡܕ݂ܺܝ̈ܢܳܬ݂ܳܐ ܕ݁ܒ݂ܶܝܬ݂ ܐܺܝܣܪܳܝܶܠ ܥܕ݂ܰܡܳܐ ܕ݁ܢܺܐܬ݂ܶܐ ܒ݁ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="24">
                  <p>ܠܰܝܬ݁ ܬ݁ܰܠܡܺܝܕ݂ܳܐ ܕ݁ܝܰܬ݁ܺܝܪ ܡܶܢ ܪܰܒ݁ܶܗ ܘܠܳܐ ܥܰܒ݂ܕ݁ܳܐ ܡܶܢ
                    ܡܳܪܶܗ</p>
               </div>
               <div type="textpart" subtype="verse" n="25">
                  <p>ܣܳܦ݂ܶܩ ܠܶܗ ܠܬ݂ܰܠܡܺܝܕ݂ܳܐ ܕ݁ܢܶܗܘܶܐ ܐܰܝܟ݂ ܪܰܒ݁ܶܗ ܘܰܠܥܰܒ݂ܕ݁ܳܐ
                    ܐܰܝܟ݂ ܡܳܪܶܗ ܐܶܢ ܠܡܳܪܶܗ ܕ݁ܒ݂ܰܝܬ݁ܳܐ ܩܪܰܘ ܒ݁ܥܶܠܙܒ݂ܽܘܒ݂ ܚܰܕ݂ ܟ݁ܡܳܐ ܠܰܒ݂̈ܢܰܝ
                    ܒ݁ܰܝܬ݁ܶܗ</p>
               </div>
               <div type="textpart" subtype="verse" n="26">
                  <p>ܠܳܐ ܗܳܟ݂ܺܝܠ ܬ݁ܶܕ݂ܚܠܽܘܢ ܡܶܢܗܽܘܢ ܠܰܝܬ݁ ܓ݁ܶܝܪ ܡܶܕ݁ܶܡ ܕ݁ܰܟ݂ܣܶܐ
                    ܕ݁ܠܳܐ ܢܶܬ݂ܓ݁ܠܶܐ ܘܕ݂ܰܡܛܰܫܰܝ ܕ݁ܠܳܐ ܢܶܬ݂ܺܝܕ݂ܰܥ</p>
               </div>
               <div type="textpart" subtype="verse" n="27">
                  <p>ܡܶܕ݁ܶܡ ܕ݁ܳܐܡܰܪ ܐ̱ܢܳܐ ܠܟ݂ܽܘܢ ܒ݁ܚܶܫܽܘܟ݂ܳܐ ܐܽܘܡܪܽܘܗ̱ܝ ܐܰܢ̱ܬ݁ܽܘܢ
                    ܒ݁ܢܰܗܺܝܪܳܐ ܘܡܶܕ݁ܶܡ ܕ݁ܒ݂ܶܐܕ݂ܢܰܝܟ݁ܽܘ̈ܢ ܫܳܡܥܺܝܢ ܐܢ̱ܬ݁ܽܘܢ ܐܰܟ݂ܪܶܙܘ ܥܰܠ
                    ܐܶܓ݁ܳܪ̈ܶܐ</p>
               </div>
               <div type="textpart" subtype="verse" n="28">
                  <p>ܘܠܳܐ ܬ݁ܶܕ݂ܚܠܽܘܢ ܡܶܢ ܐܰܝܠܶܝܢ ܕ݁ܩܳܛܠܺܝܢ ܦ݁ܰܓ݂ܪܳܐ ܢܰܦ݂ܫܳܐ ܕ݁ܶܝܢ
                    ܠܳܐ ܡܶܫܟ݁ܚܺܝܢ ܠܡܶܩܛܰܠ ܕ݁ܚܰܠܘ ܕ݁ܶܝܢ ܝܰܬ݁ܺܝܪܳܐܝܺܬ݂ ܡܶܢ ܡܰܢ ܕ݁ܡܶܫܟ݁ܰܚ ܕ݁ܰܠܢܰܦ݂ܫܳܐ
                    ܘܰܠܦ݂ܰܓ݂ܪܳܐ ܢܰܘܒ݁ܶܕ݂ ܒ݁ܓ݂ܺܗܰܢܳܐ</p>
               </div>
               <div type="textpart" subtype="verse" n="29">
                  <p>ܠܳܐ ܬ݁ܰܪ̈ܬ݁ܶܝܢ ܨܶܦ݁ܪ̈ܺܝܢ ܡܶܙܕ݁ܰܒ̈݁ܢܳܢ ܒ݁ܰܐܣܳܪ ܘܰܚܕ݂ܳܐ
                    ܡܶܢܗܶܝܢ ܒ݁ܶܠܥܳܕ݂ ܡܶܢ ܐܰܒ݂ܽܘܟ݂ܽܘܢ ܠܳܐ ܢܳܦ݂ܠܳܐ ܥܰܠ ܐܰܪܥܳܐ</p>
               </div>
               <div type="textpart" subtype="verse" n="30">
                  <p>ܕ݁ܺܝܠܟ݂ܽܘܢ ܕ݁ܶܝܢ ܐܳܦ݂ +ܡܶܢܶܐ ܕ݁ܪܺܫܟ݂ܽܘܢ ܟ݁ܽܠܗܶܝܢ ܡܰܢ̈ܝܳܢ
                    ܐܶܢܶܝ̈ܢ</p>
               </div>
               <div type="textpart" subtype="verse" n="31">
                  <p>ܠܳܐ ܗܳܟ݂ܺܝܠ ܬ݁ܶܕ݂ܚܠܽܘܢ ܡܶܢ ܨܶܦ݂ܪ̈ܶܐ ܣܰܓ݁ܺܝܳܐ̈ܬ݂ܳܐ ܡܝܰܬ݁ܪܺܝܢ
                    ܐܢ̱ܬ݁ܽܘܢ</p>
               </div>
               <div type="textpart" subtype="verse" n="32">
                  <p>ܟ݁ܽܠܢܳܫ ܗܳܟ݂ܺܝܠ ܕ݁ܢܰܘܕ݁ܶܐ ܒ݁ܺܝ ܩܕ݂ܳܡ ܒ݁ܢܰܝ̈ܢܳܫܳܐ ܐܰܘܕ݁ܶܐ
                    ܒ݁ܶܗ ܐܳܦ݂ ܐܶܢܳܐ ܩܕ݂ܳܡ ܐܳܒ݂ܝ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="33">
                  <p>ܡܰܢ ܕ݁ܶܝܢ ܕ݁ܢܶܟ݂ܦ݁ܽܘܪ ܒ݁ܺܝ ܩܕ݂ܳܡ ܒ݁ܢܰܝ̈ܢܳܫܳܐ ܐܶܟ݂ܦ݁ܽܘܪ ܒ݁ܶܗ
                    ܐܳܦ݂ ܐܶܢܳܐ ܩܕ݂ܳܡ ܐܳܒ݂ܝ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="34">
                  <p>ܠܳܐ ܬ݁ܶܣܒ݁ܪܽܘܢ ܕ݁ܶܐܬ݂ܺܝܬ݂ ܕ݁ܰܐܪܡܶܐ ܫܰܝܢܳܐ ܒ݁ܰܐܪܥܳܐ ܠܳܐ
                    ܐܶܬ݂ܺܝܬ݂ ܕ݁ܰܐܪܡܶܐ ܫܰܝܢܳܐ ܐܶܠܳܐ ܚܰܪܒ݁ܳܐ</p>
               </div>
               <div type="textpart" subtype="verse" n="35">
                  <p>ܐܶܬ݂ܺܝܬ݂ ܓ݁ܶܝܪ ܕ݁ܶܐܦ݂ܠܽܘܓ݂ ܓ݁ܰܒ݂ܪܳܐ ܥܰܠ ܐܰܒ݂ܽܘܗ̱ܝ ܘܒ݂ܰܪܬ݂ܳܐ
                    ܥܰܠ ܐܶܡܳܗ̇ ܘܟ݂ܰܠܬ݂ܳܐ ܥܰܠ ܚܡܳܬ݂ܳܗ̇</p>
               </div>
               <div type="textpart" subtype="verse" n="36">
                  <p>ܘܰܒ݂ܥܶܠܕ݁ܒ݂ܳܒ݂ܰܘܗ̱̈ܝ ܕ݁ܓ݂ܰܒ݂ܪܳܐ ܒ̈݁ܢܰܝ ܒ݁ܰܝܬ݁ܶܗ</p>
               </div>
               <div type="textpart" subtype="verse" n="37">
                  <p>ܡܰܢ ܕ݁ܪܳܚܶܡ ܐܰܒ݂ܳܐ ܐܰܘ ܐܶܡܳܐ ܝܰܬ݁ܺܝܪ ܡܶܢ ܕ݁ܠܺܝ ܠܳܐ ܫܳܘܶܐ ܠܺܝ
                    ܘܡܰܢ ܕ݁ܪܳܚܶܡ ܒ݁ܪܳܐ ܐܰܘ ܒ݁ܰܪܬ݂ܳܐ ܝܰܬ݁ܺܝܪ ܡܶܢ ܕ݁ܠܺܝ ܠܳܐ ܫܳܘܶܐ ܠܺܝ</p>
               </div>
               <div type="textpart" subtype="verse" n="38">
                  <p>ܘܟ݂ܽܠ ܕ݁ܠܳܐ ܫܳܩܶܠ ܙܩܺܝܦ݂ܶܗ ܘܳܐܬ݂ܶܐ ܒ݁ܳܬ݂ܰܪܝ ܠܳܐ ܫܳܘܶܐ
                    ܠܺܝ</p>
               </div>
               <div type="textpart" subtype="verse" n="39">
                  <p>ܡܰܢ ܕ݁ܶܐܫܟ݁ܰܚ ܢܰܦ݂ܫܶܗ ܢܰܘܒ݁ܕ݂ܺܝܗ̇ ܘܡܰܢ ܕ݁ܢܰܘܒ݁ܶܕ݂ ܢܰܦ݂ܫܶܗ
                    ܡܶܛܽܠܳܬ݂ܝ ܢܶܫܟ݁ܚܺܝܗ̇</p>
               </div>
               <div type="textpart" subtype="verse" n="40">
                  <p>ܡܰܢ ܕ݁ܰܡܩܰܒ݁ܶܠ ܠܟ݂ܽܘܢ ܠܺܝ ܡܩܰܒ݁ܶܠ ܘܡܰܢ ܕ݁ܠܺܝ ܡܩܰܒ݁ܶܠ ܠܡܰܢ
                    ܕ݁ܫܰܠܚܰܢܝ ܡܩܰܒ݁ܶܠ</p>
               </div>
               <div type="textpart" subtype="verse" n="41">
                  <p>ܡܰܢ ܕ݁ܰܡܩܰܒ݁ܶܠ ܢܒ݂ܺܝܳܐ ܒ݁ܫܶܡ ܢܒ݂ܺܝܳܐ ܐܰܓ݂ܪܳܐ ܕ݁ܰܢܒ݂ܺܝܳܐ
                    ܢܳܣܶܒ݂ ܘܡܰܢ ܕ݁ܰܡܩܰܒ݁ܶܠ ܙܰܕ݁ܺܝܩܳܐ ܒ݁ܫܶܡ ܙܰܕ݁ܺܝܩܳܐ ܐܰܓ݂ܪܳܐ ܕ݁ܙܰܕ݁ܺܝܩܳܐ ܢܳܣܶܒ݂</p>
               </div>
               <div type="textpart" subtype="verse" n="42">
                  <p>ܘܟ݂ܽܠ ܕ݁ܡܰܫܩܶܐ ܠܚܰܕ݂ ܡܶܢ ܗܳܠܶܝܢ ܙܥܽܘܪ̈ܶܐ ܟ݁ܳܣܳܐ ܕ݁ܩܰܪܺܝܪ̈ܶܐ
                    ܒ݁ܰܠܚܽܘܕ݂ ܒ݁ܰܫܡܳܐ ܕ݁ܬ݂ܰܠܡܺܝܕ݂ܳܐ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܳܐ ܢܰܘܒ݁ܶܕ݂
                    ܐܰܓ݂ܪܶܗ</p>
               </div>
            </div>
            <div type="textpart" subtype="chapter" n="11">
               <div type="textpart" subtype="verse" n="1">
                  <p>ܘܰܗܘܳܐ ܕ݁ܟ݂ܰܕ݂ ܫܰܠܶܡ ܝܶܫܽܘܥ ܠܰܡܦ݂ܰܩܳܕ݂ܽܘ ܠܰܬ݂ܪܶܥܣܰܪ
                    ܬ݁ܰܠܡܺܝܕ݂ܰܘܗ̱̈ܝ ܫܰܢܺܝ ܡܶܢ ܬ݁ܰܡܳܢ ܠܡܰܠܳܦ݂ܽܘ ܘܰܠܡܰܟ݂ܪܳܙܽܘ ܒ݁ܰܡܕ݂ܺܝܢܳܬ݂ܗܽܘ̈ܢ</p>
               </div>
               <div type="textpart" subtype="verse" n="2">
                  <p>ܝܽܘܚܰܢܳܢ ܕ݁ܶܝܢ ܟ݁ܰܕ݂ ܫܡܰܥ ܒ݁ܶܝܬ݂ ܐܰܣܺܝܪ̈ܶܐ ܥܒ݂ܳܕ݂ܰܘܗ̱̈ܝ
                    ܕ݁ܰܡܫܺܝܚܳܐ ܫܰܕ݁ܰܪ ܒ݁ܝܰܕ݂ ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܠܶܗ ܐܰܢ̱ܬ݁ ܗ̱ܽܘ ܗܰܘ ܕ݁ܳܐܬ݂ܶܐ ܐܰܘ ܠܰܐ̱ܚܪܺܝܢ ܗ̱ܽܘ
                    ܡܣܰܟ݁ܶܝܢ ܐܶܢܰܚܢܰܢ</p>
               </div>
               <div type="textpart" subtype="verse" n="4">
                  <p>ܥܢܳܐ ܝܶܫܽܘܥ ܘܶܐܡܰܪ ܠܗܽܘܢ ܙܶܠܘ ܐܶܫܬ݁ܰܥܰܘ ܠܝܽܘܚܰܢܳܢ ܐܰܝܠܶܝܢ
                    ܕ݁ܫܳܡܥܺܝܢ ܐܢ̱ܬ݁ܽܘܢ ܘܚܳܙܶܝܢ</p>
               </div>
               <div type="textpart" subtype="verse" n="5">
                  <p>ܣ̈ܡܰܝܳܐ ܚܳܙܶܝܢ ܘܰܚܓ݂ܺܝܪ̈ܶܐ ܡܗܰܠܟ݂ܺܝܢ ܘܓ݂ܰܪ̈ܒ݁ܶܐ ܡܶܬ݁ܕ݁ܰܟ݁ܶܝܢ
                    ܘܚܰܪ̈ܫܶܐ ܫܳܡܥܺܝܢ ܘܡܺܝ̈ܬ݂ܶܐ ܩܳܝܡܺܝܢ ܘܡܶܣܟ̈݁ܺܢܶܐ ܡܶܣܬ݁ܰܒ݁ܪܺܝܢ</p>
               </div>
               <div type="textpart" subtype="verse" n="6">
                  <p>ܘܛܽܘܒ݂ܰܘܗ̱ܝ ܠܰܐܝܢܳܐ ܕ݁ܠܳܐ ܢܶܬ݂ܟ݁ܫܶܠ ܒ݁ܺܝ</p>
               </div>
               <div type="textpart" subtype="verse" n="7">
                  <p>ܟ݁ܰܕ݂ ܕ݁ܶܝܢ ܐܶܙܰܠܘ ܫܰܪܺܝ ܝܶܫܽܘܥ ܠܡܺܐܡܰܪ ܠܟ݂ܶܢ̈ܫܶܐ ܥܰܠ
                    ܝܽܘܚܰܢܳܢ ܡܳܢܳܐ ܢܦ݂ܰܩܬ݁ܽܘܢ ܠܚܽܘܪܒ݁ܳܐ ܠܡܶܚܙܳܐ ܩܰܢܝܳܐ ܕ݁ܡܶܢ ܪܽܘܚܳܐ ܡܶܬ݁ܬ݁ܙܺܝܥ</p>
               </div>
               <div type="textpart" subtype="verse" n="8">
                  <p>ܘܶܐܠܳܐ ܡܳܢܳܐ ܢܦ݂ܰܩܬ݁ܽܘܢ ܠܡܶܚܙܳܐ ܓ݁ܰܒ݂ܪܳܐ ܕ݁ܢܰܚ̈ܬ݁ܶܐ
                    ܪ̈ܰܟ݁ܺܝܟ݂ܶܐ ܠܒ݂ܺܝܫ ܗܳܐ ܐܰܝܠܶܝܢ ܕ݁ܪ̈ܰܟ݁ܺܝܟ݂ܶܐ ܠܒ݂ܺܝܫܺܝܢ ܒ݁ܶܝܬ݂ ܡܰܠܟ̈݁ܶܐ
                    ܐܶܢܽܘܢ</p>
               </div>
               <div type="textpart" subtype="verse" n="9">
                  <p>ܘܶܐܠܳܐ ܡܳܢܳܐ ܢܦ݂ܰܩܬ݁ܽܘܢ ܠܡܶܚܙܳܐ ܢܒ݂ܺܝܳܐ ܐܺܝܢ ܐܳܡܰܪ ܐ̱ܢܳܐ
                    ܠܟ݂ܽܘܢ ܘܝܰܬ݁ܺܝܪ ܡܶܢ ܢܒ݂̈ܺܝܶܐ</p>
               </div>
               <div type="textpart" subtype="verse" n="10">
                  <p>ܗܳܢܰܘ ܓ݁ܶܝܪ ܕ݁ܰܥܠܰܘܗ̱ܝ ܟ݁ܬ݂ܺܝܒ݂ ܕ݁ܗܳܐ ܐܶܢܳܐ ܡܫܰܕ݁ܰܪ ܐ̱ܢܳܐ
                    ܡܰܠܰܐܟ݂ܝ ܩܕ݂ܳܡ ܦ݁ܰܪܨܽܘܦ݁ܳܟ݂ ܕ݁ܢܰܬ݂ܩܶܢ ܐܽܘܪܚܳܐ ܩܕ݂ܳܡܰܝܟ݁</p>
               </div>
               <div type="textpart" subtype="verse" n="11">
                  <p>ܐܰܡܺܝܢ ܐܳܡܰܪܢܳܐ ܠܟ݂ܽܘܢ ܕ݁ܠܳܐ ܩܳܡ ܒ݁ܺܝܠܺܝܕ݂̈ܰܝ +ܢܶܫܶܐ ܕ݁ܪܰܒ݁
                    ܡܶܢ ܝܽܘܚܰܢܳܢ ܡܰܥܡܕ݂ܳܢܳܐ ܙܥܽܘܪܳܐ ܕ݁ܶܝܢ ܒ݁ܡܰܠܟ݁ܽܘܬ݂ ܫܡܰܝܳܐ ܪܰܒ݂ ܗ̱ܽܘ ܡܶܢܶܗ</p>
               </div>
               <div type="textpart" subtype="verse" n="12">
                  <p>ܡܶܢ ܝܰܘ̈ܡܰܝ ܝܽܘܚܰܢܳܢ ܕ݁ܶܝܢ ܡܰܥܡܕ݂ܳܢܳܐ ܘܰܥܕ݂ܰܡܳܐ ܠܗܳܫܳܐ
                    ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܒ݁ܰܩܛܺܝܪܳܐ ܡܶܬ݁ܕ݁ܰܒ݂ܪܳܐ ܘܰܩܛܺܝܪ̈ܳܢܶܐ ܡܚܰܛܦ݂ܺܝܢ ܠܳܗ̇</p>
               </div>
               <div type="textpart" subtype="verse" n="13">
                  <p>ܟ݁ܽܠܗܽܘܢ ܓ݁ܶܝܪ ܢܒ݂̈ܺܝܶܐ ܘܽܐܘܪܳܝܬ݁ܳܐ ܥܕ݂ܰܡܳܐ ܠܝܽܘܚܰܢܳܢ
                    ܐܶܬ݂ܢܰܒ݁ܺܝܘ</p>
               </div>
               <div type="textpart" subtype="verse" n="14">
                  <p>ܘܶܐܢ ܨܳܒ݂ܶܝܢ ܐܢ̱ܬ݁ܽܘܢ ܩܰܒ݁ܶܠܘ ܕ݁ܗܽܘܝܽܘ ܐܶܠܺܝܳܐ ܕ݁ܰܥܬ݂ܺܝܕ݂
                    ܠܡܶܐܬ݂ܳܐ</p>
               </div>
               <div type="textpart" subtype="verse" n="15">
                  <p>ܡܰܢ ܕ݁ܺܐܝܬ݂ ܠܶܗ ܐܶܕ݂̈ܢܶܐ ܕ݁ܢܶܫܡܰܥ ܢܶܫܡܰܥ</p>
               </div>
               <div type="textpart" subtype="verse" n="16">
                  <p>ܠܡܰܢ ܕ݁ܶܝܢ ܐܶܕ݁ܰܡܺܝܗ̇ ܠܫܰܪܒ݁ܬ݂ܳܐ ܗܳܕ݂ܶܐ ܕ݁ܳܡܝܳܐ ܠܰܛ̈ܠܳܝܶܐ
                    ܕ݁ܝܳܬ݂ܒ݁ܺܝܢ ܒ݁ܫܽܘܩܳܐ ܘܩܳܥܶܝܢ ܠܚܰܒ݂ܪ̈ܰܝܗܽܘܢ</p>
               </div>
               <div type="textpart" subtype="verse" n="17">
                  <p>ܘܳܐܡܪܺܝܢ ܙܡܰܪܢ ܠܟ݂ܽܘܢ ܘܠܳܐ ܪܰܩܶܕ݂ܬ݁ܽܘܢ ܘܶܐܠܰܝܢ ܠܟ݂ܽܘܢ ܘܠܳܐ
                    ܐܰܪܩܶܕ݂ܬ݁ܽܘܢ</p>
               </div>
               <div type="textpart" subtype="verse" n="18">
                  <p>ܐܶܬ݂ܳܐ ܓ݁ܶܝܪ ܝܽܘܚܰܢܳܢ ܕ݁ܠܳܐ ܐܳܟ݂ܶܠ ܘܠܳܐ ܫܳܬ݂ܶܐ ܘܳܐܡܪܺܝܢ
                    ܕ݁ܰܝܘܳܐ ܐܺܝܬ݂ ܒ݁ܶܗ</p>
               </div>
               <div type="textpart" subtype="verse" n="19">
                  <p>ܐܶܬ݂ܳܐ ܒ݁ܪܶܗ ܕ݁ܐ̱ܢܳܫܳܐ ܐܳܟ݂ܶܠ ܘܫܳܬ݂ܶܐ ܘܳܐܡܪܺܝܢ ܗܳܐ ܓ݁ܰܒ݂ܪܳܐ
                    ܐܳܟ݁ܽܘܠܳܐ ܘܫܳܬ݂ܶܐ ܚܰܡܪܳܐ ܘܪܳܚܡܳܐ ܕ݁ܡܳܟ݂̈ܣܶܐ ܘܰܕ݂̈ܚܰܛܳܝܶܐ ܘܶܐܙܕ݁ܰܕ݁ܩܰܬ݂ ܚܶܟ݂ܡܬ݂ܳܐ
                    ܡܶܢ ܥܒ݂ܳܕ݂ܶܝ̈ܗ̇</p>
               </div>
               <div type="textpart" subtype="verse" n="20">
                  <p>ܗܳܝܕ݁ܶܝܢ ܫܰܪܺܝ ܝܶܫܽܘܥ ܠܰܡܚܰܣܳܕ݂ܽܘ ܡܕ݂ܺܝ̈ܢܳܬ݂ܳܐ ܐܰܝܠܶܝܢ
                    ܕ݁ܰܗܘܰܘ ܒ݁ܗܶܝܢ ܚܰܝܠܰܘܗ̱̈ܝ ܣܰܓ݁ܺܝܶܐ̈ܐ ܘܠܳܐ ܬ݁ܳܒ݂ܘ</p>
               </div>
               <div type="textpart" subtype="verse" n="21">
                  <p>ܘܳܐܡܰܪ ܗ̱ܘܳܐ ܘܳܝ ܠܶܟ݂ܝ ܟ݁ܳܘܪܰܙܺܝܢ ܘܳܝ ܠܶܟ݂ܝ ܒ݁ܶܝܬ݂ ܨܰܝܳܕ݂ܳܐ
                    ܕ݁ܶܐܠܽܘ ܒ݁ܨܽܘܪ ܘܰܒ݂ܨܰܝܕ݁ܳܢ ܗܘܰܘ ܚܰܝ̈ܠܶܐ ܐܰܝܠܶܝܢ ܕ݁ܰܗܘܰܘ ܒ݁ܟ݂ܶܝܢ ܟ݁ܒ݂ܰܪ ܕ݁ܶܝܢ
                    ܒ̈݁ܣܰܩܶܐ ܘܰܒ݂ܩܶܛܡܳܐ ܬ݁ܳܒ݂ܘ</p>
               </div>
               <div type="textpart" subtype="verse" n="22">
                  <p>ܒ݁ܪܰܡ ܐܳܡܰܪ ܐ̱ܢܳܐ ܠܟ݂ܶܝܢ ܕ݁ܰܠܨܽܘܪ ܘܰܠܨܰܝܕ݁ܳܢ ܢܶܗܘܶܐ ܢܺܝܚ
                    ܒ݁ܝܰܘܡܳܐ ܕ݁ܕ݂ܺܝܢܳܐ ܐܰܘ ܠܟ݂ܶܝܢ</p>
               </div>
               <div type="textpart" subtype="verse" n="23">
                  <p>ܘܰܐܢ̱ܬ݁ܝ ܟ݁ܦ݂ܰܪܢܰܚܽܘܡ ܗܳܝ ܕ݁ܰܥܕ݂ܰܡܳܐ ܠܰܫܡܰܝܳܐ ܐܶܬ݁ܬ݁ܪܺܝܡܬ݁ܝ
                    ܥܕ݂ܰܡܳܐ ܠܰܫܝܽܘܠ ܬ݁ܶܬ݁ܰܚܬ݁ܶܝܢ ܕ݁ܶܐܠܽܘ ܒ݁ܰܣܕ݂ܽܘܡ ܗܘܰܘ ܚܰܝ̈ܠܶܐ ܐܰܝܠܶܝܢ ܕ݁ܰܗܘܰܘ
                    ܒ݁ܶܟ݂ܝ ܩܰܝܳܡܳܐ ܗ̱ܘܳܬ݂ ܥܕ݂ܰܡܳܐ ܠܝܰܘܡܳܢܳܐ</p>
               </div>
               <div type="textpart" subtype="verse" n="24">
                  <p>ܒ݁ܪܰܡ ܐܳܡܰܪܢܳܐ ܠܶܟ݂ܝ ܕ݁ܠܰܐܪܥܳܐ ܕ݁ܰܣܕ݂ܽܘܡ ܢܶܗܘܶܐ ܢܺܝܚ
                    ܒ݁ܝܰܘܡܳܐ ܕ݁ܕ݂ܺܝܢܳܐ ܐܰܘ ܠܶܟ݂ܝ</p>
               </div>
               <div type="textpart" subtype="verse" n="25">
                  <p>ܒ݁ܗܰܘ ܙܰܒ݂ܢܳܐ ܥܢܳܐ ܝܶܫܽܘܥ ܘܶܐܡܰܪ ܡܰܘܕ݁ܶܐ ܐ̱ܢܳܐ ܠܳܟ݂ ܐܳܒ݂ܝ
                    ܡܳܪܳܐ ܕ݁ܰܫܡܰܝܳܐ ܘܕ݂ܰܐܪܥܳܐ ܕ݁ܟ݂ܰܣܺܝܬ݁ ܗܳܠܶܝܢ ܡܶܢ ܚܰܟ݁ܺܝ̈ܡܶܐ ܘܣܰܟ݁ܽܘ̈ܠܬ݂ܳܢܶܐ
                    ܘܰܓ݂ܠܰܝܬ݁ ܐܶܢܶܝ̈ܢ ܠܝܰܠܽܘܕ݂̈ܶܐ</p>
               </div>
               <div type="textpart" subtype="verse" n="26">
                  <p>ܐܺܝܢ ܐܳܒ݂ܝ ܕ݁ܗܳܟ݂ܰܢܳܐ ܗܘܳܐ ܨܶܒ݂ܝܳܢܳܐ ܩܕ݂ܳܡܰܝܟ݁</p>
               </div>
               <div type="textpart" subtype="verse" n="27">
                  <p>ܟ݁ܽܠ ܡܶܕ݁ܶܡ ܐܶܫܬ݁ܠܶܡ ܠܺܝ ܡܶܢ ܐܳܒ݂ܝ ܘܠܳܐ ܐ̱ܢܳܫ ܝܳܕ݂ܰܥ ܠܰܒ݂ܪܳܐ
                    ܐܶܠܳܐ ܐܶܢ ܐܰܒ݂ܳܐ ܐܳܦ݂ ܠܳܐ ܠܰܐܒ݂ܳܐ ܐ̱ܢܳܫ ܝܳܕ݂ܰܥ ܐܶܠܳܐ ܐܶܢ ܒ݁ܪܳܐ ܘܰܠܡܰܢ ܕ݁ܨܳܒ݂ܶܐ
                    ܒ݁ܪܳܐ ܕ݁ܢܶܓ݂ܠܶܐ</p>
               </div>
               <div type="textpart" subtype="verse" n="28">
                  <p>ܬ݁ܰܘ ܠܘܳܬ݂ܝ ܟ݁ܽܠܟ݂ܽܘܢ ܠܰܐ̈ܝܳܐ ܘܰܫܩܺܝ̈ܠܰܝ ܡܰܘܒ̈݁ܠܶܐ ܘܶܐܢܳܐ
                    ܐܰܢܺܝܚܟ݂ܽܘܢ</p>
               </div>
               <div type="textpart" subtype="verse" n="29">
                  <p>ܫܩܽܘܠܘ ܢܺܝܪܝ ܥܠܰܝܟ݁ܽܘܢ ܘܺܝܠܰܦ݂ܘ ܡܶܢܝ ܕ݁ܢܺܝܚ ܐ̱ܢܳܐ ܘܡܰܟ݁ܺܝܟ݂
                    ܐ̱ܢܳܐ ܒ݁ܠܶܒ݁ܝ ܘܡܶܫܟ݁ܚܺܝܢ ܐܢ̱ܬ݁ܽܘܢ ܢܝܳܚܳܐ ܠܢܰܦ݂ܫܳܬ݂ܟ݂ܽܘ̈ܢ</p>
               </div>
               <div type="textpart" subtype="verse" n="30">
                  <p>ܢܺܝܪܝ ܓ݁ܶܝܪ ܒ݁ܰܣܺܝܡ ܗ̱ܘ ܘܡܰܘܒ݁ܰܠܝ ܩܰܠܺܝܠܳܐ ܗ̱ܝ</p>
               </div>
            </div>
            <div type="textpart" subtype="chapter" n="12">
               <div type="textpart" subtype="verse" n="1">
                  <p>ܒ݁ܗܰܘ ܙܰܒ݂ܢܳܐ ܡܗܰܠܶܟ݂ ܗ̱ܘܳܐ ܝܶܫܽܘܥ ܒ݁ܫܰܒ݁ܬ݂ܳܐ ܒ݁ܶܝܬ݂ ܙܰܪ̈ܥܶܐ
                    ܘܬ݂ܰܠܡܺܝܕ݂ܰܘܗ̱̈ܝ ܟ݁ܦ݂ܶܢܘ ܘܫܰܪܺܝܘ ܡܳܠܓ݁ܺܝܢ ܫܶܒ̈݁ܠܶܐ ܘܳܐܟ݂ܠܺܝܢ</p>
               </div>
               <div type="textpart" subtype="verse" n="2">
                  <p>ܦ݁ܪ̈ܺܝܫܶܐ ܕ݁ܶܝܢ ܟ݁ܰܕ݂ ܚܙܰܘ ܐܶܢܽܘܢ ܐܳܡܪܺܝܢ ܠܶܗ ܗܳܐ
                    ܬ݁ܰܠܡܺܝܕ݂ܰܝܟ̈݁ ܥܳܒ݂ܕ݁ܺܝܢ ܡܶܕ݁ܶܡ ܕ݁ܠܳܐ ܫܰܠܺܝܛ ܠܡܶܥܒ݁ܰܕ݂ ܒ݁ܫܰܒ݁ܬ݂ܳܐ</p>
               </div>
               <div type="textpart" subtype="verse" n="3">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܠܳܐ ܩܪܰܝܬ݁ܽܘܢ ܡܳܢܳܐ ܥܒ݂ܰܕ݂ ܕ݁ܰܘܺܝܕ݂
                    ܟ݁ܰܕ݂ ܟ݁ܦ݂ܶܢ ܘܰܐܝܠܶܝܢ ܕ݁ܥܰܡܶܗ</p>
               </div>
               <div type="textpart" subtype="verse" n="4">
                  <p>ܐܰܝܟ݁ܰܢܳܐ ܥܰܠ ܠܒ݂ܰܝܬ݁ܳܐ ܕ݁ܰܐܠܳܗܳܐ ܘܠܰܚܡܳܐ ܕ݁ܦ݂ܳܬ݂ܽܘܪܶܗ
                    ܕ݁ܡܳܪܝܳܐ ܐܶܟ݂ܰܠ ܗܰܘ ܕ݁ܠܳܐ ܫܰܠܺܝܛ ܗ̱ܘܳܐ ܠܶܗ ܠܡܶܐܟ݂ܰܠ ܘܠܳܐ ܠܰܐܝܠܶܝܢ ܕ݁ܥܰܡܶܗ ܐܶܠܳܐ
                    ܐܶܢ ܠܟ݂ܳܗ̈ܢܶܐ ܒ݁ܰܠܚܽܘܕ݂</p>
               </div>
               <div type="textpart" subtype="verse" n="5">
                  <p>ܐܰܘ ܠܳܐ ܩܪܰܝܬ݁ܽܘܢ ܒ݁ܽܐܘܪܳܝܬ݁ܳܐ ܕ݁ܟ݂ܳܗ̈ܢܶܐ ܒ݁ܗܰܝܟ݁ܠܳܐ ܡܰܚܠܺܝܢ
                    ܠܳܗ̇ ܠܫܰܒ݁ܬ݂ܳܐ ܘܰܕ݂ܠܳܐ ܥܶܕ݂ܠܳܝ ܐܶܢܽܘܢ</p>
               </div>
               <div type="textpart" subtype="verse" n="6">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܕ݁ܪܰܒ݁ ܡܶܢ ܗܰܝܟ݁ܠܳܐ ܐܺܝܬ݂
                    ܗܳܪܟ݁ܳܐ</p>
               </div>
               <div type="textpart" subtype="verse" n="7">
                  <p>ܐܶܠܽܘ ܕ݁ܶܝܢ ܝܳܕ݂ܥܺܝܢ ܗܘܰܝܬ݁ܽܘܢ ܡܳܢܰܘ ܚܢܳܢܳܐ ܨܳܒ݂ܶܐ ܐ̱ܢܳܐ ܘܠܳܐ
                    ܕ݁ܶܒ݂ܚܬ݂ܳܐ ܠܳܐ ܡܚܰܝܒ݂ܺܝܢ ܗ̱ܘܰܝܬ݁ܽܘܢ ܠܰܐܝܠܶܝܢ ܕ݁ܰܕ݂ܠܳܐ ܥܶܕ݂ܠܳܝ ܐܶܢܽܘܢ</p>
               </div>
               <div type="textpart" subtype="verse" n="8">
                  <p>ܡܳܪܳܗ̇ ܓ݁ܶܝܪ ܕ݁ܫܰܒ݁ܬ݂ܳܐ ܐܺܝܬ݂ܰܘܗ̱ܝ ܒ݁ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="9">
                  <p>ܘܫܰܢܺܝ ܡܶܢ ܬ݁ܰܡܳܢ ܝܶܫܽܘܥ ܘܶܐܬ݂ܳܐ ܠܰܟ݂ܢܽܘܫܬ݁ܗܽܘܢ</p>
               </div>
               <div type="textpart" subtype="verse" n="10">
                  <p>ܘܓ݂ܰܒ݂ܪܳܐ ܚܰܕ݂ ܐܺܝܬ݂ ܗ̱ܘܳܐ ܬ݁ܰܡܳܢ ܕ݁ܝܰܒ݁ܺܝܫܳܐ ܐܺܝܕ݂ܶܗ
                    ܘܰܡܫܰܐܠܺܝܢ ܗ̱ܘܰܘ ܠܶܗ ܘܳܐܡܪܺܝܢ ܕ݁ܶܐܢ ܫܰܠܺܝܛ ܒ݁ܫܰܒ݁ܬ݂ܳܐ ܠܡܰܐܣܳܝܽܘ ܐܰܝܟ݂
                    ܕ݁ܢܶܐܟ݂ܠܽܘܢ ܩܰܪ̈ܨܰܘܗ̱ܝ</p>
               </div>
               <div type="textpart" subtype="verse" n="11">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܡܰܢܽܘ ܡܶܢܟ݂ܽܘܢ ܓ݁ܰܒ݂ܪܳܐ ܕ݁ܺܐܝܬ݂ ܠܶܗ
                    ܥܶܪܒ݁ܳܐ ܚܰܕ݂ ܘܶܐܢ ܢܳܦ݂ܶܠ ܒ݁ܚܰܒ݁ܳܪܳܐ ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܠܳܐ ܐܳܚܶܕ݂ ܘܰܡܩܺܝܡ
                    ܠܶܗ</p>
               </div>
               <div type="textpart" subtype="verse" n="12">
                  <p>ܟ݁ܡܳܐ ܕ݁ܶܝܢ ܝܰܬ݁ܺܝܪ ܒ݁ܰܪܢܳܫܳܐ ܡܶܢ ܥܶܪܒ݁ܳܐ ܡܳܕ݂ܶܝܢ ܫܰܠܺܝܛ
                    ܗ̱ܽܘ ܒ݁ܫܰܒ݁ܬ݂ܳܐ ܠܡܶܥܒ݁ܰܕ݂ ܕ݁ܫܰܦ݁ܺܝܪ</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܐܶܡܰܪ ܠܗܰܘ ܓ݁ܰܒ݂ܪܳܐ ܦ݁ܫܽܘܛ ܐܺܝܕ݂ܳܟ݂ ܘܰܦ݂ܫܰܛ ܐܺܝܕ݂ܶܗ
                    ܘܬ݂ܶܩܢܰܬ݂ ܐܰܝܟ݂ ܚܒ݂ܰܪܬ݁ܳܗ̇</p>
               </div>
               <div type="textpart" subtype="verse" n="14">
                  <p>ܘܰܢܦ݂ܰܩܘ ܦ݁ܪ̈ܺܝܫܶܐ ܘܡܶܠܟ݁ܳܐ ܢܣܰܒ݂ܘ ܥܠܰܘܗ̱ܝ ܐܰܝܟ݂
                    ܕ݁ܢܰܘܒ݁ܕ݂ܽܘܢܳܝܗ̱ܝ</p>
               </div>
               <div type="textpart" subtype="verse" n="15">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܘܫܰܢܺܝ ܠܶܗ ܡܶܢ ܬ݁ܰܡܳܢ ܘܶܐܙܰܠܘ ܒ݁ܳܬ݂ܪܶܗ
                    ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܘܰܐܣܺܝ ܠܟ݂ܽܠܗܽܘܢ</p>
               </div>
               <div type="textpart" subtype="verse" n="16">
                  <p>ܘܰܟ݂ܐܳܐ ܒ݁ܗܽܘܢ ܕ݁ܠܳܐ ܢܶܓ݂ܠܽܘܢܳܝܗ̱ܝ</p>
               </div>
               <div type="textpart" subtype="verse" n="17">
                  <p>ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂ ܐܶܫܰܥܝܳܐ ܢܒ݂ܺܝܳܐ
                    ܕ݁ܶܐܡܰܪ</p>
               </div>
               <div type="textpart" subtype="verse" n="18">
                  <p>ܗܳܐ ܥܰܒ݂ܕ݁ܝ ܕ݁ܶܐܨܛܒ݂ܺܝܬ݂ ܒ݁ܶܗ ܚܰܒ݁ܺܝܒ݂ܝ ܕ݁ܣܶܘܚܰܬ݂ ܒ݁ܶܗ
                    ܢܰܦ݂ܫܝ ܪܽܘܚܝ ܐܶܣܺܝܡ ܥܠܰܘܗ̱ܝ ܘܕ݂ܺܝܢܳܐ ܠܥܰܡ̱̈ܡܶܐ ܢܰܟ݂ܪܶܙ</p>
               </div>
               <div type="textpart" subtype="verse" n="19">
                  <p>ܠܳܐ ܢܶܬ݂ܚܪܶܐ ܘܠܳܐ ܢܶܩܥܶܐ ܘܠܳܐ ܐ̱ܢܳܫ ܢܶܫܡܰܥ ܩܳܠܶܗ
                    ܒ݁ܫܽܘܩܳܐ</p>
               </div>
               <div type="textpart" subtype="verse" n="20">
                  <p>ܩܰܢܝܳܐ ܪܥܺܝܥܳܐ ܠܳܐ ܢܶܬ݂ܒ݁ܰܪ ܘܰܫܪܳܓ݂ܳܐ ܕ݁ܰܡܛܰܦ݂ܛܶܦ݂ ܠܳܐ
                    ܢܰܕ݂ܥܶܟ݂ ܥܕ݂ܰܡܳܐ ܕ݁ܢܰܦ݁ܶܩ ܕ݁ܺܝܢܳܐ ܠܙܳܟ݂ܽܘܬ݂ܳܐ</p>
               </div>
               <div type="textpart" subtype="verse" n="21">
                  <p>ܘܒ݂ܰܫܡܶܗ ܥܰܡ̱̈ܡܶܐ ܢܣܰܒ݁ܪܽܘܢ</p>
               </div>
               <div type="textpart" subtype="verse" n="22">
                  <p>ܗܳܝܕ݁ܶܝܢ ܩܰܪܶܒ݂ܘ ܠܶܗ ܕ݁ܰܝܘܳܢܳܐ ܚܰܕ݂ ܕ݁ܰܚܪܶܫ ܘܰܥܘܺܝܪ ܘܰܐܣܝܶܗ
                    ܐܰܝܟ݁ܰܢܳܐ ܕ݁ܚܰܪܫܳܐ ܘܣܰܡܝܳܐ ܢܡܰܠܶܠ ܘܢܶܚܙܶܐ</p>
               </div>
               <div type="textpart" subtype="verse" n="23">
                  <p>ܘܡܶܬ݁ܕ݁ܰܡܪܺܝܢ ܗ̱ܘܰܘ ܟ݁ܽܠܗܽܘܢ ܟ݁ܶܢ̈ܫܶܐ ܘܳܐܡܪܺܝܢ ܕ݁ܰܠܡܳܐ ܗܳܢܰܘ
                    ܒ݁ܪܶܗ ܕ݁ܕ݂ܰܘܺܝܕ݂</p>
               </div>
               <div type="textpart" subtype="verse" n="24">
                  <p>ܦ݁ܪ̈ܺܝܫܶܐ ܕ݁ܶܝܢ ܟ݁ܰܕ݂ ܫܡܰܥܘ ܐܳܡܪܺܝܢ ܗܳܢܳܐ ܠܳܐ ܡܰܦ݁ܶܩ
                    ܫܺܐܕ݂̈ܶܐ ܐܶܠܳܐ ܒ݁ܰܒ݂ܥܶܠܙܒ݂ܽܘܒ݂ ܪܺܫܳܐ ܕ݁ܕ݂ܰܝ̈ܘܶܐ</p>
               </div>
               <div type="textpart" subtype="verse" n="25">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܡܰܚܫܒ݂ܳܬ݂ܗܽܘ̈ܢ ܘܶܐܡܰܪ ܠܗܽܘܢ ܟ݁ܽܠ ܡܰܠܟ݁ܽܘ
                    ܕ݁ܬ݂ܶܬ݂ܦ݁ܰܠܰܓ݂ ܥܰܠ ܢܰܦ݂ܫܳܗ̇ ܬ݁ܶܚܪܰܒ݂ ܘܟ݂ܽܠ ܒ݁ܰܝ ܘܰܡܕ݂ܺܝܢܳܐ ܕ݁ܢܶܬ݂ܦ݁ܰܠܰܓ݂ ܥܰܠ
                    ܢܰܦ݂ܫܳܗ̇ ܠܳܐ ܢܩܽܘܡ</p>
               </div>
               <div type="textpart" subtype="verse" n="26">
                  <p>ܘܶܐܢ ܣܳܛܳܢܳܐ ܠܣܳܛܳܢܳܐ ܡܰܦ݁ܶܩ ܥܰܠ ܢܰܦ݂ܫܶܗ ܐܶܬ݂ܦ݁ܰܠܰܓ݂
                    ܐܰܝܟ݁ܰܢܳܐ ܗܳܟ݂ܺܝܠ ܩܳܝܡܳܐ ܡܰܠܟ݁ܽܘܬ݂ܶܗ</p>
               </div>
               <div type="textpart" subtype="verse" n="27">
                  <p>ܘܶܐܢ ܐܶܢܳܐ ܒ݁ܰܒ݂ܥܶܠܙܒ݂ܽܘܒ݂ ܡܰܦ݁ܶܩ ܐ̱ܢܳܐ ܕ݁ܰܝ̈ܘܶܐ ܒ݁ܢܰܝܟ݁ܽܘ̈ܢ
                    ܒ݁ܡܳܢܳܐ ܡܰܦ݁ܩܺܝܢ ܠܗܽܘܢ ܡܶܛܽܠ ܗܳܢܳܐ ܗܶܢܽܘܢ ܢܶܗܘܽܘܢ ܠܟ݂ܽܘܢ ܕ̈݁ܰܝܳܢܶܐ</p>
               </div>
               <div type="textpart" subtype="verse" n="28">
                  <p>ܘܶܐܢ ܒ݁ܪܽܘܚܳܐ ܕ݁ܰܐܠܳܗܳܐ ܐܶܢܳܐ ܡܰܦ݁ܶܩ ܐ̱ܢܳܐ ܕ݁ܰܝ̈ܘܶܐ ܩܶܪܒ݁ܰܬ݂
                    ܠܳܗ̇ ܥܠܰܝܟ݁ܽܘܢ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="29">
                  <p>ܐܰܘ ܐܰܝܟ݁ܰܢܳܐ ܐ̱ܢܳܫ ܡܶܫܟ݁ܰܚ ܕ݁ܢܶܥܽܘܠ ܠܒ݂ܶܝܬ݂ ܚܰܣܺܝܢܳܐ
                    ܘܡܳܐܢܰܘܗ̱̈ܝ ܢܶܒ݁ܽܘܙ ܐܶܠܳܐ ܐܶܢ ܠܽܘܩܕ݂ܰܡ ܢܶܐܣܪܺܝܘܗ̱ܝ ܠܚܰܣܺܝܢܳܐ ܘܗܳܝܕ݁ܶܝܢ ܒ݁ܰܝܬ݁ܶܗ
                    ܢܶܒ݁ܽܘܙ</p>
               </div>
               <div type="textpart" subtype="verse" n="30">
                  <p>ܡܰܢ ܕ݁ܠܳܐ ܗܘܳܐ ܥܰܡܝ ܠܽܘܩܒ݂ܰܠܝ ܗ̱ܽܘ ܘܡܰܢ ܕ݁ܠܳܐ ܟ݁ܳܢܶܫ ܥܰܡܝ
                    ܡܒ݂ܰܕ݁ܳܪܽܘ ܡܒ݂ܰܕ݁ܰܪ</p>
               </div>
               <div type="textpart" subtype="verse" n="31">
                  <p>ܡܶܛܽܠ ܗܳܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܟ݂ܽܠ ܚܛܳܗܺܝ̈ܢ
                    ܘܓ݂ܽܘܕ݁ܳܦ݂ܺܝ̈ܢ ܢܶܫܬ݁ܰܒ݂ܩܽܘܢ ܠܰܒ݂ܢܰܝ̈ܢܳܫܳܐ ܓ݁ܽܘܕ݁ܳܦ݂ܳܐ ܕ݁ܶܝܢ ܕ݁ܥܰܠ ܪܽܘܚܳܐ ܠܳܐ
                    ܢܶܫܬ݁ܒ݂ܶܩ ܠܰܒ݂ܢܰܝ̈ܢܳܫܳܐ</p>
               </div>
               <div type="textpart" subtype="verse" n="32">
                  <p>ܘܟ݂ܽܠ ܡܰܢ ܕ݁ܢܺܐܡܰܪ ܡܶܠܬ݂ܳܐ ܥܰܠ ܒ݁ܪܶܗ ܕ݁ܐ̱ܢܳܫܳܐ ܢܶܫܬ݁ܒ݂ܶܩ ܠܶܗ
                    ܟ݁ܽܠ ܕ݁ܶܝܢ ܕ݁ܥܰܠ ܪܽܘܚܳܐ ܕ݁ܩܽܘܕ݂ܫܳܐ ܢܺܐܡܰܪ ܠܳܐ ܢܶܫܬ݁ܒ݂ܶܩ ܠܶܗ ܠܳܐ ܒ݁ܥܳܠܡܳܐ ܗܳܢܳܐ
                    ܘܠܳܐ ܒ݁ܥܳܠܡܳܐ ܕ݁ܰܥܬ݂ܺܝܕ݂</p>
               </div>
               <div type="textpart" subtype="verse" n="33">
                  <p>ܐܰܘ ܥܒ݂ܶܕ݂ܘ ܐܺܝܠܳܢܳܐ ܫܰܦ݁ܺܝܪܳܐ ܘܦ݂ܺܐܪ̈ܰܘܗ̱ܝ ܫܰܦ݁ܺܝܪ̈ܶܐ ܐܰܘ
                    ܥܒ݂ܶܕ݂ܘ ܐܺܝܠܳܢܳܐ ܒ݁ܺܝܫܳܐ ܘܦ݂ܺܐܪ̈ܰܘܗ̱ܝ ܒ݁ܺܝ̈ܫܶܐ ܡܶܢ ܦ݁ܺܐܪ̈ܰܘܗ̱ܝ ܗܽܘ ܓ݁ܶܝܪ
                    ܡܶܬ݂ܺܝܕ݂ܰܥ ܐܺܝܠܳܢܳܐ</p>
               </div>
               <div type="textpart" subtype="verse" n="34">
                  <p>ܝܰܠܕ݁ܳܐ ܕ݁ܳܐܟ݂ܶܕ݂̈ܢܶܐ ܐܰܝܟ݁ܰܢܳܐ ܡܶܫܟ݁ܚܺܝܢ ܐܢ̱ܬ݁ܽܘܢ
                    ܛܳܒ݂̈ܳܬ݂ܳܐ ܠܰܡܡܰܠܳܠܽܘ ܕ݁ܒ݂ܺܝ̈ܫܶܐ ܐܢ̱ܬ݁ܽܘܢ ܡܶܢ ܬ݁ܰܘܬ݁ܳܪ̈ܰܝ ܠܶܒ݁ܳܐ ܓ݁ܶܝܪ ܡܡܰܠܶܠ
                    ܦ݁ܽܘܡܳܐ</p>
               </div>
               <div type="textpart" subtype="verse" n="35">
                  <p>ܓ݁ܰܒ݂ܪܳܐ ܛܳܒ݂ܳܐ ܡܶܢ ܣܺܝ̈ܡܳܬ݂ܳܐ ܛܳܒ݂̈ܳܬ݂ܳܐ ܡܰܦ݁ܶܩ ܛܳܒ݂̈ܳܬ݂ܳܐ
                    ܘܓ݂ܰܒ݂ܪܳܐ ܒ݁ܺܝܫܳܐ ܡܶܢ ܣܺܝ̈ܡܳܬ݂ܳܐ ܒ݁ܺܝ̈ܫܳܬ݂ܳܐ ܡܰܦ݁ܶܩ ܒ݁ܺܝ̈ܫܳܬ݂ܳܐ</p>
               </div>
               <div type="textpart" subtype="verse" n="36">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܓ݁ܶܝܪ ܕ݁ܟ݂ܽܠ ܡܶܠܳܐ ܒ݁ܰܛܳܠܳܐ ܕ݁ܢܺܐܡܪܽܘܢ
                    ܒ̈݁ܢܰܝ ܐ̱̈ܢܳܫܳܐ ܢܶܬ݁ܠܽܘܢ ܦ݁ܶܬ݂ܓ݁ܳܡܳܗ̇ ܒ݁ܝܰܘܡܳܐ ܕ݁ܕ݂ܺܝܢܳܐ</p>
               </div>
               <div type="textpart" subtype="verse" n="37">
                  <p>ܡܶܢ ܡܶܠܰܝܟ̈݁ ܓ݁ܶܝܪ ܬ݁ܶܙܕ݁ܰܕ݁ܰܩ ܘܡܶܢ ܡܶܠܰܝܟ̈݁
                    ܬ݁ܶܬ݂ܚܰܝܰܒ݂</p>
               </div>
               <div type="textpart" subtype="verse" n="38">
                  <p>ܗܳܝܕ݁ܶܝܢ ܥܢܰܘ ܐ̱ܢܳܫܳܐ ܡܶܢ ܣܳܦ݂ܪ̈ܶܐ ܘܡܶܢ ܦ݁ܪ̈ܺܝܫܶܐ ܘܳܐܡܪܺܝܢ
                    ܠܶܗ ܡܰܠܦ݂ܳܢܳܐ ܨܳܒ݂ܶܝܢ ܚ̱ܢܰܢ ܕ݁ܢܶܚܙܶܐ ܡܶܢܳܟ݂ ܐܳܬ݂ܳܐ</p>
               </div>
               <div type="textpart" subtype="verse" n="39">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܫܰܪܒ݁ܬ݂ܳܐ ܒ݁ܺܝܫܬ݁ܳܐ ܘܓ݂ܰܝܳܪܬ݂ܳܐ
                    ܐܳܬ݂ܳܐ ܒ݁ܳܥܝܳܐ ܘܳܐܬ݂ܳܐ ܠܳܐ ܬ݁ܶܬ݂ܺܝܗܶܒ݂ ܠܳܗ̇ ܐܶܠܳܐ ܐܳܬ݂ܶܗ ܕ݁ܝܰܘܢܳܢ ܢܒ݂ܺܝܳܐ</p>
               </div>
               <div type="textpart" subtype="verse" n="40">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܰܗܘܳܐ ܝܰܘܢܳܢ ܒ݁ܟ݂ܰܪܣܶܗ ܕ݁ܢܽܘܢܳܐ ܬ݁ܠܳܬ݂ܳܐ
                    ܝܰܘܡܺܝ̈ܢ ܘܰܬ݂ܠܳܬ݂ܳܐ ܠܰܝ̈ܠܰܘܳܢ ܗܳܟ݂ܰܢܳܐ ܢܶܗܘܶܐ ܒ݁ܪܶܗ ܕ݁ܐ̱ܢܳܫܳܐ ܒ݁ܠܶܒ݁ܳܗ̇ ܕ݁ܰܐܪܥܳܐ
                    ܬ݁ܠܳܬ݂ܳܐ ܐܺܝܡܳܡܺܝ̈ܢ ܘܰܬ݂ܠܳܬ݂ܳܐ ܠܰܝ̈ܠܰܘܳܢ</p>
               </div>
               <div type="textpart" subtype="verse" n="41">
                  <p>ܓ݁ܰܒ݂ܪ̈ܶܐ ܢܺܝܢ̈ܘܳܝܶܐ ܢܩܽܘܡܽܘܢ ܒ݁ܕ݂ܺܝܢܳܐ ܥܰܡ ܫܰܪܒ݁ܬ݂ܳܐ ܗܳܕ݂ܶܐ
                    ܘܰܢܚܰܝܒ݂ܽܘܢܳܗ̇ ܕ݁ܗܶܢܽܘܢ ܬ݁ܳܒ݂ܘ ܒ݁ܟ݂ܳܪܽܘܙܽܘܬ݂ܶܗ ܕ݁ܝܰܘܢܳܢ ܘܗܳܐ ܕ݁ܪܰܒ݁ ܡܶܢ ܝܰܘܢܳܢ
                    ܬ݁ܢܳܢ</p>
               </div>
               <div type="textpart" subtype="verse" n="42">
                  <p>ܡܰܠܟ݁ܬ݂ܳܐ ܕ݁ܬ݂ܰܝܡܢܳܐ ܬ݁ܩܽܘܡ ܒ݁ܕ݂ܺܝܢܳܐ ܥܰܡ ܫܰܪܒ݁ܬ݂ܳܐ ܗܳܕ݂ܶܐ
                    ܘܰܬ݂ܚܰܝܒ݂ܺܝܗ̇ ܕ݁ܶܐܬ݂ܳܬ݂ ܡܶܢ ܥܶܒ݂ܪ̈ܶܝܗ̇ ܕ݁ܰܐܪܥܳܐ ܕ݁ܬ݂ܶܫܡܰܥ ܚܶܟ݂ܡܬ݂ܶܗ ܕ݁ܰܫܠܶܝܡܽܘܢ
                    ܘܗܳܐ ܕ݁ܝܰܬ݁ܺܝܪ ܡܶܢ ܫܠܶܝܡܳܘܢ ܗܳܪܟ݁ܳܐ</p>
               </div>
               <div type="textpart" subtype="verse" n="43">
                  <p>ܐܶܡܰܬ݂ܝ ܕ݁ܶܝܢ ܕ݁ܪܽܘܚܳܐ ܛܰܢܦ݂ܬ݂ܳܐ ܬ݁ܶܦ݁ܽܘܩ ܡܶܢ ܒ݁ܰܪܢܳܫܳܐ
                    ܡܶܬ݂ܟ݁ܰܪܟ݁ܳܐ ܒ݁ܰܐܬ݂ܪ̈ܰܘܳܬ݂ܳܐ ܕ̈݁ܡܰܝܳܐ ܠܰܝܬ݁ ܒ݁ܗܽܘܢ ܘܒ݂ܳܥܝܳܐ ܢܝܳܚܳܐ ܘܠܳܐ
                    ܡܶܫܟ݁ܚܳܐ</p>
               </div>
               <div type="textpart" subtype="verse" n="44">
                  <p>ܗܳܝܕ݁ܶܝܢ ܐܳܡܪܳܐ ܐܶܗܦ݁ܽܘܟ݂ ܠܒ݂ܰܝܬ݁ܝ ܡܶܢ ܐܰܝܟ݁ܳܐ ܕ݁ܢܶܦ݂ܩܶܬ݂
                    ܘܳܐܬ݂ܝܳܐ ܡܶܫܟ݁ܚܳܐ ܕ݁ܰܣܪܺܝܩ ܘܰܚܡܺܝܡ ܘܰܡܨܰܒ݁ܰܬ݂</p>
               </div>
               <div type="textpart" subtype="verse" n="45">
                  <p>ܗܳܝܕ݁ܶܝܢ ܐܳܙܳܠ̱ܐ ܕ݁ܳܒ݂ܪܳܐ ܥܰܡܳܗ̇ ܫܒ݂ܰܥ ܪ̈ܽܘܚܶܐ ܐ̱ܚܪ̈ܳܢܝܳܢ
                    ܕ݁ܡܶܢܳܗ̇ ܒ݁ܺܝ̈ܫܳܢ ܘܥܳܐ̈ܠܳܢ ܘܥܳܡܪ̈ܳܢ ܒ݁ܶܗ ܘܗܳܘܝܳܐ ܚܰܪܬ݂ܶܗ ܕ݁ܓ݂ܰܒ݂ܪܳܐ ܗܰܘ ܒ݁ܺܝܫܳܐ
                    ܡܶܢ ܩܰܕ݂ܡܳܝܬ݁ܶܗ ܗܳܟ݂ܰܢܳܐ ܢܶܗܘܶܐ ܠܳܗ̇ ܠܫܰܪܒ݁ܬ݂ܳܐ ܗܳܕ݂ܶܐ ܒ݁ܺܝܫܬ݁ܳܐ</p>
               </div>
               <div type="textpart" subtype="verse" n="46">
                  <p>ܟ݁ܰܕ݂ ܗܽܘ ܕ݁ܶܝܢ ܡܡܰܠܶܠ ܠܟ݂ܶܢ̈ܫܶܐ ܐܶܬ݂ܰܘ ܐܶܡܶܗ ܘܰܐܚܰܘܗ̱̈ܝ
                    ܩܳܝܡܺܝܢ ܠܒ݂ܰܪ ܘܒ݂ܳܥܶܝܢ ܕ݁ܰܢܡܰܠܠܽܘܢ ܥܰܡܶܗ</p>
               </div>
               <div type="textpart" subtype="verse" n="47">
                  <p>ܐܶܡܰܪ ܠܶܗ ܕ݁ܶܝܢ ܐ̱ܢܳܫ ܗܳܐ ܐܶܡܳܟ݂ ܘܰܐܚܰܝܟ̈݁ ܩܳܝܡܺܝܢ ܠܒ݂ܰܪ
                    ܘܒ݂ܳܥܶܝܢ ܕ݁ܰܢܡܰܠܠܽܘܢ ܥܰܡܳܟ݂</p>
               </div>
               <div type="textpart" subtype="verse" n="48">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܡܰܢ ܕ݁ܶܐܡܰܪ ܠܶܗ ܡܰܢ ܗ̱ܝ ܐܶܡܝ ܘܡܰܢ
                    ܐܶܢܽܘܢ +ܐܰܚܰܝ</p>
               </div>
               <div type="textpart" subtype="verse" n="49">
                  <p>ܘܰܦ݂ܫܰܛ ܐܺܝܕ݂ܶܗ ܠܘܳܬ݂ ܬ݁ܰܠܡܺܝܕ݂ܰܘܗ̱̈ܝ ܘܶܐܡܰܪ ܗܳܐ ܐܶܡܝ ܘܗܳܐ
                    +ܐܰܚܰܝ</p>
               </div>
               <div type="textpart" subtype="verse" n="50">
                  <p>ܟ݁ܽܠܢܳܫ ܓ݁ܶܝܪ ܕ݁ܥܳܒ݂ܶܕ݂ ܨܶܒ݂ܝܳܢܶܗ ܕ݁ܳܐܒ݂ܝ ܕ݁ܒ݂ܰܫܡܰܝܳܐ ܗܽܘܝܽܘ
                    ܐܳܚܝ ܘܚܳܬ݂ܝ ܘܶܐܡܝ</p>
               </div>
            </div>
            <div type="textpart" subtype="chapter" n="13">
               <div type="textpart" subtype="verse" n="1">
                  <p>ܒ݁ܗܰܘ ܕ݁ܶܝܢ ܝܰܘܡܳܐ ܢܦ݂ܰܩ ܝܶܫܽܘܥ ܡܶܢ ܒ݁ܰܝܬ݁ܳܐ ܘܺܝܬ݂ܶܒ݂ ܥܰܠ
                    ܝܰܕ݂ ܝܰܡܳܐ</p>
               </div>
               <div type="textpart" subtype="verse" n="2">
                  <p>ܘܶܐܬ݂ܟ݁ܰܢܰܫܘ ܠܘܳܬ݂ܶܗ ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܐܰܝܟ݂ ܕ݁ܢܶܣܰܩ
                    ܢܶܬ݁ܶܒ݂ ܠܶܗ ܒ݁ܶܐܠܦ݂ܳܐ ܘܟ݂ܽܠܶܗ ܟ݁ܶܢܫܳܐ ܩܳܐܶܡ ܗ̱ܘܳܐ ܥܰܠ ܣܦ݂ܳܪ ܝܰܡܳܐ</p>
               </div>
               <div type="textpart" subtype="verse" n="3">
                  <p>ܘܣܰܓ݁ܺܝ ܡܡܰܠܶܠ ܗ̱ܘܳܐ ܥܰܡܗܽܘܢ ܒ݁ܦ݂ܶܠܳܐ̈ܬ݂ܳܐ ܘܳܐܡܰܪ ܗܳܐ ܢܦ݂ܰܩ
                    ܙܳܪܽܘܥܳܐ ܕ݁ܢܶܙܪܽܘܥ</p>
               </div>
               <div type="textpart" subtype="verse" n="4">
                  <p>ܘܟ݂ܰܕ݂ ܙܪܰܥ ܐܺܝܬ݂ ܕ݁ܰܢܦ݂ܰܠ ܥܰܠ ܝܰܕ݂ ܐܽܘܪܚܳܐ ܘܶܐܬ݂ܳܬ݂
                    ܦ݁ܳܪܰܚܬ݂ܳܐ ܘܶܐܟ݂ܰܠܬ݂ܶܗ</p>
               </div>
               <div type="textpart" subtype="verse" n="5">
                  <p>ܘܰܐ̱ܚܪܺܢܳܐ ܢܦ݂ܰܠ ܥܰܠ ܫܽܘܥܳܐ ܐܰܝܟ݁ܳܐ ܕ݁ܠܰܝܬ݁ ܗ̱ܘܳܐ ܡܶܕ݂ܪܳܐ
                    ܣܰܓ݁ܺܝܳܐܐ ܘܒ݂ܰܪ ܫܳܥܬ݂ܶܗ ܫܘܰܚ ܡܶܛܽܠ ܕ݁ܠܰܝܬ݁ ܗ̱ܘܳܐ ܥܽܘܡܩܳܐ ܕ݁ܰܐܪܥܳܐ</p>
               </div>
               <div type="textpart" subtype="verse" n="6">
                  <p>ܟ݁ܰܕ݂ ܕ݁ܢܰܚ ܕ݁ܶܝܢ ܫܶܡܫܳܐ ܚܰܡ ܘܡܶܛܽܠ ܕ݁ܠܰܝܬ݁ ܗ̱ܘܳܐ ܠܶܗ ܥܶܩܳܪܳܐ
                    ܝܺܒ݂ܶܫ</p>
               </div>
               <div type="textpart" subtype="verse" n="7">
                  <p>ܘܰܐ̱ܚܪܺܢܳܐ ܢܦ݂ܰܠ ܒ݁ܶܝܬ݂ ܟ݁ܽܘܒ̈݁ܶܐ ܘܰܣܠܶܩܘ ܟ݁ܽܘܒ̈݁ܶܐ
                    ܘܚܰܢܩܽܘܗ̱ܝ</p>
               </div>
               <div type="textpart" subtype="verse" n="8">
                  <p>ܘܰܐ̱ܚܪܺܢܳܐ ܢܦ݂ܰܠ ܒ݁ܰܐܪܥܳܐ ܛܳܒ݂ܬ݂ܳܐ ܘܝܰܗ̱ܒ݂ ܦ݁ܺܐܪ̈ܶܐ ܐܺܝܬ݂
                    ܕ݁ܰܡܳܐܐ ܘܺܐܝܬ݂ ܕ݁ܶܫܬ݁ܺܝܢ ܘܺܐܝܬ݂ ܕ݁ܰܬ݂ܠܳܬ݂ܺܝܢ</p>
               </div>
               <div type="textpart" subtype="verse" n="9">
                  <p>ܡܰܢ ܕ݁ܺܐܝܬ݂ ܠܶܗ ܐܶܕ݂̈ܢܶܐ ܕ݁ܢܶܫܡܰܥ ܢܶܫܡܰܥ</p>
               </div>
               <div type="textpart" subtype="verse" n="10">
                  <p>ܘܰܩܪܶܒ݂ܘ ܬ݁ܰܠܡܺܝܕ݂ܰܘܗ̱̈ܝ ܘܳܐܡܪܺܝܢ ܠܶܗ ܠܡܳܢܳܐ ܒ݁ܦ݂ܶܠܳܐ̈ܬ݂ܳܐ
                    ܡܡܰܠܶܠ ܐܰܢ̱ܬ݁ ܥܰܡܗܽܘܢ</p>
               </div>
               <div type="textpart" subtype="verse" n="11">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܕ݁ܰܠܟ݂ܽܘܢ ܗ̱ܽܘ ܝܺܗܺܝܒ݂ ܠܡܶܕ݁ܰܥ
                    ܐ̱ܪܳܙܳܐ ܕ݁ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܗܳܢܽܘܢ ܕ݁ܶܝܢ ܠܳܐ ܝܺܗܺܝܒ݂</p>
               </div>
               <div type="textpart" subtype="verse" n="12">
                  <p>ܠܡܰܢ ܓ݁ܶܝܪ ܕ݁ܺܐܝܬ݂ ܠܶܗ ܢܶܬ݂ܺܝܗܶܒ݂ ܠܶܗ ܘܢܶܬ݂ܝܰܬ݁ܰܪ ܠܶܗ</p>
               </div>
               <div type="textpart" subtype="verse" n="13">
                  <p>ܘܰܠܡܰܢ ܕ݁ܠܰܝܬ݁ ܠܶܗ ܘܗܰܘ ܕ݁ܺܐܝܬ݂ ܠܶܗ ܢܶܫܬ݁ܩܶܠ ܡܶܢܶܗ ܡܶܛܽܠ
                    ܗܳܢܳܐ ܒ݁ܦ݂ܶܠܳܐ̈ܬ݂ܳܐ ܡܡܰܠܶܠ ܐ̱ܢܳܐ ܥܰܡܗܽܘܢ ܡܶܛܽܠ ܕ݁ܚܳܙܶܝܢ ܘܠܳܐ ܚܳܙܶܝܢ ܘܫܳܡܥܺܝܢ
                    ܘܠܳܐ ܫܳܡܥܺܝܢ ܘܠܳܐ ܡܶܣܬ݁ܰܟ݁ܠܺܝܢ</p>
               </div>
               <div type="textpart" subtype="verse" n="14">
                  <p>ܘܫܳܠܡܳܐ ܒ݁ܗܽܘܢ ܢܒ݂ܺܝܽܘܬ݂ܶܗ ܕ݁ܶܐܫܰܥܝܳܐ ܕ݁ܶܐܡܰܪ ܕ݁ܫܶܡܥܳܐ
                    ܬ݁ܶܫܡܥܽܘܢ ܘܠܳܐ ܬ݁ܶܣܬ݁ܰܟ݁ܠܽܘܢ ܘܡܶܚܙܳܐ ܬ݁ܶܚܙܽܘܢ ܘܠܳܐ ܬ݁ܶܕ݁ܥܽܘܢ</p>
               </div>
               <div type="textpart" subtype="verse" n="15">
                  <p>ܐܶܬ݂ܥܰܒ݁ܺܝ ܠܶܗ ܓ݁ܶܝܪ ܠܶܒ݁ܶܗ ܕ݁ܥܰܡܳܐ ܗܳܢܳܐ ܘܒ݂ܶܐܕ݂ܢܰܝܗܽܘ̈ܢ
                    ܝܰܩܺܝܪܳܐܝܺܬ݂ ܫܡܰܥܘ ܘܥܰܝܢܰܝܗܽܘ̈ܢ ܥܰܡܶܨܘ ܕ݁ܠܳܐ ܢܶܚܙܽܘܢ ܒ݁ܥܰܝܢܰܝܗܽܘ̈ܢ ܘܢܶܫܡܥܽܘܢ
                    ܒ݁ܶܐܕ݂ܢܰܝܗܽܘ̈ܢ ܘܢܶܣܬ݁ܰܟ݁ܠܽܘܢ ܒ݁ܠܶܒ݁ܗܽܘܢ ܘܢܶܬ݂ܦ݁ܢܽܘܢ ܘܰܐܣܶܐ ܐܶܢܽܘܢ</p>
               </div>
               <div type="textpart" subtype="verse" n="16">
                  <p>ܕ݁ܺܝܠܟ݂ܽܘܢ ܕ݁ܶܝܢ ܛܽܘܒ݂ܰܝܗܶܝܢ ܠܥܰܝܢܰܝܟ݁ܽܘ̈ܢ ܕ݁ܚܳܙ̈ܝܳܢ
                    ܘܠܶܐܕ݂ܢܰܝܟ݁ܽܘ̈ܢ ܕ݁ܫܳܡ̈ܥܳܢ</p>
               </div>
               <div type="textpart" subtype="verse" n="17">
                  <p>ܐܰܡܺܝܢ ܓ݁ܶܝܪ ܐܳܡܰܪܢܳܐ ܠܟ݂ܽܘܢ ܕ݁ܣܰܓ݁ܺܝܶܐ̈ܐ ܢܒ݂̈ܺܝܶܐ
                    ܘܙܰܕ݁ܺܝ̈ܩܶܐ ܐܶܬ݂ܪܰܓ݂ܪܰܓ݂ܘ ܕ݁ܢܶܚܙܽܘܢ ܡܶܕ݁ܶܡ ܕ݁ܚܳܙܶܝܢ ܐܢ̱ܬ݁ܽܘܢ ܘܠܳܐ ܚܙܰܘ ܘܰܠܡܶܫܡܰܥ
                    ܡܶܕ݁ܶܡ ܕ݁ܫܳܡܥܺܝܢ ܐܢ̱ܬ݁ܽܘܢ ܘܠܳܐ ܫܡܰܥܘ</p>
               </div>
               <div type="textpart" subtype="verse" n="18">
                  <p>ܐܰܢ̱ܬ݁ܽܘܢ ܕ݁ܶܝܢ ܫܡܰܥܘ ܡܰܬ݂ܠܳܐ ܕ݁ܙܰܪܥܳܐ</p>
               </div>
               <div type="textpart" subtype="verse" n="19">
                  <p>ܟ݁ܽܠ ܕ݁ܫܳܡܰܥ ܡܶܠܬ݂ܳܐ ܕ݁ܡܰܠܟ݁ܽܘܬ݂ܳܐ ܘܠܳܐ ܡܶܣܬ݁ܰܟ݁ܰܠ ܒ݁ܳܗ̇
                    ܐܳܬ݂ܶܐ ܒ݁ܺܝܫܳܐ ܘܚܳܛܶܦ݂ ܡܶܠܬ݂ܳܐ ܕ݁ܰܙܪܺܝܥܳܐ ܒ݁ܠܶܒ݁ܶܗ ܗܳܢܰܘ ܗܰܘ ܕ݁ܥܰܠ ܝܰܕ݂ ܐܽܘܪܚܳܐ
                    ܐܶܙܕ݁ܪܰܥ</p>
               </div>
               <div type="textpart" subtype="verse" n="20">
                  <p>ܗܰܘ ܕ݁ܶܝܢ ܕ݁ܥܰܠ ܫܽܘܥܳܐ ܐܶܙܕ݁ܪܰܥ ܗܰܘ ܗ̱ܽܘ ܕ݁ܫܳܡܰܥ ܡܶܠܬ݂ܳܐ
                    ܘܒ݂ܰܪ ܫܳܥܬ݂ܶܗ ܒ݁ܚܰܕ݂ܽܘܬ݂ܳܐ ܡܩܰܒ݁ܶܠ ܠܳܗ̇</p>
               </div>
               <div type="textpart" subtype="verse" n="21">
                  <p>ܠܰܝܬ݁ ܠܳܗ̇ ܕ݁ܶܝܢ ܥܶܩܳܪܳܐ ܒ݁ܶܗ ܐܶܠܳܐ ܕ݁ܙܰܒ݂ܢܳܐ ܗܽܘ ܘܡܳܐ
                    ܕ݁ܰܗܘܳܐ ܐܽܘܠܨܳܢܳܐ ܐܰܘ ܪܕ݂ܽܘܦ݂ܝܳܐ ܡܶܛܽܠ ܡܶܠܬ݂ܳܐ ܥܓ݂ܰܠ ܡܶܬ݂ܟ݁ܫܶܠ</p>
               </div>
               <div type="textpart" subtype="verse" n="22">
                  <p>ܗܰܘ ܕ݁ܶܝܢ ܕ݁ܒ݂ܶܝܬ݂ ܟ݁ܽܘܒ̈݁ܶܐ ܐܶܙܕ݁ܪܰܥ ܗܰܘ ܗ̱ܽܘ ܕ݁ܫܳܡܰܥ
                    ܡܶܠܬ݂ܳܐ ܘܪܶܢܝܳܐ ܕ݁ܥܳܠܡܳܐ ܗܳܢܳܐ ܘܛܽܘܥܝܰܝ ܕ݁ܥܽܘܬ݂ܪܳܐ ܚܳܢܩܺܝܢ ܠܳܗ̇ ܠܡܶܠܬ݂ܳܐ ܘܰܕ݂ܠܳܐ
                    ܦ݁ܺܐܪ̈ܶܐ ܗܳܘܝܳܐ</p>
               </div>
               <div type="textpart" subtype="verse" n="23">
                  <p>ܗܰܘ ܕ݁ܶܝܢ ܕ݁ܥܰܠ ܐܰܪܥܳܐ ܛܳܒ݂ܬ݂ܳܐ ܐܶܙܕ݁ܪܰܥ ܗܰܘ ܗ̱ܽܘ ܕ݁ܫܳܡܰܥ
                    ܡܶܠܰܬ݂ܝ ܘܡܶܣܬ݁ܰܟ݁ܰܠ ܘܝܳܗܶܒ݂ ܦ݁ܺܐܪ̈ܶܐ ܘܥܳܒ݂ܶܕ݂ ܐܺܝܬ݂ ܕ݁ܰܡܳܐܐ ܘܺܐܝܬ݂ ܕ݁ܶܫܬ݁ܺܝܢ
                    ܘܺܐܝܬ݂ ܕ݁ܰܬ݂ܠܳܬ݂ܺܝܢ</p>
               </div>
               <div type="textpart" subtype="verse" n="24">
                  <p>ܐ̱ܚܪܺܢܳܐ ܡܰܬ݂ܠܳܐ ܐܰܡܬ݁ܶܠ ܠܗܽܘܢ ܘܶܐܡܰܪ ܕ݁ܳܡܝܳܐ ܡܰܠܟ݁ܽܘܬ݂ܳܐ
                    ܕ݁ܰܫܡܰܝܳܐ ܠܓ݂ܰܒ݂ܪܳܐ ܕ݁ܰܙܪܰܥ ܙܰܪܥܳܐ ܛܳܒ݂ܳܐ ܒ݁ܰܩܪܺܝܬ݂ܶܗ</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܕ݁ܡܶܟ݂ܘ ܐ̱ܢܳܫܳܐ ܐܶܬ݂ܳܐ ܒ݁ܥܶܠܕ݁ܒ݂ܳܒ݂ܶܗ ܘܰܙܪܰܥ
                    ܙܺܝ̈ܙܳܢܶܐ ܒ݁ܰܝܢܳܬ݂ +ܚܶܛܶܐ ܘܶܐܙܰܠ</p>
               </div>
               <div type="textpart" subtype="verse" n="26">
                  <p>ܟ݁ܰܕ݂ ܕ݁ܶܝܢ ܝܺܥܳܐ ܥܶܣܒ݁ܳܐ ܘܰܥܒ݂ܰܕ݂ ܦ݁ܺܐܪ̈ܶܐ ܗܳܝܕ݁ܶܝܢ
                    ܐܶܬ݂ܚܙܺܝܘ ܐܳܦ݂ ܙܺܝ̈ܙܳܢܶܐ</p>
               </div>
               <div type="textpart" subtype="verse" n="27">
                  <p>ܘܰܩܪܶܒ݂ܘ ܥܰܒ݂ܕ݁ܰܘܗ̱̈ܝ ܕ݁ܡܳܪܶܐ ܒ݁ܰܝܬ݁ܳܐ ܘܶܐܡܰܪܘ ܠܶܗ ܡܳܪܰܢ ܠܳܐ
                    ܗܳܐ ܙܰܪܥܳܐ ܛܳܒ݂ܳܐ ܙܪܰܥܬ݁ ܒ݁ܰܩܪܺܝܬ݂ܳܟ݂ ܡܶܢ ܐܰܝܡܶܟ݁ܳܐ ܐܺܝܬ݂ ܒ݁ܶܗ ܙܺܝ̈ܙܳܢܶܐ</p>
               </div>
               <div type="textpart" subtype="verse" n="28">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܓ݁ܰܒ݂ܪܳܐ ܒ݁ܥܶܠܕ݁ܒ݂ܳܒ݂ܳܐ ܥܒ݂ܰܕ݂ ܗܳܕ݂ܶܐ
                    ܐܳܡܪܺܝܢ ܠܶܗ ܥܰܒ݂ܕ݁ܰܘܗ̱̈ܝ ܨܳܒ݂ܶܐ ܐܰܢ̱ܬ݁ ܢܺܐܙܰܠ ܢܓ݂ܰܒ݁ܶܐ ܐܶܢܽܘܢ</p>
               </div>
               <div type="textpart" subtype="verse" n="29">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܕ݁ܰܠܡܳܐ ܟ݁ܰܕ݂ ܡܓ݂ܰܒ݁ܝܶܢ ܐܢ̱ܬ݁ܽܘܢ
                    ܙܺܝ̈ܙܳܢܶܐ ܬ݁ܶܥܩܪܽܘܢ ܥܰܡܗܽܘܢ ܐܳܦ݂ +ܚܶܛܶܐ</p>
               </div>
               <div type="textpart" subtype="verse" n="30">
                  <p>ܫܒ݂ܽܘܩܘ ܪܳܒ݂ܶܝܢ ܬ݁ܪ̈ܰܝܗܽܘܢ ܐܰܟ݂ܚܕ݂ܳܐ ܥܕ݂ܰܡܳܐ ܠܰܚܨܳܕ݂ܳܐ
                    ܘܰܒ݂ܙܰܒ݂ܢܳܐ ܕ݁ܰܚܨܳܕ݂ܳܐ ܐܳܡܰܪ ܐ̱ܢܳܐ ܠܚܳܨܽܘܕ݂̈ܶܐ ܓ݁ܰܒ݁ܰܘ ܠܽܘܩܕ݂ܰܡ ܙܺܝ̈ܙܳܢܶܐ
                    ܘܰܐܣܽܘܪܘ ܐܶܢܽܘܢ ܡܶܐܣܳܪ̈ܝܳܬ݂ܳܐ ܕ݁ܢܺܐܩܕ݂ܽܘܢ +ܚܶܛܶܐ ܕ݁ܶܝܢ ܟ݁ܰܢܶܫܘ ܐܶܢܶܝ̈ܢ
                    ܠܰܐܘܨܪ̈ܰܝ</p>
               </div>
               <div type="textpart" subtype="verse" n="31">
                  <p>ܐ̱ܚܪܺܢܳܐ ܡܰܬ݂ܠܳܐ ܐܰܡܬ݁ܶܠ ܠܗܽܘܢ ܘܶܐܡܰܪ ܕ݁ܳܡܝܳܐ ܡܰܠܟ݁ܽܘܬ݂ܳܐ
                    ܕ݁ܰܫܡܰܝܳܐ ܠܰܦ݂ܪܶܕ݁ܬ݁ܳܐ ܕ݁ܚܰܪܕ݁ܠܳܐ ܕ݁ܰܢܣܰܒ݂ ܓ݁ܰܒ݂ܪܳܐ ܙܰܪܥܳܗ̇ ܒ݁ܰܩܪܺܝܬ݂ܶܗ</p>
               </div>
               <div type="textpart" subtype="verse" n="32">
                  <p>ܘܗܺܝ ܙܥܽܘܪܝܳܐ ܗ̱ܝ ܡܶܢ ܟ݁ܽܠܗܽܘܢ ܙܰܪ̈ܥܽܘܢܶܐ ܡܳܐ ܕ݁ܶܝܢ
                    ܕ݁ܰܪܒ݂ܳܬ݂ ܪܰܒ݁ܳܐ ܗ̱ܝ ܡܶܢ ܟ݁ܽܠܗܽܘܢ ܝܰܪ̈ܩܽܘܢܶܐ ܘܗܳܘܝܳܐ ܐܺܝܠܳܢܳܐ ܐܰܝܟ݂ ܕ݁ܬ݂ܺܐܬ݂ܶܐ
                    ܦ݁ܳܪܰܚܬ݂ܳܐ ܕ݁ܰܫܡܰܝܳܐ ܬ݁ܰܩܶܢ ܒ݁ܣܰܘܟ݁ܶܝ̈ܗ̇</p>
               </div>
               <div type="textpart" subtype="verse" n="33">
                  <p>ܐ̱ܚܪܺܢܳܐ ܡܰܬ݂ܠܳܐ ܐܶܡܰܪ ܠܗܽܘܢ ܕ݁ܳܡܝܳܐ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ
                    ܠܰܚܡܺܝܪܳܐ ܗܰܘ ܕ݁ܫܶܩܠܰܬ݂ ܐܰܢ̱ܬ݁ܬ݂ܳܐ ܛܶܡܪܰܬ݂ ܒ݁ܰܬ݂ܠܳܬ݂ ܣܳܐܺܝ̈ܢ ܕ݁ܩܰܡܚܳܐ ܥܕ݂ܰܡܳܐ
                    ܕ݁ܟ݂ܽܠܶܗ ܚܡܰܥ</p>
               </div>
               <div type="textpart" subtype="verse" n="34">
                  <p>ܗܳܠܶܝܢ ܟ݁ܽܠܗܶܝܢ ܡܰܠܶܠ ܝܶܫܽܘܥ ܒ݁ܦ݂ܶܠܳܐ̈ܬ݂ܳܐ ܠܟ݂ܶܢ̈ܫܶܐ ܘܰܕ݂ܠܳܐ
                    ܦ݁ܶܠܳܐ̈ܬ݂ܳܐ ܠܳܐ ܡܡܰܠܶܠ ܗ̱ܘܳܐ ܥܰܡܗܽܘܢ</p>
               </div>
               <div type="textpart" subtype="verse" n="35">
                  <p>ܐܰܝܟ݂ ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂ ܢܒ݂ܺܝܳܐ ܕ݁ܶܐܡܰܪ
                    ܐܶܦ݂ܬ݁ܰܚ ܦ݁ܽܘܡܝ ܒ̈݁ܡܰܬ݂ܠܶܐ ܘܰܐܒ݁ܰܥ ܟ݁ܰܣ̈ܝܳܬ݂ܳܐ ܕ݁ܡܶܢ ܩܕ݂ܳܡ ܬ݁ܰܪ̈ܡܝܳܬ݂ܶܗ
                    ܕ݁ܥܳܠܡܳܐ</p>
               </div>
               <div type="textpart" subtype="verse" n="36">
                  <p>ܗܳܝܕ݁ܶܝܢ ܝܶܫܽܘܥ ܫܒ݂ܰܩ ܠܟ݂ܶܢ̈ܫܶܐ ܘܶܐܬ݂ܳܐ ܠܒ݂ܰܝܬ݁ܳܐ ܘܰܩܪܶܒ݂ܘ
                    ܠܘܳܬ݂ܶܗ ܬ݁ܰܠܡܺܝܕ݂ܰܘܗ̱̈ܝ ܘܳܐܡܪܺܝܢ ܠܶܗ ܦ݁ܰܫܶܩ ܠܰܢ ܡܰܬ݂ܠܳܐ ܗܰܘ ܕ݁ܙܺܝ̈ܙܳܢܶܐ
                    ܘܕ݂ܰܩܪܺܝܬ݂ܳܐ</p>
               </div>
               <div type="textpart" subtype="verse" n="37">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܗܰܘ ܕ݁ܰܙܪܰܥ ܙܰܪܥܳܐ ܛܳܒ݂ܳܐ
                    ܐܺܝܬ݂ܰܘܗ̱ܝ ܒ݁ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="38">
                  <p>ܘܰܩܪܺܝܬ݂ܳܐ ܐܺܝܬ݂ܶܝܗ̇ ܥܳܠܡܳܐ ܙܰܪܥܳܐ ܕ݁ܶܝܢ ܛܳܒ݂ܳܐ ܒ݁ܢܶܝ̈ܗ̇
                    ܐܶܢܽܘܢ ܕ݁ܡܰܠܟ݁ܽܘܬ݂ܳܐ ܙܺܝ̈ܙܳܢܶܐ ܕ݁ܶܝܢ ܐܺܝܬ݂ܰܝܗܽܘܢ ܒ݁ܢܰܘܗ̱̈ܝ ܕ݁ܒ݂ܺܝܫܳܐ</p>
               </div>
               <div type="textpart" subtype="verse" n="39">
                  <p>ܒ݁ܥܶܠܕ݁ܒ݂ܳܒ݂ܳܐ ܕ݁ܶܝܢ ܕ݁ܰܙܪܰܥ ܐܶܢܽܘܢ ܐܺܝܬ݂ܰܘܗ̱ܝ ܣܳܛܳܢܳܐ
                    ܚܨܳܕ݂ܳܐ ܕ݁ܶܝܢ ܐܺܝܬ݂ܰܘܗ̱ܝ ܫܽܘܠܳܡܶܗ ܕ݁ܥܳܠܡܳܐ ܚܳܨܽܘܕ݂̈ܶܐ ܕ݁ܶܝܢ ܡܰܠܰܐܟ݂̈ܶܐ</p>
               </div>
               <div type="textpart" subtype="verse" n="40">
                  <p>ܐܰܝܟ݁ܰܢܳܐ ܗܳܟ݂ܺܝܠ ܕ݁ܡܶܬ݂ܓ݁ܰܒ݁ܶܝܢ ܙܺܝ̈ܙܳܢܶܐ ܘܝܳܩܕ݁ܺܝܢ
                    ܒ݁ܢܽܘܪܳܐ ܗܳܟ݂ܰܢܳܐ ܢܶܗܘܶܐ ܒ݁ܫܽܘܠܳܡܶܗ ܕ݁ܥܳܠܡܳܐ ܗܳܢܳܐ</p>
               </div>
               <div type="textpart" subtype="verse" n="41">
                  <p>ܢܫܰܕ݁ܰܪ ܒ݁ܪܶܗ ܕ݁ܐ̱ܢܳܫܳܐ ܡܰܠܰܐܟ݂ܰܘܗ̱̈ܝ ܘܰܢܓ݂ܰܒ݁ܽܘܢ ܡܶܢ
                    ܡܰܠܟ݁ܽܘܬ݂ܶܗ ܟ݁ܽܠܗܽܘܢ ܡܰܟ݂ܫܽܘ̈ܠܶܐ ܘܟ݂ܽܠܗܽܘܢ ܥܳܒ݂ܕ̈݁ܰܝ ܥܰܘܠܳܐ</p>
               </div>
               <div type="textpart" subtype="verse" n="42">
                  <p>ܘܢܰܪܡܽܘܢ ܐܶܢܽܘܢ ܒ݁ܰܐܬ݁ܽܘܢܳܐ ܕ݁ܢܽܘܪܳܐ ܬ݁ܰܡܳܢ ܢܶܗܘܶܐ ܒ݁ܶܟ݂ܝܳܐ
                    ܘܚܽܘܪܳܩ +ܫܶܢܶܐ</p>
               </div>
               <div type="textpart" subtype="verse" n="43">
                  <p>ܗܳܝܕ݁ܶܝܢ ܙܰܕ݁ܺܝ̈ܩܶܐ ܢܶܢܗܪܽܘܢ ܐܰܝܟ݂ ܫܶܡܫܳܐ ܒ݁ܡܰܠܟ݁ܽܘܬ݂ܶܗ
                    ܕ݁ܰܐܒ݂ܽܘܗܽܘܢ ܡܰܢ ܕ݁ܺܐܝܬ݂ ܠܶܗ ܐܶܕ݂̈ܢܶܐ ܕ݁ܢܶܫܡܰܥ ܢܶܫܡܰܥ</p>
               </div>
               <div type="textpart" subtype="verse" n="44">
                  <p>ܬ݁ܽܘܒ݂ ܕ݁ܳܡܝܳܐ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܣܺܝܡܬ݂ܳܐ ܕ݁ܰܡܛܰܫܝܳܐ
                    ܒ݁ܰܩܪܺܝܬ݂ܳܐ ܗܳܝ ܕ݁ܶܐܫܟ݁ܚܳܗ̇ ܓ݁ܰܒ݂ܪܳܐ ܘܛܰܫܝܳܗ̇ ܘܡܶܢ ܚܰܕ݂ܽܘܬ݂ܶܗ ܐܶܙܰܠ ܙܰܒ݁ܶܢ ܟ݁ܽܠ
                    ܕ݁ܺܐܝܬ݂ ܠܶܗ ܘܙܰܒ݂ܢܳܗ̇ ܠܰܩܪܺܝܬ݂ܳܐ ܗܳܝ</p>
               </div>
               <div type="textpart" subtype="verse" n="45">
                  <p>ܬ݁ܽܘܒ݂ ܕ݁ܳܡܝܳܐ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܓ݂ܰܒ݂ܪܳܐ ܬ݁ܰܓ݁ܳܪܳܐ
                    ܕ݁ܒ݂ܳܥܶܐ ܗ̱ܘܳܐ ܡܰܪ̈ܓ݁ܳܢܝܳܬ݂ܳܐ ܛܳܒ݂̈ܳܬ݂ܳܐ</p>
               </div>
               <div type="textpart" subtype="verse" n="46">
                  <p>ܟ݁ܰܕ݂ ܕ݁ܶܝܢ ܐܶܫܟ݁ܰܚ ܡܰܪܓ݁ܳܢܺܝܬ݂ܳܐ ܚܕ݂ܳܐ ܝܰܩܺܝܪܰܬ݂ ܕ̈݁ܡܰܝܳܐ
                    ܐܶܙܰܠ ܙܰܒ݁ܶܢ ܟ݁ܽܠ ܡܳܐ ܕ݁ܺܐܝܬ݂ ܠܶܗ ܘܙܰܒ݂ܢܳܗ̇</p>
               </div>
               <div type="textpart" subtype="verse" n="47">
                  <p>ܬ݁ܽܘܒ݂ ܕ݁ܳܡܝܳܐ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܰܡܨܺܝܕ݂ܬ݁ܳܐ ܕ݁ܢܶܦ݂ܠܰܬ݂
                    ܒ݁ܝܰܡܳܐ ܘܡܶܢ ܟ݁ܽܠ ܓ݁ܢܶܣ ܟ݁ܶܢܫܰܬ݂</p>
               </div>
               <div type="textpart" subtype="verse" n="48">
                  <p>ܘܟ݂ܰܕ݂ ܡܠܳܬ݂ ܐܰܣܩܽܘܗ̇ ܠܰܣܦ݂ܳܪ̈ܰܝ ܝܰܡܳܐ ܘܺܝܬ݂ܶܒ݂ܘ ܓ݁ܰܒ݁ܺܝܘ
                    ܘܛܳܒ݂̈ܶܐ ܐܰܪܡܺܝܘ ܒ݁ܡܳܐ̈ܢܶܐ ܘܒ݂ܺܝ̈ܫܶܐ ܫܕ݂ܰܘ ܠܒ݂ܰܪ</p>
               </div>
               <div type="textpart" subtype="verse" n="49">
                  <p>ܗܳܟ݂ܰܢܳܐ ܢܶܗܘܶܐ ܒ݁ܫܽܘܠܳܡܶܗ ܕ݁ܥܳܠܡܳܐ ܢܶܦ݁ܩܽܘܢ ܡܰܠܰܐܟ݂̈ܶܐ
                    ܘܰܢܦ݂ܰܪܫܽܘܢ ܒ݁ܺܝ̈ܫܶܐ ܡܶܢ ܒ݁ܰܝ̈ܢܰܝ ܙܰܕ݁ܺܝ̈ܩܶܐ</p>
               </div>
               <div type="textpart" subtype="verse" n="50">
                  <p>ܘܢܰܪܡܽܘܢ ܐܶܢܽܘܢ ܒ݁ܰܐܬ݁ܽܘܢܳܐ ܕ݁ܢܽܘܪܳܐ ܬ݁ܰܡܳܢ ܢܶܗܘܶܐ ܒ݁ܶܟ݂ܝܳܐ
                    ܘܚܽܘܪܳܩ +ܫܶܢܶܐ</p>
               </div>
               <div type="textpart" subtype="verse" n="51">
                  <p>ܐܶܡܰܪ ܠܗܽܘܢ ܝܶܫܽܘܥ ܐܶܣܬ݁ܰܟ݁ܰܠܬ݁ܽܘܢ ܟ݁ܽܠܗܶܝܢ ܗܳܠܶܝܢ ܐܳܡܪܺܝܢ
                    ܠܶܗ ܐܺܝܢ ܡܳܪܰܢ</p>
               </div>
               <div type="textpart" subtype="verse" n="52">
                  <p>ܐܳܡܰܪ ܠܗܽܘܢ ܡܶܛܽܠ ܗܳܢܳܐ ܟ݁ܽܠ ܣܳܦ݂ܪܳܐ ܕ݁ܡܶܬ݁ܬ݁ܰܠܡܰܕ݂
                    ܠܡܰܠܟ݁ܽܘܬ݂ ܫܡܰܝܳܐ ܕ݁ܳܡܶܐ ܠܓ݂ܰܒ݂ܪܳܐ ܡܳܪܶܐ ܒ݁ܰܝܬ݁ܳܐ ܕ݁ܡܰܦ݁ܶܩ ܡܶܢ ܣܺܝ̈ܡܳܬ݂ܶܗ
                    ܚܰܕ݂̱̈ܬ݁ܳܬ݂ܳܐ ܘܥܰܬ݁ܺܝ̈ܩܳܬ݂ܳܐ</p>
               </div>
               <div type="textpart" subtype="verse" n="53">
                  <p>ܘܰܗܘܳܐ ܕ݁ܟ݂ܰܕ݂ ܫܰܠܶܡ ܝܶܫܽܘܥ +ܡܰܬ݂ܠܶܐ ܗܳܠܶܝܢ ܫܰܢܺܝ ܡܶܢ
                    ܬ݁ܰܡܳܢ</p>
               </div>
               <div type="textpart" subtype="verse" n="54">
                  <p>ܘܶܐܬ݂ܳܐ ܠܰܡܕ݂ܺܝܢ̱ܬ݁ܶܗ ܘܡܰܠܶܦ݂ ܗ̱ܘܳܐ ܠܗܽܘܢ ܒ݁ܰܟ݂ܢܽܘܫܳܬ݂ܗܽܘ̈ܢ
                    ܐܰܝܟ݁ܰܢܳܐ ܕ݁ܢܶܬ݂ܗܪܽܘܢ ܘܢܺܐܡܪܽܘܢ ܐܰܝܡܶܟ݁ܳܐ ܠܶܗ ܠܗܳܢܳܐ ܚܶܟ݂ܡܬ݂ܳܐ ܗܳܕ݂ܶܐ
                    ܘܚܰܝ̈ܠܶܐ</p>
               </div>
               <div type="textpart" subtype="verse" n="55">
                  <p>ܠܳܐ ܗ̱ܘܳܐ ܗܳܢܳܐ ܒ݁ܪܶܗ ܕ݁ܢܰܓ݁ܳܪܳܐ ܠܳܐ ܐܶܡܶܗ ܡܶܬ݂ܩܰܪܝܳܐ ܡܰܪܝܰܡ
                    ܘܰܐܚܰܘܗ̱̈ܝ ܝܰܥܩܽܘܒ݂ ܘܝܳܘܣܺܐ ܘܫܶܡܥܽܘܢ ܘܺܝܗܽܘܕ݂ܳܐ</p>
               </div>
               <div type="textpart" subtype="verse" n="56">
                  <p>ܘܰܐܚ̈ܘܳܬ݂ܶܗ ܟ݁ܽܠܗܶܝܢ ܠܳܐ ܗܳܐ ܠܘܳܬ݂ܰܢ ܐܶܢܶܝ̈ܢ ܐܰܝܡܶܟ݁ܳܐ ܠܶܗ
                    ܗܳܟ݂ܺܝܠ ܠܗܳܢܳܐ ܗܳܠܶܝܢ ܟ݁ܽܠܗܶܝܢ</p>
               </div>
               <div type="textpart" subtype="verse" n="57">
                  <p>ܘܡܶܬ݂ܟ݁ܰܫܠܺܝܢ ܗ̱ܘܰܘ ܒ݁ܶܗ ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ ܠܰܝܬ݁
                    ܢܒ݂ܺܝܳܐ ܕ݁ܰܨܥܺܝܪ ܐܶܠܳܐ ܒ݁ܰܡܕ݂ܺܝܢ̱ܬ݁ܶܗ ܘܰܒ݂ܒ݂ܰܝܬ݁ܶܗ</p>
               </div>
               <div type="textpart" subtype="verse" n="58">
                  <p>ܘܠܳܐ ܥܒ݂ܰܕ݂ ܬ݁ܰܡܳܢ ܚܰܝ̈ܠܶܐ ܣܰܓ݁ܺܝܶܐ̈ܐ ܡܶܛܽܠ ܠܳܐ
                    ܗܰܝܡܳܢܽܘܬ݂ܗܽܘܢ</p>
               </div>
            </div>
            <div type="textpart" subtype="chapter" n="14">
               <div type="textpart" subtype="verse" n="1">
                  <p>ܒ݁ܗܰܘ ܕ݁ܶܝܢ ܙܰܒ݂ܢܳܐ ܫܡܰܥ ܗܶܪܳܘܕ݂ܶܣ ܛܶܛܪܰܪܟ݂ܰܐ ܫܶܡܥܶܗ
                    ܕ݁ܝܶܫܽܘܥ</p>
               </div>
               <div type="textpart" subtype="verse" n="2">
                  <p>ܘܶܐܡܰܪ ܠܥܰܒ݂ܕ݁ܰܘܗ̱̈ܝ ܗܳܢܰܘ ܝܽܘܚܰܢܳܢ ܡܰܥܡܕ݂ܳܢܳܐ ܗܽܘ ܩܳܡ ܡܶܢ
                    ܒ݁ܶܝܬ݂ ܡܺܝ̈ܬ݂ܶܐ ܡܶܛܽܠ ܗܳܢܳܐ ܚܰܝ̈ܠܶܐ ܡܶܣܬ݁ܰܥܪܺܝܢ ܒ݁ܶܗ</p>
               </div>
               <div type="textpart" subtype="verse" n="3">
                  <p>ܗܰܘ ܓ݁ܶܝܪ ܗܶܪܳܘܕ݂ܶܣ ܐܶܚܰܕ݂ ܗ̱ܘܳܐ ܠܝܽܘܚܰܢܳܢ ܘܰܐܣܪܶܗ ܘܰܐܪܡܝܶܗ
                    ܒ݁ܶܝܬ݂ ܐܰܣܺܝܪ̈ܶܐ ܡܶܛܽܠ ܗܶܪܳܘܕ݂ܺܝܰܐ ܐܰܢ̱ܬ݁ܰܬ݂ ܦ݂ܺܝܠܺܝܦ݁ܳܘܣ ܐܰܚܽܘܗ̱ܝ</p>
               </div>
               <div type="textpart" subtype="verse" n="4">
                  <p>ܐܳܡܰܪ ܗ̱ܘܳܐ ܠܶܗ ܓ݁ܶܝܪ ܝܽܘܚܰܢܳܢ ܕ݁ܠܳܐ ܫܰܠܺܝܛ ܕ݁ܬ݂ܶܗܘܶܐ ܠܳܟ݂
                    ܐܰܢ̱ܬ݁ܬ݂ܳܐ</p>
               </div>
               <div type="textpart" subtype="verse" n="5">
                  <p>ܘܨܳܒ݂ܶܐ ܗ̱ܘܳܐ ܠܡܶܩܛܠܶܗ ܘܕ݂ܳܚܶܠ ܗ̱ܘܳܐ ܡܶܢ ܥܰܡܳܐ ܕ݁ܰܐܝܟ݂
                    ܕ݁ܠܰܢܒ݂ܺܝܳܐ ܐܰܚܺܝܕ݂ܺܝܢ ܗ̱ܘܰܘ ܠܶܗ</p>
               </div>
               <div type="textpart" subtype="verse" n="6">
                  <p>ܟ݁ܰܕ݂ ܗܘܳܐ ܕ݁ܶܝܢ ܒ݁ܶܝܬ݂ ܝܰܠܕ݁ܶܗ ܕ݁ܗܶܪܳܘܕ݂ܶܣ ܪܰܩܕ݂ܰܬ݂
                    ܒ݁ܰܪܬ݂ܳܗ̇ ܕ݁ܗܶܪܳܘܕ݂ܺܝܰܐ ܩܕ݂ܳܡ ܣܡܺܝܟ݂̈ܶܐ ܘܫܶܦ݂ܪܰܬ݂ ܠܶܗ ܠܗܶܪܳܘܕ݂ܶܣ</p>
               </div>
               <div type="textpart" subtype="verse" n="7">
                  <p>ܡܶܛܽܠ ܗܳܢܳܐ ܒ݁ܡܰܘܡܳܬ݂ܳܐ ܝܺܡܳܐ ܠܳܗ̇ ܕ݁ܢܶܬ݁ܶܠ ܠܳܗ̇ ܟ݁ܽܠܡܶܕ݁ܶܡ
                    ܕ݁ܬ݂ܶܫܰܐܠ</p>
               </div>
               <div type="textpart" subtype="verse" n="8">
                  <p>ܗܺܝ ܕ݁ܶܝܢ ܡܶܛܽܠ ܕ݁ܡܰܠܦ݂ܳܐ ܗ̱ܘܳܬ݂ ܠܶܐܡܳܗ̇ ܐܶܡܪܰܬ݂ ܗܰܒ݂ ܠܺܝ
                    ܗܳܪܟ݁ܳܐ ܒ݁ܦ݂ܺܝܢܟ݁ܳܐ ܪܺܫܶܗ ܕ݁ܝܽܘܚܰܢܳܢ ܡܰܥܡܕ݂ܳܢܳܐ</p>
               </div>
               <div type="textpart" subtype="verse" n="9">
                  <p>ܘܟ݂ܶܪܝܰܬ݂ ܠܶܗ ܠܡܰܠܟ݁ܳܐ ܡܶܛܽܠ ܕ݁ܶܝܢ ܡܰܘܡܳܬ݂ܳܐ ܘܰܣܡܺܝܟ݂̈ܶܐ
                    ܦ݁ܩܰܕ݂ ܕ݁ܢܶܬ݂ܺܝܗܶܒ݂ ܠܳܗ̇</p>
               </div>
               <div type="textpart" subtype="verse" n="10">
                  <p>ܘܫܰܕ݁ܰܪ ܦ݁ܰܣܩܶܗ ܪܺܫܶܗ ܕ݁ܝܽܘܚܰܢܳܢ ܒ݁ܶܝܬ݂ ܐܰܣܺܝܪ̈ܶܐ</p>
               </div>
               <div type="textpart" subtype="verse" n="11">
                  <p>ܘܰܐܝܬ݁ܺܝ ܪܺܫܶܗ ܒ݁ܦ݂ܺܝܢܟ݁ܳܐ ܘܶܐܬ݂ܺܝܗܶܒ݂ ܠܰܛܠܺܝܬ݂ܳܐ
                    ܘܰܐܝܬ݁ܝܰܬ݂ܶܗ ܠܶܐܡܳܗ̇</p>
               </div>
               <div type="textpart" subtype="verse" n="12">
                  <p>ܘܰܩܪܶܒ݂ܘ ܬ݁ܰܠܡܺܝܕ݂ܰܘܗ̱̈ܝ ܫܩܰܠܘ ܫܠܰܕ݁ܶܗ ܩܒ݂ܰܪܘ ܘܶܐܬ݂ܰܘ ܚܰܘܺܝܘ
                    ܠܝܶܫܽܘܥ</p>
               </div>
               <div type="textpart" subtype="verse" n="13">
                  <p>ܝܶܫܽܘܥ ܕ݁ܶܝܢ ܟ݁ܰܕ݂ ܫܡܰܥ ܫܰܢܺܝ ܡܶܢ ܬ݁ܰܡܳܢ ܒ݁ܶܐܠܦ݂ܳܐ ܠܰܐܬ݂ܪܳܐ
                    ܚܽܘܪܒ݁ܳܐ ܒ݁ܰܠܚܽܘܕ݂ܰܘܗ̱ܝ ܘܟ݂ܰܕ݂ ܫܡܰܥܘ ܟ݁ܶܢ̈ܫܶܐ ܐܶܙܰܠܘ ܒ݁ܳܬ݂ܪܶܗ ܒ݁ܝܰܒ݂ܫܳܐ ܡܶܢ
                    ܡܕ݂ܺܝ̈ܢܳܬ݂ܳܐ</p>
               </div>
               <div type="textpart" subtype="verse" n="14">
                  <p>ܘܰܢܦ݂ܰܩ ܝܶܫܽܘܥ ܚܙܳܐ ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܘܶܐܬ݂ܪܰܚܰܡ ܥܠܰܝܗܽܘܢ
                    ܘܰܐܣܺܝ ܟ݁ܪ̈ܺܝܗܰܝܗܽܘܢ</p>
               </div>
               <div type="textpart" subtype="verse" n="15">
                  <p>ܟ݁ܰܕ݂ ܗܘܳܐ ܕ݁ܶܝܢ ܪܰܡܫܳܐ ܩܪܶܒ݂ܘ ܠܘܳܬ݂ܶܗ ܬ݁ܰܠܡܺܝܕ݂ܰܘܗ̱̈ܝ
                    ܘܶܐܡܰܪܘ ܠܶܗ ܐܰܬ݂ܪܳܐ ܚܽܘܪܒ݁ܳܐ ܗܽܘ ܘܥܶܕ݁ܳܢܳܐ ܥܒ݂ܰܪ ܠܶܗ ܫܪܺܝ ܟ݁ܶܢ̈ܫܶܐ ܕ݁ܐ̱ܢܳܫܳܐ
                    ܕ݁ܢܺܐܙܽܠ̱ܘܢ ܠܩܽܘܪ̈ܝܳܐ ܘܢܶܙܒ݁ܢܽܘܢ ܠܗܽܘܢ ܣܰܝܒ݁ܳܪܬ݁ܳܐ</p>
               </div>
               <div type="textpart" subtype="verse" n="16">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܠܳܐ ܡܶܬ݂ܒ݁ܥܶܐ ܠܗܽܘܢ ܠܡܺܐܙܰܠ ܗܰܒ݂ܘ
                    ܠܗܽܘܢ ܐܰܢ̱ܬ݁ܽܘܢ ܠܡܶܐܟ݂ܰܠ</p>
               </div>
               <div type="textpart" subtype="verse" n="17">
                  <p>ܗܶܢܽܘܢ ܕ݁ܶܝܢ ܐܶܡܰܪܘ ܠܶܗ ܠܰܝܬ݁ ܠܰܢ ܬ݁ܢܳܢ ܐܶܠܳܐ ܚܰܡܶܫ
                    ܓ݁ܪ̈ܺܝܨܳܢ ܘܰܬ݂ܪ̈ܶܝܢ ܢܽܘܢܺܝ̈ܢ</p>
               </div>
               <div type="textpart" subtype="verse" n="18">
                  <p>ܐܳܡܰܪ ܠܗܽܘܢ ܝܶܫܽܘܥ ܐܰܝܬ݁ܰܘ ܐܶܢܽܘܢ ܠܺܝ ܠܗܳܪܟ݁ܳܐ</p>
               </div>
               <div type="textpart" subtype="verse" n="19">
                  <p>ܘܰܦ݂ܩܰܕ݂ ܠܟ݂ܶܢ̈ܫܶܐ ܠܡܶܣܬ݁ܡܳܟ݂ܽܘ ܥܰܠ ܐܰܪܥܳܐ ܘܰܫܩܰܠ ܗܳܢܽܘܢ
                    ܚܰܡܫܳܐ ܠܰܚܡܺܝ̈ܢ ܘܰܬ݂ܪ̈ܶܝܢ ܢܽܘܢܺܝ̈ܢ ܘܚܳܪ ܒ݁ܰܫܡܰܝܳܐ ܘܒ݂ܰܪܶܟ݂ ܘܰܩܨܳܐ ܘܝܰܗ̱ܒ݂
                    ܠܬ݂ܰܠܡܺܝܕ݂ܰܘܗ̱̈ܝ ܘܗܶܢܽܘܢ ܬ݁ܰܠܡܺܝܕ݂̈ܶܐ ܣܳܡܘ ܠܟ݂ܶܢ̈ܫܶܐ</p>
               </div>
               <div type="textpart" subtype="verse" n="20">
                  <p>ܘܶܐܟ݂ܰܠܘ ܟ݁ܽܠܗܽܘܢ ܘܰܣܒ݂ܰܥܘ ܘܰܫܩܰܠܘ ܬ݁ܰܘܬ݁ܳܪ̈ܶܐ ܕ݁ܰܩ̈ܨܳܝܶܐ
                    ܬ݁ܪܶܥܣܰܪ ܩܽܘܦ݂ܺܝܢܺܝ̈ܢ ܟ݁ܰܕ݂ ܡܠܶܝܢ</p>
               </div>
               <div type="textpart" subtype="verse" n="21">
                  <p>ܗܳܢܽܘܢ ܕ݁ܶܝܢ ܐ̱ܢܳܫܳܐ ܕ݁ܶܐܟ݂ܰܠܘ ܗܳܘܶܝܢ ܗ̱ܘܰܘ ܐܰܠܦ݂̈ܶܐ ܚܰܡܫܳܐ
                    ܣܛܰܪ ܡܶܢ +ܢܶܫܶܐ ܘܰܛ̈ܠܳܝܶܐ</p>
               </div>
               <div type="textpart" subtype="verse" n="22">
                  <p>ܘܡܶܚܕ݂ܳܐ ܐܶܠܰܨ ܠܬ݂ܰܠܡܺܝܕ݂ܰܘܗ̱̈ܝ ܕ݁ܢܶܣܩܽܘܢ ܠܰܣܦ݂ܺܝܢ̱ܬ݁ܳܐ
                    ܘܢܺܐܙܽܠ̱ܘܢ ܩܕ݂ܳܡܰܘܗ̱ܝ ܠܥܶܒ݂ܪܳܐ ܥܰܕ݂ ܫܳܪܶܐ ܗܽܘ ܠܟ݂ܶܢ̈ܫܶܐ</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܫܪܳܐ ܠܟ݂ܶܢ̈ܫܶܐ ܣܠܶܩ ܠܛܽܘܪܳܐ ܒ݁ܰܠܚܽܘܕ݂ܰܘܗ̱ܝ ܠܰܡܨܰܠܳܝܽܘ
                    ܘܟ݂ܰܕ݂ ܚܶܫܟ݁ܰܬ݂ ܒ݁ܰܠܚܽܘܕ݂ܰܘܗ̱ܝ ܗ̱ܘܳܐ ܬ݁ܰܡܳܢ</p>
               </div>
               <div type="textpart" subtype="verse" n="24">
                  <p>ܘܶܐܠܦ݂ܳܐ ܪܰܚܺܝܩܳܐ ܗ̱ܘܳܬ݂ ܡܶܢ ܐܰܪܥܳܐ ܐܶܣܛܕ݂̈ܰܘܳܬ݂ܳܐ
                    ܣܰܓ݁ܺܝܶܐ̈ܐ ܟ݁ܰܕ݂ ܡܶܫܬ݁ܰܓ݂ܫܳܐ ܣܰܓ݁ܺܝ ܡܶܢ ܓ̈݁ܰܠ̱ܠܶܐ ܪܽܘܚܳܐ ܓ݁ܶܝܪ ܠܩܽܘܒ݂ܠܳܗ̇
                    ܗ̱ܘܳܬ݂</p>
               </div>
               <div type="textpart" subtype="verse" n="25">
                  <p>ܒ݁ܡܰܛܰܪܬ݂ܳܐ ܕ݁ܶܝܢ ܪܒ݂ܺܝܥܳܝܬ݁ܳܐ ܕ݁ܠܺܠܝܳܐ ܐܶܬ݂ܳܐ ܠܘܳܬ݂ܗܽܘܢ
                    ܝܶܫܽܘܥ ܟ݁ܰܕ݂ ܡܗܰܠܶܟ݂ ܥܰܠ +ܡܰܝܳܐ</p>
               </div>
               <div type="textpart" subtype="verse" n="26">
                  <p>ܘܰܚܙܰܐܘܽܗ̱ܝ ܬ݁ܰܠܡܺܝܕ݂ܰܘܗ̱̈ܝ ܕ݁ܰܡܗܰܠܶܟ݂ ܥܰܠ +ܡܰܝܳܐ
                    ܘܶܐܬ݁ܬ݁ܙܺܝܥܘ ܘܳܐܡܪܺܝܢ ܗ̱ܘܰܘ ܕ݁ܚܶܙܘܳܐ ܗܽܘ ܕ݁ܰܓ݁ܳܠܳܐ ܘܡܶܢ ܕ݁ܶܚܠܰܬ݂ܗܽܘܢ ܩܥܰܘ</p>
               </div>
               <div type="textpart" subtype="verse" n="27">
                  <p>ܗܽܘ ܕ݁ܶܝܢ ܝܶܫܽܘܥ ܒ݁ܰܪܫܳܥܬ݂ܶܗ ܡܰܠܶܠ ܥܰܡܗܽܘܢ ܘܶܐܡܰܪ
                    ܐܶܬ݂ܠܰܒ̱݁ܒ݂ܘ ܐܶܢܳܐ ܐ̱ܢܳܐ ܠܳܐ ܬ݁ܶܕ݂ܚܠܽܘܢ</p>
               </div>
               <div type="textpart" subtype="verse" n="28">
                  <p>ܘܰܥܢܳܐ ܟ݁ܺܐܦ݂ܳܐ ܘܶܐܡܰܪ ܠܶܗ ܡܳܪܝ ܐܶܢ ܐܰܢ̱ܬ݁ ܗ̱ܽܘ ܦ݁ܩܽܘܕ݂ ܠܺܝ
                    ܐܺܬ݂ܶܐ ܠܘܳܬ݂ܳܟ݂ ܥܰܠ +ܡܰܝܳܐ</p>
               </div>
               <div type="textpart" subtype="verse" n="29">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܶܗ ܬ݁ܳܐ ܘܰܢܚܶܬ݂ ܟ݁ܺܐܦ݂ܳܐ ܡܶܢ ܐܶܠܦ݂ܳܐ
                    ܘܗܰܠܶܟ݂ ܥܰܠ +ܡܰܝܳܐ ܕ݁ܢܺܐܬ݂ܶܐ ܠܘܳܬ݂ ܝܶܫܽܘܥ</p>
               </div>
               <div type="textpart" subtype="verse" n="30">
                  <p>ܘܟ݂ܰܕ݂ ܚܙܳܐ ܪܽܘܚܳܐ ܕ݁ܩܰܫܝܳܐ ܕ݁ܚܶܠ ܘܫܰܪܺܝ ܠܡܶܛܒ݁ܰܥ ܘܰܐܪܺܝܡ
                    ܩܳܠܶܗ ܘܶܐܡܰܪ ܡܳܪܝ ܦ݁ܪܽܘܩܰܝܢܝ</p>
               </div>
               <div type="textpart" subtype="verse" n="31">
                  <p>ܘܒ݂ܰܪ ܫܳܥܬ݂ܶܗ ܦ݁ܫܰܛ ܐܺܝܕ݂ܶܗ ܡܳܪܰܢ ܘܰܐܚܕ݁ܶܗ ܘܶܐܡܰܪ ܠܶܗ ܙܥܽܘܪ
                    ܗܰܝܡܳܢܽܘܬ݂ܳܐ ܠܡܳܢܳܐ ܐܶܬ݂ܦ݁ܰܠܰܓ݂ܬ݁</p>
               </div>
               <div type="textpart" subtype="verse" n="32">
                  <p>ܘܟ݂ܰܕ݂ ܣܠܶܩܘ ܠܶܐܠܦ݂ܳܐ ܫܶܠܝܰܬ݂ ܪܽܘܚܳܐ</p>
               </div>
               <div type="textpart" subtype="verse" n="33">
                  <p>ܘܶܐܬ݂ܰܘ ܗܳܢܽܘܢ ܕ݁ܒ݂ܶܐܠܦ݂ܳܐ ܣܓ݂ܶܕ݂ܘ ܠܶܗ ܘܶܐܡܰܪܘ ܫܰܪܺܝܪܳܐܝܺܬ݂
                    ܒ݁ܪܶܗ ܐܰܢ̱ܬ݁ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="34">
                  <p>ܘܰܪܕ݂ܰܘ ܘܶܐܬ݂ܰܘ ܠܰܐܪܥܳܐ ܕ݁ܓ݂ܶܢܶܣܰܪ</p>
               </div>
               <div type="textpart" subtype="verse" n="35">
                  <p>ܘܶܐܫܬ݁ܰܘܕ݁ܥܽܘܗ̱ܝ ܐ̱ܢܳܫܳܐ ܕ݁ܰܐܬ݂ܪܳܐ ܗܰܘ ܘܫܰܕ݁ܰܪܘ ܠܟ݂ܽܠܗܶܝܢ
                    ܩܽܘܪ̈ܝܳܐ ܕ݁ܰܚܕ݂ܳܪ̈ܰܝܗܽܘܢ ܘܩܰܪܶܒ݂ܘ ܠܶܗ ܟ݁ܽܠܗܽܘܢ ܐܰܝܠܶܝܢ ܕ݁ܒ݂ܺܝܫ ܒ݁ܺܝܫ
                    ܥܒ݂ܺܝܕ݂ܺܝܢ</p>
               </div>
               <div type="textpart" subtype="verse" n="36">
                  <p>ܘܒ݂ܳܥܶܝܢ ܗ̱ܘܰܘ ܡܶܢܶܗ ܕ݁ܢܶܩܪܒ݂ܽܘܢ ܐܳܦ݂ܶܢ ܠܟ݂ܶܢܦ݂ܳܐ ܒ݁ܰܠܚܽܘܕ݂
                    ܕ݁ܰܠܒ݂ܽܘܫܶܗ ܘܰܐܝܠܶܝܢ ܕ݁ܰܩܪܶܒ݂ܘ ܐܶܬ݂ܰܐܣܺܝܘ</p>
               </div>
            </div>
            <div type="textpart" subtype="chapter" n="15">
               <div type="textpart" subtype="verse" n="1">
                  <p>ܗܳܝܕ݁ܶܝܢ ܩܪܶܒ݂ܘ ܠܘܳܬ݂ ܝܶܫܽܘܥ ܦ݁ܪ̈ܺܝܫܶܐ ܘܣܳܦ݂ܪ̈ܶܐ ܕ݁ܡܶܢ
                    ܐܽܘܪܺܫܠܶܡ ܘܳܐܡܪܺܝܢ</p>
               </div>
               <div type="textpart" subtype="verse" n="2">
                  <p>ܠܡܳܢܳܐ ܬ݁ܰܠܡܺܝܕ݂ܰܝܟ̈݁ ܥܳܒ݂ܪܺܝܢ ܥܰܠ ܡܰܫܠܡܳܢܽܘܬ݂ܳܐ ܕ݁ܩܰܫܺܝ̈ܫܶܐ
                    ܘܠܳܐ ܡܫܺܝܓ݂ܺܝܢ ܐܺܝܕ݂ܰܝܗܽܘ̈ܢ ܡܳܐ ܕ݁ܳܐܟ݂ܠܺܝܢ ܠܰܚܡܳܐ</p>
               </div>
               <div type="textpart" subtype="verse" n="3">
                  <p>ܥܢܳܐ ܝܶܫܽܘܥ ܘܶܐܡܰܪ ܠܗܽܘܢ ܠܡܳܢܳܐ ܐܳܦ݂ ܐܰܢ̱ܬ݁ܽܘܢ ܥܳܒ݂ܪܺܝܢ
                    ܐܢ̱ܬ݁ܽܘܢ ܥܰܠ ܦ݁ܽܘܩܕ݁ܳܢܳܐ ܕ݁ܰܐܠܳܗܳܐ ܡܶܛܽܠ ܡܰܫܠܡܳܢܽܘܬ݂ܟ݂ܽܘܢ</p>
               </div>
               <div type="textpart" subtype="verse" n="4">
                  <p>ܐܰܠܳܗܳܐ ܓ݁ܶܝܪ ܐܶܡܰܪ ܝܰܩܰܪ ܠܰܐܒ݂ܽܘܟ݂ ܘܠܶܐܡܳܟ݂ ܘܡܰܢ ܕ݁ܰܡܨܰܚܶܐ
                    ܠܰܐܒ݂ܽܘܗ̱ܝ ܘܠܶܐܡܶܗ ܡܡܳܬ݂ ܢܡܽܘܬ݂</p>
               </div>
               <div type="textpart" subtype="verse" n="5">
                  <p>ܐܰܢ̱ܬ݁ܽܘܢ ܕ݁ܶܝܢ ܐܳܡܪܺܝܢ ܐܢ̱ܬ݁ܽܘܢ ܟ݁ܽܠ ܡܰܢ ܕ݁ܢܺܐܡܰܪ ܠܰܐܒ݂ܳܐ
                    ܐܰܘ ܠܶܐܡܳܐ ܩܽܘܪܒ݁ܳܢܝ ܡܶܕ݁ܶܡ ܕ݁ܬ݂ܶܬ݂ܗܢܶܐ ܡܶܢܝ ܘܠܳܐ ܢܝܰܩܰܪ ܠܰܐܒ݂ܽܘܗ̱ܝ ܐܰܘ
                    ܠܶܐܡܶܗ</p>
               </div>
               <div type="textpart" subtype="verse" n="6">
                  <p>ܘܒ݂ܰܛܶܠܬ݁ܽܘܢ ܡܶܠܬ݂ܳܐ ܕ݁ܰܐܠܳܗܳܐ ܡܶܛܽܠ ܡܰܫܠܡܳܢܽܘܬ݂ܳܐ
                    ܕ݁ܺܝܠܟ݂ܽܘܢ</p>
               </div>
               <div type="textpart" subtype="verse" n="7">
                  <p>ܢܳܣܒ̈݁ܰܝ ܒ݁ܰܐܦ̈݁ܶܐ ܫܰܦ݁ܺܝܪ ܐܶܬ݂ܢܰܒ݁ܺܝ ܥܠܰܝܟ݁ܽܘܢ ܐܶܫܰܥܝܳܐ
                    ܘܶܐܡܰܪ</p>
               </div>
               <div type="textpart" subtype="verse" n="8">
                  <p>ܥܰܡܳܐ ܗܳܢܳܐ ܒ݁ܣܶܦ݂̈ܘܳܬ݂ܶܗ ܗ̱ܘ ܡܝܰܩܰܪ ܠܺܝ ܠܶܒ݁ܗܽܘܢ ܕ݁ܶܝܢ
                    ܣܰܓ݁ܺܝ ܪܰܚܺܝܩ ܡܶܢܝ</p>
               </div>
               <div type="textpart" subtype="verse" n="9">
                  <p>ܘܰܣܪܺܝܩܳܐܝܺܬ݂ ܕ݁ܳܚܠܺܝܢ ܠܺܝ ܟ݁ܰܕ݂ ܡܰܠܦ݂ܺܝܢ ܝܽܘܠܦ̈݁ܳܢܶܐ
                    ܕ݁ܦ݂ܽܘܩܕ̈݁ܳܢܶܐ ܕ݁ܰܒ݂ܢܰܝ̈ܢܳܫܳܐ</p>
               </div>
               <div type="textpart" subtype="verse" n="10">
                  <p>ܘܰܩܪܳܐ ܠܟ݂ܶܢ̈ܫܶܐ ܘܶܐܡܰܪ ܠܗܽܘܢ ܫܡܰܥܘ ܘܶܐܣܬ݁ܰܟ̱݁ܠܘ</p>
               </div>
               <div type="textpart" subtype="verse" n="11">
                  <p>ܠܳܐ ܗ̱ܘܳܐ ܡܶܕ݁ܶܡ ܕ݁ܥܳܐܶܠ ܠܦ݂ܽܘܡܳܐ ܡܣܰܝܶܒ݂ ܠܒ݂ܰܪܢܳܫܳܐ ܐܶܠܳܐ
                    ܡܶܕ݁ܶܡ ܕ݁ܢܳܦ݂ܶܩ ܡܶܢ ܦ݁ܽܘܡܳܐ ܗܰܘ ܗ̱ܽܘ ܡܣܰܝܶܒ݂ ܠܒ݂ܰܪܢܳܫܳܐ</p>
               </div>
               <div type="textpart" subtype="verse" n="12">
                  <p>ܗܳܝܕ݁ܶܝܢ ܩܪܶܒ݂ܘ ܬ݁ܰܠܡܺܝܕ݂ܰܘܗ̱̈ܝ ܘܳܐܡܪܺܝܢ ܠܶܗ ܝܳܕ݂ܰܥ ܐܰܢ̱ܬ݁
                    ܕ݁ܰܦ݂ܪ̈ܺܝܫܶܐ ܕ݁ܰܫܡܰܥܘ ܡܶܠܬ݂ܳܐ ܗܳܕ݂ܶܐ ܐܶܬ݂ܟ݁ܫܶܠܘ</p>
               </div>
               <div type="textpart" subtype="verse" n="13">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܟ݁ܽܠ ܢܶܨܒ݁ܬ݂ܳܐ ܐܰܝܕ݂ܳܐ ܕ݁ܠܳܐ
                    ܢܰܨܒ݁ܳܗ̇ ܐܳܒ݂ܝ ܕ݁ܒ݂ܰܫܡܰܝܳܐ ܬ݁ܶܬ݂ܥܩܰܪ</p>
               </div>
               <div type="textpart" subtype="verse" n="14">
                  <p>ܫܒ݂ܽܘܩܘ ܠܗܽܘܢ ܣ̈ܡܰܝܳܐ ܐܶܢܽܘܢ ܢܳܓ݂ܽܘܕ݂̈ܶܐ ܕ݁ܰܣ̈ܡܰܝܳܐ ܣܰܡܝܳܐ
                    ܕ݁ܶܝܢ ܠܣܰܡܝܳܐ ܐܶܢ ܢܶܕ݂ܒ݁ܰܪ ܬ݁ܪ̈ܰܝܗܽܘܢ ܒ݁ܓ݂ܽܘܡܳܨܳܐ ܢܳܦ݂ܠܺܝܢ</p>
               </div>
               <div type="textpart" subtype="verse" n="15">
                  <p>ܘܰܥܢܳܐ ܫܶܡܥܽܘܢ ܟ݁ܺܐܦ݂ܳܐ ܘܶܐܡܰܪ ܠܶܗ ܡܳܪܝ ܦ݁ܰܫܶܩ ܠܰܢ ܡܰܬ݂ܠܳܐ
                    ܗܳܢܳܐ</p>
               </div>
               <div type="textpart" subtype="verse" n="16">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܥܕ݂ܰܡܳܐ ܠܗܳܫܳܐ ܐܳܦ݂ ܐܰܢ̱ܬ݁ܽܘܢ ܠܳܐ
                    ܡܶܣܬ݁ܰܟ݁ܠܺܝܢ ܐܢ̱ܬ݁ܽܘܢ</p>
               </div>
               <div type="textpart" subtype="verse" n="17">
                  <p>ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܡܶܕ݁ܶܡ ܕ݁ܥܳܐܶܠ ܠܦ݂ܽܘܡܳܐ ܠܟ݂ܰܪܣܳܐ ܗܽܘ
                    ܐܳܙܶܠ ܘܡܶܢ ܬ݁ܰܡܳܢ ܒ݁ܬ݂ܰܕ݂ܟ݁ܺܝܬ݂ܳܐ ܡܶܫܬ݁ܕ݂ܶܐ ܠܒ݂ܰܪ</p>
               </div>
               <div type="textpart" subtype="verse" n="18">
                  <p>ܡܶܕ݁ܶܡ ܕ݁ܶܝܢ ܕ݁ܡܶܢ ܦ݁ܽܘܡܳܐ ܢܳܦ݂ܶܩ ܡܶܢ ܠܶܒ݁ܳܐ ܢܳܦ݂ܶܩ ܘܗܽܘܝܽܘ
                    ܡܣܰܝܶܒ݂ ܠܶܗ ܠܒ݂ܰܪܢܳܫܳܐ</p>
               </div>
               <div type="textpart" subtype="verse" n="19">
                  <p>ܡܶܢ ܠܶܒ݁ܳܐ ܗܽܘ ܓ݁ܶܝܪ ܢܳܦ݂̈ܩܳܢ ܡܰܚܫܒ݂̈ܳܬ݂ܳܐ ܒ݁ܺܝ̈ܫܳܬ݂ܳܐ
                    ܓ݁ܰܘܪܳܐ ܩܶܛܠܳܐ ܙܳܢܝܽܘܬ݂ܳܐ ܓ݁ܰܢܳܒ݂ܽܘܬ݂ܳܐ ܣܳܗܕ݁ܽܘܬ݂ ܫܽܘܩܪܳܐ ܓ݁ܽܘܕ݁ܳܦ݂ܳܐ</p>
               </div>
               <div type="textpart" subtype="verse" n="20">
                  <p>ܗܳܠܶܝܢ ܐܶܢܶܝ̈ܢ ܕ݁ܰܡܣܰܝܒ݂̈ܳܢ ܠܒ݂ܰܪܢܳܫܳܐ ܐܶܢ ܐ̱ܢܳܫ ܕ݁ܶܝܢ
                    ܢܶܠܥܰܣ ܟ݁ܰܕ݂ ܠܳܐ ܡܫܳܓ݂̈ܳܢ ܐܺܝܕ݂ܰܘܗ̱̈ܝ ܠܳܐ ܡܶܣܬ݁ܰܝܰܒ݂</p>
               </div>
               <div type="textpart" subtype="verse" n="21">
                  <p>ܘܰܢܦ݂ܰܩ ܡܶܢ ܬ݁ܰܡܳܢ ܝܶܫܽܘܥ ܘܶܐܬ݂ܳܐ ܠܰܬ݂ܚܽܘܡܳܐ ܕ݁ܨܽܘܪ
                    ܘܰܕ݂ܨܰܝܕ݁ܳܢ</p>
               </div>
               <div type="textpart" subtype="verse" n="22">
                  <p>ܘܗܳܐ ܐܰܢ̱ܬ݁ܬ݂ܳܐ ܟ݁ܢܰܥܢܳܝܬ݁ܳܐ ܡܶܢ ܬ݁ܚܽܘ̈ܡܶܐ ܗܳܢܽܘܢ ܢܶܦ݂ܩܰܬ݂
                    ܟ݁ܰܕ݂ ܩܳܥܝܳܐ ܘܳܐܡܪܳܐ ܐܶܬ݂ܪܰܚܰܡ ܥܠܰܝ ܡܳܪܝ ܒ݁ܪܶܗ ܕ݁ܕ݂ܰܘܺܝܕ݂ ܒ݁ܪܰܬ݂ܝ ܒ݁ܺܝܫܳܐܝܺܬ݂
                    ܡܶܬ݁ܕ݁ܰܒ݂ܪܳܐ ܡܶܢ ܫܺܐܕ݂ܳܐ</p>
               </div>
               <div type="textpart" subtype="verse" n="23">
                  <p>ܗܽܘ ܕ݁ܶܝܢ ܠܳܐ ܦ݁ܰܢܝܳܗ̇ ܦ݁ܶܬ݂ܓ݂ܳܡܳܐ ܘܰܩܪܶܒ݂ܘ ܬ݁ܰܠܡܺܝܕ݂ܰܘܗ̱̈ܝ
                    ܒ݁ܥܰܘ ܡܶܢܶܗ ܘܳܐܡܪܺܝܢ ܫܪܺܝܗ̇ ܕ݁ܩܳܥܝܳܐ ܒ݁ܳܬ݂ܪܰܢ</p>
               </div>
               <div type="textpart" subtype="verse" n="24">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܠܳܐ ܐܶܫܬ݁ܰܕ݁ܪܶܬ݂ ܐܶܠܳܐ ܠܘܳܬ݂
                    ܥܶܪ̈ܒ݁ܶܐ ܕ݁ܰܛܥܰܘ ܡܶܢ ܒ݁ܶܝܬ݂ ܐܺܝܣܪܳܝܶܠ</p>
               </div>
               <div type="textpart" subtype="verse" n="25">
                  <p>ܗܺܝ ܕ݁ܶܝܢ ܐܶܬ݂ܳܬ݂ ܣܶܓ݂ܕ݁ܰܬ݂ ܠܶܗ ܘܶܐܡܪܰܬ݂ ܡܳܪܝ
                    ܥܰܕ݁ܰܪܰܝܢܝ</p>
               </div>
               <div type="textpart" subtype="verse" n="26">
                  <p>ܐܶܡܰܪ ܠܳܗ̇ ܠܳܐ ܫܰܦ݁ܺܝܪ ܠܡܶܣܰܒ݂ ܠܰܚܡܳܐ ܕ݁ܰܒ݂̈ܢܰܝܳܐ
                    ܘܰܠܡܰܪܡܳܝܽܘ ܠܟ݂ܰܠܒ̈݁ܶܐ</p>
               </div>
               <div type="textpart" subtype="verse" n="27">
                  <p>ܗܺܝ ܕ݁ܶܝܢ ܐܶܡܪܰܬ݂ ܐܺܝܢ ܡܳܪܝ ܐܳܦ݂ ܟ݁ܰܠܒ̈݁ܶܐ ܐܳܟ݂ܠܺܝܢ ܡܶܢ
                    ܦ݁ܰܪ̈ܬ݁ܽܘܬ݂ܶܐ ܕ݁ܢܳܦ݂ܠܺܝܢ ܡܶܢ ܦ݁ܳܬ݂ܽܘܪ̈ܶܐ ܕ݁ܡܳܪ̈ܰܝܗܽܘܢ ܘܚܳܐܶܝܢ</p>
               </div>
               <div type="textpart" subtype="verse" n="28">
                  <p>ܗܳܝܕ݁ܶܝܢ ܐܶܡܰܪ ܠܳܗ̇ ܝܶܫܽܘܥ ܐܳܘ ܐܰܢ̱ܬ݁ܬ݂ܳܐ ܪܰܒ݁ܳܐ ܗ̱ܝ
                    ܗܰܝܡܳܢܽܘܬ݂ܶܟ݂ܝ ܢܶܗܘܶܐ ܠܶܟ݂ܝ ܐܰܝܟ݂ ܕ݁ܨܳܒ݂ܝܳܐ ܐܰܢ̱ܬ݁ܝ ܘܶܐܬ݂ܰܐܣܝܰܬ݂ ܒ݁ܰܪܬ݂ܳܗ̇ ܡܶܢ
                    ܗܳܝ ܫܳܥܬ݂ܳܐ</p>
               </div>
               <div type="textpart" subtype="verse" n="29">
                  <p>ܘܫܰܢܺܝ ܡܶܢ ܬ݁ܰܡܳܢ ܝܶܫܽܘܥ ܘܶܐܬ݂ܳܐ ܥܰܠ ܓ݁ܶܢ̱ܒ݂ ܝܰܡܳܐ
                    ܕ݁ܰܓ݂ܠܺܝܠܳܐ ܘܰܣܠܶܩ ܠܛܽܘܪܳܐ ܘܺܝܬ݂ܶܒ݂ ܬ݁ܰܡܳܢ</p>
               </div>
               <div type="textpart" subtype="verse" n="30">
                  <p>ܘܰܩܪܶܒ݂ܘ ܠܘܳܬ݂ܶܗ ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܕ݁ܺܐܝܬ݂ ܗ̱ܘܰܘ ܥܰܡܗܽܘܢ
                    ܚܓ݂ܺܝܪ̈ܶܐ ܘܰܣ̈ܡܰܝܳܐ ܘܚܰܪ̈ܫܶܐ ܘܰܦ݂ܫܺܝܓ݂̈ܶܐ ܘܰܐ̱ܚܪ̈ܳܢܶܐ ܣܰܓ݁ܺܝܶܐ̈ܐ ܘܰܐܪܡܺܝܘ ܐܶܢܽܘܢ
                    ܠܘܳܬ݂ ܪ̈ܶܓ݂ܠܰܘܗ̱ܝ ܕ݁ܝܶܫܽܘܥ ܘܰܐܣܺܝ ܐܶܢܽܘܢ</p>
               </div>
               <div type="textpart" subtype="verse" n="31">
                  <p>ܐܰܝܟ݂ ܕ݁ܢܶܬ݁ܕ݁ܰܡܪܽܘܢ ܟ݁ܶܢ̈ܫܶܐ ܗܳܢܽܘܢ ܕ݁ܚܳܙܶܝܢ ܚܰܪ̈ܫܶܐ
                    ܕ݁ܰܡܡܰܠܠܺܝܢ ܘܰܦ݂ܫܺܝܓ݂̈ܶܐ ܕ݁ܡܶܬ݂ܚܰܠܡܺܝܢ ܘܰܚܓ݂ܺܝܪ̈ܶܐ ܕ݁ܰܡܗܰܠܟ݂ܺܝܢ ܘܰܣ̈ܡܰܝܳܐ
                    ܕ݁ܚܳܙܶܝܢ ܘܫܰܒ݁ܰܚܘ ܠܰܐܠܳܗܳܐ ܕ݁ܺܝܣܪܳܝܶܠ</p>
               </div>
               <div type="textpart" subtype="verse" n="32">
                  <p>ܗܽܘ ܕ݁ܶܝܢ ܝܶܫܽܘܥ ܩܪܳܐ ܠܬ݂ܰܠܡܺܝܕ݂ܰܘܗ̱̈ܝ ܘܶܐܡܰܪ ܠܗܽܘܢ
                    ܡܶܬ݂ܪܰܚܰܡ ܐ̱ܢܳܐ ܥܰܠ ܟ݁ܶܢܫܳܐ ܗܳܢܳܐ ܕ݁ܗܳܐ ܬ݁ܠܳܬ݂ܳܐ ܝܰܘܡܺܝ̈ܢ ܩܰܘܺܝܘ ܠܘܳܬ݂ܝ ܘܠܰܝܬ݁
                    ܠܗܽܘܢ ܡܳܐ ܕ݁ܢܶܐܟ݂ܠܽܘܢ ܘܕ݂ܶܐܫܪܶܐ ܐܶܢܽܘܢ ܟ݁ܰܕ݂ ܨܳܝܡܺܝܢ ܠܳܐ ܨܳܒ݂ܶܐ ܐ̱ܢܳܐ ܕ݁ܰܠܡܳܐ
                    ܢܥܽܘܦ݂ܽܘܢ ܒ݁ܽܐܘܪܚܳܐ</p>
               </div>
               <div type="textpart" subtype="verse" n="33">
                  <p>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱̈ܝ ܐܰܝܡܶܟ݁ܳܐ ܠܰܢ ܒ݁ܚܽܘܪܒ݁ܳܐ ܠܰܚܡܳܐ
                    ܕ݁ܰܢܣܰܒ݁ܰܥ ܟ݁ܶܢܫܳܐ ܗܳܢܳܐ ܟ݁ܽܠܶܗ</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܗܽܘܢ ܝܶܫܽܘܥ ܟ݁ܡܳܐ ܠܰܚܡܺܝ̈ܢ ܐܺܝܬ݂ ܠܟ݂ܽܘܢ ܐܳܡܪܺܝܢ ܠܶܗ
                    ܫܰܒ݂ܥܳܐ ܘܩܰܠܺܝܠ ܢܽܘ̈ܢܶܐ ܕ݁ܰܩܕ̈݁ܩܶܐ</p>
               </div>
               <div type="textpart" subtype="verse" n="35">
                  <p>ܘܰܦ݂ܩܰܕ݂ ܠܟ݂ܶܢ̈ܫܶܐ ܕ݁ܢܶܣܬ݁ܰܡܟ݁ܽܘܢ ܥܰܠ ܐܰܪܥܳܐ</p>
               </div>
               <div type="textpart" subtype="verse" n="36">
                  <p>ܘܰܫܩܰܠ ܠܗܳܠܶܝܢ ܫܰܒ݂ܥܳܐ ܠܰܚܡܺܝ̈ܢ ܘܰܠܢܽܘ̈ܢܶܐ ܘܫܰܒ݁ܰܚ ܘܰܩܨܳܐ
                    ܘܝܰܗ̱ܒ݂ ܠܬ݂ܰܠܡܺܝܕ݂ܰܘܗ̱̈ܝ ܘܬ݂ܰܠܡܺܝܕ݂̈ܶܐ ܝܰܗ̱ܒ݂ܘ ܠܟ݂ܶܢ̈ܫܶܐ</p>
               </div>
               <div type="textpart" subtype="verse" n="37">
                  <p>ܘܶܐܟ݂ܰܠܘ ܟ݁ܽܠܗܽܘܢ ܘܰܣܒ݂ܰܥܘ ܘܰܫܩܰܠܘ ܬ݁ܰܘܬ݁ܳܪ̈ܶܐ ܕ݁ܰܩ̈ܨܳܝܶܐ
                    ܡܠܶܐ ܫܰܒ݂ܥܳܐ ܐܶܣܦ݁ܪ̈ܺܝܕ݂ܺܝܢ</p>
               </div>
               <div type="textpart" subtype="verse" n="38">
                  <p>ܗܳܢܽܘܢ ܕ݁ܶܝܢ ܕ݁ܶܐܟ݂ܰܠܘ ܗܳܘܶܝܢ ܗ̱ܘܰܘ ܐܰܪܒ݁ܥܳܐ ܐܰܠܦ݂ܺܝ̈ܢ
                    ܓ݁ܰܒ݂ܪ̈ܶܐ ܣܛܰܪ ܡܶܢ +ܢܶܫܶܐ ܘܰܛ̈ܠܳܝܶܐ</p>
               </div>
               <div type="textpart" subtype="verse" n="39">
                  <p>ܘܟ݂ܰܕ݂ ܫܪܳܐ ܠܟ݂ܶܢ̈ܫܶܐ ܣܠܶܩ ܠܶܐܠܦ݂ܳܐ ܘܶܐܬ݂ܳܐ ܠܰܬ݂ܚܽܘܡܳܐ
                    ܕ݁ܡܰܓ݂ܕ݁ܽܘ</p>
               </div>
            </div>
            <div type="textpart" subtype="chapter" n="16">
               <div type="textpart" subtype="verse" n="1">
                  <p>ܘܰܩܪܶܒ݂ܘ ܦ݁ܪ̈ܺܝܫܶܐ ܘܙܰܕ݁ܽܘ̈ܩܳܝܶܐ ܡܢܰܣܶܝܢ ܠܶܗ ܘܫܳܐܠܺܝܢ ܠܶܗ
                    ܐܳܬ݂ܳܐ ܡܶܢ ܫܡܰܝܳܐ ܕ݁ܰܢܚܰܘܶܐ ܐܶܢܽܘܢ</p>
               </div>
               <div type="textpart" subtype="verse" n="2">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܡܳܐ ܕ݁ܰܗܘܳܐ ܪܰܡܫܳܐ ܐܳܡܪܺܝܢ
                    ܐܢ̱ܬ݁ܽܘܢ ܨܰܚܘܳܐ ܗܽܘ ܣܶܡܩܰܬ݂ ܓ݁ܶܝܪ ܫܡܰܝܳܐ</p>
               </div>
               <div type="textpart" subtype="verse" n="3">
                  <p>ܘܰܒ݂ܨܰܦ݂ܪܳܐ ܐܳܡܪܺܝܢ ܐܢ̱ܬ݁ܽܘܢ ܝܰܘܡܳܢܳܐ ܣܰܬ݂ܘܳܐ ܗܽܘ ܣܶܡܩܰܬ݂
                    ܓ݁ܶܝܪ ܫܡܰܝܳܐ ܟ݁ܡܺܝܪܳܐܝܺܬ݂ ܢܳܣܒ̈݁ܰܝ ܒ݁ܰܐܦ̈݁ܶܐ ܦ݁ܰܪܨܽܘܦ݁ܳܐ ܕ݁ܰܫܡܰܝܳܐ ܝܳܕ݂ܥܺܝܢ
                    ܐܢ̱ܬ݁ܽܘܢ ܕ݁ܬ݂ܶܒ݂ܩܽܘܢ +ܐܳܬ݂ܘܳܬ݂ܳܐ ܕ݁ܙܰܒ݂ܢܳܐ ܗܳܢܳܐ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ
                    ܕ݁ܬ݂ܶܦ݂ܪܫܽܘܢ</p>
               </div>
               <div type="textpart" subtype="verse" n="4">
                  <p>ܫܰܪܒ݁ܬ݂ܳܐ ܒ݁ܺܝܫܬ݁ܳܐ ܘܓ݂ܰܝܳܪܬ݂ܳܐ ܐܳܬ݂ܳܐ ܒ݁ܳܥܝܳܐ ܘܳܐܬ݂ܳܐ ܠܳܐ
                    ܡܶܬ݂ܝܰܗ̱ܒ݂ܳܐ ܠܳܗ̇ ܐܶܠܳܐ ܐܳܬ݂ܶܗ ܕ݁ܝܰܘܢܳܢ ܢܒ݂ܺܝܳܐ ܘܰܫܒ݂ܰܩ ܐܶܢܽܘܢ ܘܶܐܙܰܠ</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܐܶܬ݂ܰܘ ܬ݁ܰܠܡܺܝܕ݂ܰܘܗ̱̈ܝ ܠܥܶܒ݂ܪܳܐ ܛܥܰܘ ܕ݁ܢܶܣܒ݂ܽܘܢ
                    ܥܰܡܗܽܘܢ ܠܰܚܡܳܐ</p>
               </div>
               <div type="textpart" subtype="verse" n="6">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܚܙܰܘ ܐܶܙܕ݁ܰܗ̱ܪܘ ܡܶܢ ܚܡܺܝܪܳܐ
                    ܕ݁ܰܦ݂ܪ̈ܺܝܫܶܐ ܘܰܕ݂ܙܰܕ݁ܽܘ̈ܩܳܝܶܐ</p>
               </div>
               <div type="textpart" subtype="verse" n="7">
                  <p>ܗܶܢܽܘܢ ܕ݁ܶܝܢ ܡܶܬ݂ܪܰܥܶܝܢ ܗ̱ܘܰܘ ܒ݁ܢܰܦ݂ܫܗܽܘܢ ܘܳܐܡܪܺܝܢ ܕ݁ܠܰܚܡܳܐ
                    ܠܳܐ ܢܣܰܒ݂ܘ</p>
               </div>
               <div type="textpart" subtype="verse" n="8">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܘܶܐܡܰܪ ܠܗܽܘܢ ܡܳܢܳܐ ܡܶܬ݂ܚܰܫܒ݂ܺܝܢ ܐܢ̱ܬ݁ܽܘܢ
                    ܒ݁ܢܰܦ݂ܫܟ݂ܽܘܢ ܙܥܽܘܪ̈ܰܝ ܗܰܝܡܳܢܽܘܬ݂ܳܐ ܕ݁ܠܰܚܡܳܐ ܠܳܐ ܫܩܰܠܬ݁ܽܘܢ</p>
               </div>
               <div type="textpart" subtype="verse" n="9">
                  <p>ܠܳܐ ܥܕ݂ܰܡܳܐ ܠܗܳܫܳܐ ܐܶܣܬ݁ܰܟ݁ܰܠܬ݁ܽܘܢ ܠܳܐ ܥܳܗܕ݁ܺܝܢ ܐܢ̱ܬ݁ܽܘܢ
                    ܠܗܳܢܽܘܢ ܚܰܡܫܳܐ ܠܰܚܡܺܝ̈ܢ ܕ݁ܚܰܡܫܳܐ ܐܰܠܦ݂ܺܝ̈ܢ ܘܰܟ݂ܡܳܐ ܩܽܘܦ݂ܺܝܢܺܝ̈ܢ ܫܩܰܠܬ݁ܽܘܢ</p>
               </div>
               <div type="textpart" subtype="verse" n="10">
                  <p>ܘܠܳܐ ܠܗܳܢܽܘܢ ܫܰܒ݂ܥܳܐ ܠܰܚܡܺܝ̈ܢ ܕ݁ܰܐܪܒ݁ܥܳܐ ܐܰܠܦ݂ܺܝ̈ܢ ܘܰܟ݂ܡܳܐ
                    ܐܶܣܦ݁ܪ̈ܺܝܕ݂ܺܝܢ ܫܩܰܠܬ݁ܽܘܢ</p>
               </div>
               <div type="textpart" subtype="verse" n="11">
                  <p>ܐܰܝܟ݁ܰܢ ܠܳܐ ܐܶܣܬ݁ܰܟ݁ܰܠܬ݁ܽܘܢ ܕ݁ܠܳܐ ܗ̱ܘܳܐ ܥܰܠ ܠܰܚܡܳܐ ܐܶܡܪܶܬ݂
                    ܠܟ݂ܽܘܢ ܐܶܠܳܐ ܕ݁ܬ݂ܶܙܕ݁ܰܗܪܽܘܢ ܡܶܢ ܚܡܺܝܪܳܐ ܕ݁ܰܦ݂ܪ̈ܺܝܫܶܐ ܘܰܕ݂ܙܰܕ݁ܽܘ̈ܩܳܝܶܐ</p>
               </div>
               <div type="textpart" subtype="verse" n="12">
                  <p>ܗܳܝܕ݁ܶܝܢ ܐܶܣܬ݁ܰܟ݁ܰܠܘ ܕ݁ܠܳܐ ܐܶܡܰܪ ܕ݁ܢܶܙܕ݁ܰܗܪܽܘܢ ܡܶܢ ܚܡܺܝܪܳܐ
                    ܕ݁ܠܰܚܡܳܐ ܐܶܠܳܐ ܡܶܢ ܝܽܘܠܦ݁ܳܢܳܐ ܕ݁ܰܦ݂ܪ̈ܺܝܫܶܐ ܘܰܕ݂ܙܰܕ݁ܽܘ̈ܩܳܝܶܐ</p>
               </div>
               <div type="textpart" subtype="verse" n="13">
                  <p>ܟ݁ܰܕ݂ ܕ݁ܶܝܢ ܐܶܬ݂ܳܐ ܝܶܫܽܘܥ ܠܰܐܬ݂ܪܳܐ ܕ݁ܩܶܣܰܪܺܝܰܐ
                    ܕ݂ܦ݂ܺܝܠܺܝܦ݁ܳܘܣ ܡܫܰܐܶܠ ܗ̱ܘܳܐ ܠܬ݂ܰܠܡܺܝܕ݂ܰܘܗ̱̈ܝ ܘܳܐܡܰܪ ܡܰܢܽܘ ܐܳܡܪܺܝܢ ܥܠܰܝ ܐ̱̈ܢܳܫܳܐ
                    ܕ݁ܺܐܝܬ݂ܰܝ ܒ݁ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="14">
                  <p>ܗܶܢܽܘܢ ܕ݁ܶܝܢ ܐܶܡܰܪܘ ܐܺܝܬ݂ ܕ݁ܳܐܡܪܺܝܢ ܝܽܘܚܰܢܳܢ ܡܰܥܡܕ݂ܳܢܳܐ
                    ܐ̱ܚܪ̈ܳܢܶܐ ܕ݁ܶܝܢ ܐܶܠܺܝܳܐ ܘܰܐ̱ܚܪ̈ܳܢܶܐ ܐܶܪܰܡܝܳܐ ܐܰܘ ܚܰܕ݂ ܡܶܢ ܢܒ݂̈ܺܝܶܐ</p>
               </div>
               <div type="textpart" subtype="verse" n="15">
                  <p>ܐܳܡܰܪ ܠܗܽܘܢ ܐܰܢ̱ܬ݁ܽܘܢ ܕ݁ܶܝܢ ܡܰܢܽܘ ܐܳܡܪܺܝܢ ܐܢ̱ܬ݁ܽܘܢ
                    ܕ݁ܺܐܝܬ݂ܰܝ</p>
               </div>
               <div type="textpart" subtype="verse" n="16">
                  <p>ܥܢܳܐ ܫܶܡܥܽܘܢ ܟ݁ܺܐܦ݂ܳܐ ܘܶܐܡܰܪ ܐܰܢ̱ܬ݁ ܗ̱ܽܘ ܡܫܺܝܚܳܐ ܒ݁ܪܶܗ
                    ܕ݁ܰܐܠܳܗܳܐ ܚܰܝܳܐ</p>
               </div>
               <div type="textpart" subtype="verse" n="17">
                  <p>ܥܢܳܐ ܝܶܫܽܘܥ ܘܶܐܡܰܪ ܠܶܗ ܛܽܘܒ݂ܰܝܟ݁ ܫܶܡܥܽܘܢ ܒ݁ܪܶܗ ܕ݁ܝܰܘܢܳܐ
                    ܕ݁ܒ݂ܶܣܪܳܐ ܘܰܕ݂ܡܳܐ ܠܳܐ ܓ݁ܠܳܐ ܠܳܟ݂ ܐܶܠܳܐ ܐܳܒ݂ܝ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="18">
                  <p>ܐܳܦ݂ ܐܶܢܳܐ ܐܳܡܰܪ ܐ̱ܢܳܐ ܠܳܟ݂ ܕ݁ܰܐܢ̱ܬ݁ ܗ̱ܽܘ ܟ݁ܺܐܦ݂ܳܐ ܘܥܰܠ
                    ܗܳܕ݂ܶܐ ܟ݁ܺܐܦ݂ܳܐ ܐܶܒ݂ܢܶܝܗ̇ ܠܥܺܕ̱݁ܬ݁ܝ ܘܬ݂ܰܪ̈ܥܶܐ ܕ݁ܰܫܝܽܘܠ ܠܳܐ ܢܶܚܣܢܽܘܢܳܗ̇</p>
               </div>
               <div type="textpart" subtype="verse" n="19">
                  <p>ܠܳܟ݂ ܐܶܬ݁ܶܠ ܩܠܺܝܕ݂̈ܶܐ ܕ݁ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܘܟ݂ܽܠ ܡܶܕ݁ܶܡ
                    ܕ݁ܬ݂ܶܐܣܽܘܪ ܒ݁ܰܐܪܥܳܐ ܢܶܗܘܶܐ ܐܰܣܺܝܪ ܒ݁ܰܫܡܰܝܳܐ ܘܡܶܕ݁ܶܡ ܕ݁ܬ݂ܶܫܪܶܐ ܒ݁ܰܐܪܥܳܐ ܢܶܗܘܶܐ
                    ܫܪܶܐ ܒ݁ܰܫܡܰܝܳܐ</p>
               </div>
               <div type="textpart" subtype="verse" n="20">
                  <p>ܗܳܝܕ݁ܶܝܢ ܦ݁ܰܩܶܕ݂ ܠܬ݂ܰܠܡܺܝܕ݂ܰܘܗ̱̈ܝ ܕ݁ܰܠܐ̱ܢܳܫ ܠܳܐ ܢܺܐܡܪܽܘܢ
                    ܕ݁ܗܽܘܝܽܘ ܡܫܺܝܚܳܐ</p>
               </div>
               <div type="textpart" subtype="verse" n="21">
                  <p>ܘܡܶܢ ܗܳܝܕ݁ܶܝܢ ܫܰܪܺܝ ܝܶܫܽܘܥ ܠܰܡܚܰܘܳܝܽܘ ܠܬ݂ܰܠܡܺܝܕ݂ܰܘܗ̱̈ܝ
                    ܕ݁ܰܥܬ݂ܺܝܕ݂ ܗ̱ܽܘ ܕ݁ܢܺܐܙܰܠ ܠܽܐܘܪܺܫܠܶܡ ܘܣܰܓ݁ܺܝ ܢܶܚܰܫ ܡܶܢ ܩܰܫܺܝ̈ܫܶܐ ܘܡܶܢ ܪ̈ܰܒ݁ܰܝ
                    ܟ݁ܳܗ̈ܢܶܐ ܘܣܳܦ݂ܪ̈ܶܐ ܘܢܶܬ݂ܩܛܶܠ ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܢܩܽܘܡ</p>
               </div>
               <div type="textpart" subtype="verse" n="22">
                  <p>ܘܕ݂ܰܒ݂ܪܶܗ ܟ݁ܺܐܦ݂ܳܐ ܘܫܰܪܺܝ ܠܡܶܟ݂ܳܐܐ ܒ݁ܶܗ ܘܶܐܡܰܪ ܚܳܣ ܠܳܟ݂ ܡܳܪܝ
                    ܕ݁ܬ݂ܶܗܘܶܐ ܠܳܟ݂ ܗܳܕ݂ܶܐ</p>
               </div>
               <div type="textpart" subtype="verse" n="23">
                  <p>ܗܽܘ ܕ݁ܶܝܢ ܐܶܬ݂ܦ݁ܢܺܝ ܘܶܐܡܰܪ ܠܟ݂ܺܐܦ݂ܳܐ ܙܶܠ ܠܳܟ݂ ܠܒ݂ܶܣܬ݁ܰܪܝ
                    ܣܳܛܳܢܳܐ ܬ݁ܽܘܩܰܠܬ݁ܳܐ ܐܰܢ̱ܬ݁ ܠܺܝ ܕ݁ܠܳܐ ܡܶܬ݂ܪܰܥܶܐ ܐܰܢ̱ܬ݁ ܕ݁ܰܐܠܳܗܳܐ ܐܶܠܳܐ ܕ݁ܰܒ݂̈ܢܰܝ
                    ܐ̱̈ܢܳܫܳܐ</p>
               </div>
               <div type="textpart" subtype="verse" n="24">
                  <p>ܗܳܝܕ݁ܶܝܢ ܐܶܡܰܪ ܝܶܫܽܘܥ ܠܬ݂ܰܠܡܺܝܕ݂ܰܘܗ̱̈ܝ ܡܰܢ ܕ݁ܨܳܒ݂ܶܐ
                    ܕ݁ܢܺܐܬ݂ܶܐ ܒ݁ܳܬ݂ܰܪܝ ܢܶܟ݂ܦ݁ܽܘܪ ܒ݁ܢܰܦ݂ܫܶܗ ܘܢܶܫܩܽܘܠ ܙܩܺܝܦ݂ܶܗ ܘܢܺܐܬ݂ܶܐ ܒ݁ܳܬ݂ܰܪܝ</p>
               </div>
               <div type="textpart" subtype="verse" n="25">
                  <p>ܡܰܢ ܕ݁ܨܳܒ݂ܶܐ ܓ݁ܶܝܪ ܕ݁ܢܰܚܶܐ ܢܰܦ݂ܫܶܗ ܢܰܘܒ݁ܕ݂ܺܝܗ̇ ܘܡܰܢ
                    ܕ݁ܢܰܘܒ݁ܶܕ݂ ܢܰܦ݂ܫܶܗ ܡܶܛܽܠܳܬ݂ܝ ܢܶܫܟ݁ܚܺܝܗ̇</p>
               </div>
               <div type="textpart" subtype="verse" n="26">
                  <p>ܡܳܢܳܐ ܓ݁ܶܝܪ ܡܶܬ݂ܗܰܢܶܐ ܒ݁ܰܪܢܳܫܳܐ ܐܶܢ ܟ݁ܽܠܶܗ ܥܳܠܡܳܐ ܢܶܩܢܶܐ
                    ܘܢܰܦ݂ܫܶܗ ܢܶܚܣܰܪ ܐܰܘ ܡܳܢܳܐ ܢܶܬ݁ܶܠ ܒ݁ܰܪܢܳܫܳܐ ܬ݁ܰܚܠܽܘܦ݂ܳܐ ܕ݁ܢܰܦ݂ܫܶܗ</p>
               </div>
               <div type="textpart" subtype="verse" n="27">
                  <p>ܥܬ݂ܺܝܕ݂ ܗ̱ܽܘ ܓ݁ܶܝܪ ܒ݁ܪܶܗ ܕ݁ܐ̱ܢܳܫܳܐ ܕ݁ܢܺܐܬ݂ܶܐ ܒ݁ܬ݂ܶܫܒ݁ܽܘܚܬ݁ܳܐ
                    ܕ݁ܰܐܒ݂ܽܘܗ̱ܝ ܥܰܡ ܡܰܠܰܐܟ݂ܰܘܗ̱̈ܝ ܩܰܕ݁ܺܝ̈ܫܶܐ ܘܗܳܝܕ݁ܶܝܢ ܢܶܦ݂ܪܽܘܥ ܠܐ̱ܢܳܫ ܐ̱ܢܳܫ ܐܰܝܟ݂
                    ܥܒ݂ܳܕ݂ܰܘܗ̱̈ܝ</p>
               </div>
               <div type="textpart" subtype="verse" n="28">
                  <p>ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܺܐܝܬ݂ ܐ̱̈ܢܳܫܳܐ ܕ݁ܩܳܝܡܺܝܢ ܬ݁ܢܳܢ
                    ܕ݁ܠܳܐ ܢܶܛܥܡܽܘܢ ܡܰܘܬ݁ܳܐ ܥܕ݂ܰܡܳܐ ܕ݁ܢܶܚܙܽܘܢ ܠܰܒ݂ܪܶܗ ܕ݁ܐ̱ܢܳܫܳܐ ܕ݁ܳܐܬ݂ܶܐ
                    ܒ݁ܡܰܠܟ݁ܽܘܬ݂ܶܗ</p>
               </div>
            </div>
            <div type="textpart" subtype="chapter" n="17">
               <div type="textpart" subtype="verse" n="1">
                  <p>ܘܒ݂ܳܬ݂ܰܪ ܫܬ݁ܳܐ ܝܰܘܡܺܝ̈ܢ ܕ݁ܒ݂ܰܪ ܝܶܫܽܘܥ ܠܟ݂ܺܐܦ݂ܳܐ ܘܰܠܝܰܥܩܽܘܒ݂
                    ܘܰܠܝܽܘܚܰܢܳܢ ܐܰܚܽܘܗ̱ܝ ܘܰܐܣܶܩ ܐܶܢܽܘܢ ܠܛܽܘܪܳܐ ܪܳܡܳܐ ܒ݁ܰܠܚܽܘܕ݂ܰܝܗܽܘܢ</p>
               </div>
               <div type="textpart" subtype="verse" n="2">
                  <p>ܘܶܐܫܬ݁ܰܚܠܰܦ݂ ܝܶܫܽܘܥ ܩܕ݂ܳܡܰܝܗܽܘܢ ܘܰܢܗܰܪ ܦ݁ܰܪܨܽܘܦ݁ܶܗ ܐܰܝܟ݂
                    ܫܶܡܫܳܐ ܢܰܚܬ݁ܰܘܗ̱̈ܝ ܕ݁ܶܝܢ ܚܘܰܪܘ ܐܰܝܟ݂ ܢܽܘܗܪܳܐ</p>
               </div>
               <div type="textpart" subtype="verse" n="3">
                  <p>ܘܶܐܬ݂ܚܙܺܝܘ ܠܗܽܘܢ ܡܽܘܫܶܐ ܘܶܐܠܺܝܳܐ ܟ݁ܰܕ݂ ܡܡܰܠܠܺܝܢ ܥܰܡܶܗ</p>
               </div>
               <div type="textpart" subtype="verse" n="4">
                  <p>ܥܢܳܐ ܕ݁ܶܝܢ ܟ݁ܺܐܦ݂ܳܐ ܘܶܐܡܰܪ ܠܝܶܫܽܘܥ ܡܳܪܝ ܫܰܦ݁ܺܝܪ ܗ̱ܽܘ ܠܰܢ
                    ܕ݁ܰܬ݂ܢܳܢ ܢܶܗܘܶܐ ܘܶܐܢ ܨܳܒ݂ܶܐ ܐܰܢ̱ܬ݁ ܢܶܥܒ݁ܶܕ݂ ܬ݁ܢܳܢ ܬ݁ܠܳܬ݂ ܡܰܛܠܺܝ̈ܢ ܚܕ݂ܳܐ ܠܳܟ݂
                    ܘܰܚܕ݂ܳܐ ܠܡܽܘܫܶܐ ܘܰܚܕ݂ܳܐ ܠܶܐܠܺܝܳܐ</p>
               </div>
               <div type="textpart" subtype="verse" n="5">
                  <p>ܘܥܰܕ݂ ܗܽܘ ܡܡܰܠܶܠ ܗܳܐ ܥܢܳܢܳܐ ܢܰܗܺܝܪܬ݁ܳܐ ܐܰܛܠܰܬ݂ ܥܠܰܝܗܽܘܢ
                    ܘܩܳܠܳܐ ܗܘܳܐ ܡܶܢ ܥܢܳܢܳܐ ܕ݁ܳܐܡܰܪ ܗܳܢܰܘ ܒ݁ܶܪܝ ܚܰܒ݁ܺܝܒ݂ܳܐ ܕ݁ܒ݂ܶܗ ܐܶܨܛܒ݂ܺܝܬ݂ ܠܶܗ
                    ܫܡܰܥܘ</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܫܡܰܥܘ ܬ݁ܰܠܡܺܝܕ݂̈ܶܐ ܢܦ݂ܰܠܘ ܥܰܠ ܐܰܦ݁ܰܝܗܽܘ̈ܢ ܘܰܕ݂ܚܶܠܘ
                    ܛܳܒ݂</p>
               </div>
               <div type="textpart" subtype="verse" n="7">
                  <p>ܘܶܐܬ݂ܩܰܪܰܒ݂ ܠܘܳܬ݂ܗܽܘܢ ܝܶܫܽܘܥ ܘܰܩܪܶܒ݂ ܠܗܽܘܢ ܘܶܐܡܰܪ ܩܽܘܡܘ ܠܳܐ
                    ܬ݁ܶܕ݂ܚܠܽܘܢ</p>
               </div>
               <div type="textpart" subtype="verse" n="8">
                  <p>ܘܰܐܪܺܝܡܘ ܥܰܝܢܰܝܗܽܘ̈ܢ ܘܰܠܐ̱ܢܳܫ ܠܳܐ ܚܙܰܘ ܐܶܠܳܐ ܐܶܢ ܠܝܶܫܽܘܥ
                    ܒ݁ܰܠܚܽܘܕ݂ܰܘܗ̱ܝ</p>
               </div>
               <div type="textpart" subtype="verse" n="9">
                  <p>ܘܟ݂ܰܕ݂ ܢܳܚܬ݁ܺܝܢ ܡܶܢ ܛܽܘܪܳܐ ܦ݁ܰܩܶܕ݂ ܐܶܢܽܘܢ ܝܶܫܽܘܥ ܘܶܐܡܰܪ ܠܗܽܘܢ
                    ܠܥܺܝܢ ܐ̱ܢܳܫ ܠܳܐ ܬ݁ܺܐܡܪܽܘܢ ܚܶܙܘܳܐ ܗܳܢܳܐ ܥܕ݂ܰܡܳܐ ܕ݁ܰܢܩܽܘܡ ܒ݁ܪܶܗ ܕ݁ܐ̱ܢܳܫܳܐ ܡܶܢ
                    ܡܺܝ̈ܬ݂ܶܐ</p>
               </div>
               <div type="textpart" subtype="verse" n="10">
                  <p>ܘܫܰܐܠܽܘܗ̱ܝ ܬ݁ܰܠܡܺܝܕ݂ܰܘܗ̱̈ܝ ܘܳܐܡܪܺܝܢ ܠܶܗ ܡܳܢܳܐ ܗܳܟ݂ܺܝܠ
                    ܣܳܦ݂ܪ̈ܶܐ ܐܳܡܪܺܝܢ ܕ݁ܶܐܠܺܝܳܐ ܘܳܠܶܐ ܕ݁ܢܺܐܬ݂ܶܐ ܠܽܘܩܕ݂ܰܡ</p>
               </div>
               <div type="textpart" subtype="verse" n="11">
                  <p>ܥܢܳܐ ܝܶܫܽܘܥ ܘܶܐܡܰܪ ܐܶܠܺܝܳܐ ܐܳܬ݂ܶܐ ܠܽܘܩܕ݂ܰܡ ܕ݁ܟ݂ܽܠ ܡܶܕ݁ܶܡ
                    ܢܫܰܠܶܡ</p>
               </div>
               <div type="textpart" subtype="verse" n="12">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܕ݁ܗܳܐ ܐܶܠܺܝܳܐ ܐܶܬ݂ܳܐ ܘܠܳܐ
                    ܝܰܕ݂ܥܽܘܗ̱ܝ ܘܰܥܒ݂ܰܕ݂ܘ ܒ݁ܶܗ ܟ݁ܽܠ ܡܳܐ ܕ݁ܰܨܒ݂ܰܘ ܗܳܟ݂ܰܢܳܐ ܐܳܦ݂ ܒ݁ܪܶܗ ܕ݁ܐ̱ܢܳܫܳܐ
                    ܥܬ݂ܺܝܕ݂ ܕ݁ܢܶܚܰܫ ܡܶܢܗܽܘܢ</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܐܶܣܬ݁ܰܟ݁ܰܠܘ ܬ݁ܰܠܡܺܝܕ݂̈ܶܐ ܕ݁ܥܰܠ ܝܽܘܚܰܢܳܢ ܡܰܥܡܕ݂ܳܢܳܐ
                    ܐܶܡܰܪ ܠܗܽܘܢ</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܐܶܬ݂ܰܘ ܠܘܳܬ݂ ܟ݁ܶܢܫܳܐ ܩܪܶܒ݂ ܠܶܗ ܓ݁ܰܒ݂ܪܳܐ ܘܰܒ݂ܪܶܟ݂ ܥܰܠ
                    ܒ݁ܽܘܪ̈ܟ݁ܰܘܗ̱ܝ</p>
               </div>
               <div type="textpart" subtype="verse" n="15">
                  <p>ܘܶܐܡܰܪ ܠܶܗ ܡܳܪܝ ܐܶܬ݂ܪܰܚܰܡ ܥܠܰܝ ܒ݁ܶܪܝ ܕ݁ܺܐܝܬ݂ ܠܶܗ ܒ݁ܰܪ
                    ܐܶܓ݁ܳܪܳܐ ܘܒ݂ܺܝܫܳܐܝܺܬ݂ ܥܒ݂ܺܝܕ݂ ܟ݁ܡܳܐ ܓ݁ܶܝܪ ܙܰܒ݂ܢܺܝ̈ܢ ܒ݁ܢܽܘܪܳܐ ܢܳܦ݂ܶܠ ܘܰܟ݂ܡܳܐ
                    ܙܰܒ݂ܢܺܝ̈ܢ ܒ̈݁ܡܰܝܳܐ</p>
               </div>
               <div type="textpart" subtype="verse" n="16">
                  <p>ܘܩܰܪܶܒ݂ܬ݂ܶܗ ܠܬ݂ܰܠܡܺܝܕ݂ܰܝܟ̈݁ ܘܠܳܐ ܐܶܫܟ݁ܰܚܘ ܠܡܰܐܣܳܝܽܘܬ݂ܶܗ</p>
               </div>
               <div type="textpart" subtype="verse" n="17">
                  <p>ܥܢܳܐ ܝܶܫܽܘܥ ܘܶܐܡܰܪ ܐܽܘܢ ܫܰܪܒ݁ܬ݂ܳܐ ܕ݁ܠܳܐ ܡܗܰܝܡܢܳܐ
                    ܘܰܡܥܰܩܰܠܬ݁ܳܐ ܥܕ݂ܰܡܳܐ ܠܶܐܡܰܬ݂ܝ ܐܶܗܘܶܐ ܥܰܡܟ݂ܽܘܢ ܘܰܥܕ݂ܰܡܳܐ ܠܶܐܡܰܬ݂ܝ ܐܶܣܰܝܒ݁ܰܪܟ݂ܽܘܢ
                    ܐܰܝܬ݁ܳܝܗ̱ܝ ܠܺܝ ܠܟ݂ܳܐ</p>
               </div>
               <div type="textpart" subtype="verse" n="18">
                  <p>ܘܰܟ݂ܐܳܐ ܒ݁ܶܗ ܝܶܫܽܘܥ ܘܰܢܦ݂ܰܩ ܡܶܢܶܗ ܫܺܐܕ݂ܳܐ ܘܶܐܬ݂ܰܐܣܺܝ ܛܰܠܝܳܐ
                    ܡܶܢ ܗܳܝ ܫܳܥܬ݂ܳܐ</p>
               </div>
               <div type="textpart" subtype="verse" n="19">
                  <p>ܗܳܝܕ݁ܶܝܢ ܩܪܶܒ݂ܘ ܬ݁ܰܠܡܺܝܕ݂̈ܶܐ ܠܘܳܬ݂ ܝܶܫܽܘܥ ܒ݁ܰܠܚܽܘܕ݂ܰܘܗ̱ܝ
                    ܘܶܐܡܰܪܘ ܠܶܗ ܠܡܳܢܳܐ ܚܢܰܢ ܠܳܐ ܐܶܫܟ݁ܰܚܢ ܠܡܰܐܣܳܝܽܘܬ݂ܶܗ</p>
               </div>
               <div type="textpart" subtype="verse" n="20">
                  <p>ܐܳܡܰܪ ܠܗܽܘܢ ܝܶܫܽܘܥ ܡܶܛܽܠ ܠܳܐ ܗܰܝܡܳܢܽܘܬ݂ܟ݂ܽܘܢ ܐܰܡܺܝܢ ܓ݁ܶܝܪ
                    ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܐܢ ܬ݁ܶܗܘܶܐ ܒ݁ܟ݂ܽܘܢ ܗܰܝܡܳܢܽܘܬ݂ܳܐ ܐܰܝܟ݂ ܦ݁ܪܶܕ݁ܬ݁ܳܐ
                    ܕ݁ܚܰܪܕ݁ܠܳܐ ܬ݁ܺܐܡܪܽܘܢ ܠܛܽܘܪܳܐ ܗܳܢܳܐ ܕ݁ܫܰܢܳܐ ܡܶܟ݁ܳܐ ܘܰܢܫܰܢܶܐ ܘܡܶܕ݁ܶܡ ܠܳܐ
                    ܢܶܚܣܰܢܟ݂ܽܘܢ</p>
               </div>
               <div type="textpart" subtype="verse" n="21">
                  <p>ܗܳܢܳܐ ܕ݁ܶܝܢ ܓ݁ܶܢܣܳܐ ܠܳܐ ܢܳܦ݂ܶܩ ܐܶܠܳܐ ܒ݁ܨܰܘܡܳܐ
                    ܘܒ݂ܰܨܠܽܘܬ݂ܳܐ</p>
               </div>
               <div type="textpart" subtype="verse" n="22">
                  <p>ܟ݁ܰܕ݂ ܡܶܬ݂ܗܰܦ݁ܟ݂ܺܝܢ ܕ݁ܶܝܢ ܒ݁ܰܓ݂ܠܺܝܠܳܐ ܐܶܡܰܪ ܠܗܽܘܢ ܝܶܫܽܘܥ
                    ܥܬ݂ܺܝܕ݂ ܗ̱ܽܘ ܒ݁ܪܶܗ ܕ݁ܐ̱ܢܳܫܳܐ ܕ݁ܢܶܫܬ݁ܠܶܡ ܒ݁ܺܐܝܕ݂̈ܰܝ ܒ̈݁ܢܰܝ ܐ̱ܢܳܫܳܐ</p>
               </div>
               <div type="textpart" subtype="verse" n="23">
                  <p>ܘܢܶܩܛܠܽܘܢܳܝܗ̱ܝ ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܢܩܽܘܡ ܘܟ݂ܶܪܝܰܬ݂ ܠܗܽܘܢ
                    ܛܳܒ݂</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܐܶܬ݂ܰܘ ܠܰܟ݂ܦ݂ܰܪܢܰܚܽܘܡ ܩܪܶܒ݂ܘ ܗܳܢܽܘܢ ܕ݁ܢܳܣܒ݁ܺܝܢ
                    ܬ݁ܪ̈ܶܝܢ ܬ݁ܪ̈ܶܝܢ ܙܽܘܙܺܝ̈ܢ ܕ݁ܰܟ݂ܣܶܦ݂ ܪܺܫܳܐ ܠܘܳܬ݂ ܟ݁ܺܐܦ݂ܳܐ ܘܶܐܡܰܪܘ ܠܶܗ ܪܰܒ݁ܟ݂ܽܘܢ
                    ܠܳܐ ܝܳܗܶܒ݂ ܬ݁ܪ̈ܶܝܢ ܙܽܘܙܰܘܗ̱̈ܝ</p>
               </div>
               <div type="textpart" subtype="verse" n="25">
                  <p>ܐܳܡܰܪ ܠܗܽܘܢ ܐܺܝܢ ܘܟ݂ܰܕ݂ ܥܰܠ ܟ݁ܺܐܦ݂ܳܐ ܠܒ݂ܰܝܬ݁ܳܐ ܩܰܕ݁ܡܶܗ
                    ܝܶܫܽܘܥ ܘܶܐܡܰܪ ܠܶܗ ܡܳܢܳܐ ܡܶܬ݂ܚܙܶܐ ܠܳܟ݂ ܫܶܡܥܽܘܢ ܡܰܠܟ݁ܶܝ̈ܗ̇ ܕ݁ܰܐܪܥܳܐ ܡܶܢ ܡܰܢ
                    ܢܳܣܒ݁ܺܝܢ ܡܰܟ݂ܣܳܐ ܘܰܟ݂ܣܶܦ݂ ܪܺܫܳܐ ܡܰܢ ܒ݁ܢܰܝܗܽܘ̈ܢ ܐܰܘ ܡܶܢ ܢܽܘܟ݂ܪ̈ܳܝܶܐ</p>
               </div>
               <div type="textpart" subtype="verse" n="26">
                  <p>ܐܳܡܰܪ ܠܶܗ ܫܶܡܥܽܘܢ ܡܶܢ ܢܽܘܟ݂ܪ̈ܳܝܶܐ ܐܳܡܰܪ ܠܶܗ ܝܶܫܽܘܥ ܡܳܕ݂ܶܝܢ
                    ܒ̈݁ܢܰܝ ܚܺܐܪ̈ܶܐ ܐܶܢܽܘܢ ܒ̈݁ܢܰܝܳܐ</p>
               </div>
               <div type="textpart" subtype="verse" n="27">
                  <p>ܕ݁ܠܳܐ ܕ݁ܶܝܢ ܢܰܟ݂ܫܶܠ ܐܶܢܽܘܢ ܙܶܠ ܠܝܰܡܳܐ ܘܰܐܪܡܳܐ ܒ݁ܰܠܽܘܥܳܐ
                    ܘܢܽܘܢܳܐ ܩܰܕ݂ܡܳܝܳܐ ܕ݁ܣܳܠܶܩ ܦ݁ܬ݂ܰܚ ܦ݁ܽܘܡܶܗ ܘܬ݂ܶܫܟ݁ܰܚ ܐܶܣܬ݁ܺܪܳܐ ܗܳܝ ܣܰܒ݂ ܘܗܰܒ݂
                    ܚܠܳܦ݂ܰܝ ܘܰܚܠܳܦ݂ܰܝܟ݁</p>
               </div>
            </div>
            <div type="textpart" subtype="chapter" n="18">
               <div type="textpart" subtype="verse" n="1">
                  <p>ܒ݁ܗܳܝ ܫܳܥܬ݂ܳܐ ܩܪܶܒ݂ܘ ܬ݁ܰܠܡܺܝܕ݂̈ܶܐ ܠܘܳܬ݂ ܝܶܫܽܘܥ ܘܳܐܡܪܺܝܢ ܡܰܢܽܘ
                    ܟ݁ܰܝ ܪܰܒ݂ ܒ݁ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="2">
                  <p>ܘܰܩܪܳܐ ܝܶܫܽܘܥ ܛܰܠܝܳܐ ܘܰܐܩܺܝܡܶܗ ܒ݁ܰܝܢܳܬ݂ܗܽܘܢ</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܐܰܡܺܝܢ ܐܳܡܰܪܢܳܐ ܠܟ݂ܽܘܢ ܕ݁ܶܐܠܳܐ ܬ݁ܶܬ݂ܗܰܦ݂ܟ݁ܽܘܢ
                    ܘܬ݂ܶܗܘܽܘܢ ܐܰܝܟ݂ ܛ̈ܠܳܝܶܐ ܠܳܐ ܬ݁ܶܥܠܽܘܢ ܠܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="4">
                  <p>ܡܰܢ ܗܳܟ݂ܺܝܠ ܕ݁ܰܡܡܰܟ݁ܶܟ݂ ܢܰܦ݂ܫܶܗ ܐܰܝܟ݂ ܗܳܢܳܐ ܛܰܠܝܳܐ ܗܽܘ ܢܶܗܘܶܐ
                    ܪܰܒ݂ ܒ݁ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="5">
                  <p>ܘܡܰܢ ܕ݁ܰܢܩܰܒ݁ܶܠ ܐܰܝܟ݂ ܛܰܠܝܳܐ ܗܳܢܳܐ ܒ݁ܫܶܡܝ ܠܺܝ ܡܩܰܒ݁ܶܠ</p>
               </div>
               <div type="textpart" subtype="verse" n="6">
                  <p>ܘܟ݂ܽܠ ܕ݁ܢܰܟ݂ܫܶܠ ܠܚܰܕ݂ ܡܶܢ ܗܳܠܶܝܢ ܙܥܽܘܪ̈ܶܐ ܕ݁ܰܡܗܰܝܡܢܺܝܢ ܒ݁ܺܝ
                    ܦ݁ܰܩܳܚ ܗ̱ܘܳܐ ܠܶܗ ܕ݁ܬ݂ܶܗܘܶܐ ܬ݁ܰܠܝܳܐ ܪܰܚܝܳܐ ܕ݁ܰܚܡܳܪܳܐ ܒ݁ܨܰܘܪܶܗ ܘܰܡܛܰܒ݁ܰܥ
                    ܒ݁ܥܽܘܡܩܰܘܗ̱̈ܝ ܕ݁ܝܰܡܳܐ</p>
               </div>
               <div type="textpart" subtype="verse" n="7">
                  <p>ܘܳܝ ܠܥܳܠܡܳܐ ܡܶܢ ܡܰܟ݂ܫܽܘ̈ܠܶܐ ܐܰܢܰܢܩܺܐ ܓ݁ܶܝܪ ܕ݁ܢܺܐܬ݂ܽܘܢ
                    ܡܰܟ݂ܫܽܘ̈ܠܶܐ ܘܳܝ ܕ݁ܶܝܢ ܠܓ݂ܰܒ݂ܪܳܐ ܕ݁ܒ݂ܺܐܝܕ݂ܶܗ ܢܺܐܬ݂ܽܘܢ ܡܰܟ݂ܫܽܘ̈ܠܶܐ</p>
               </div>
               <div type="textpart" subtype="verse" n="8">
                  <p>ܐܶܢ ܕ݁ܶܝܢ ܐܺܝܕ݂ܳܟ݂ ܐܰܘ ܪܶܓ݂ܠܳܟ݂ ܡܰܟ݂ܫܠܳܐ ܠܳܟ݂ ܦ݁ܣܽܘܩܶܝܗ̇
                    ܘܰܫܕ݂ܺܝܗ̇ ܡܶܢܳܟ݂ ܛܳܒ݂ ܗ̱ܽܘ ܠܳܟ݂ ܕ݁ܬ݂ܶܥܽܘܠ +ܠܚܰܝܶܐ ܟ݁ܰܕ݂ ܚܓ݂ܺܝܣ ܐܰܢ̱ܬ݁ ܐܰܘ ܟ݁ܰܕ݂
                    ܦ݁ܫܺܝܓ݂ ܘܠܳܐ ܟ݁ܰܕ݂ ܐܺܝܬ݂ ܠܳܟ݂ ܬ݁ܰܪ̈ܬ݁ܶܝܢ ܐܺܝܕ݂ܺܝ̈ܢ ܐܰܘ ܬ݁ܰܪ̈ܬ݁ܶܝܢ ܪ̈ܶܓ݂ܠܺܝܢ
                    ܬ݁ܶܦ݁ܶܠ ܒ݁ܢܽܘܪܳܐ ܕ݁ܰܠܥܳܠܰܡ</p>
               </div>
               <div type="textpart" subtype="verse" n="9">
                  <p>ܘܶܐܢ ܗܽܘ ܕ݁ܥܰܝܢܳܟ݂ ܡܰܟ݂ܫܠܳܐ ܠܳܟ݂ ܚܨܺܝܗ̇ ܘܰܫܕ݂ܺܝܗ̇ ܡܶܢܳܟ݂ ܛܳܒ݂
                    ܗ̱ܽܘ ܠܳܟ݂ ܕ݁ܒ݂ܰܚܕ݂ܳܐ ܥܰܝܢܳܐ ܬ݁ܶܥܽܘܠ +ܠܚܰܝܶܐ ܘܠܳܐ ܟ݁ܰܕ݂ ܐܺܝܬ݂ ܠܳܟ݂ ܬ݁ܰܪ̈ܬ݁ܶܝܢ
                    ܥܰܝܢܺܝ̈ܢ ܬ݁ܶܦ݁ܶܠ ܒ݁ܓ݂ܺܗܰܢܳܐ ܕ݁ܢܽܘܪܳܐ</p>
               </div>
               <div type="textpart" subtype="verse" n="10">
                  <p>ܚܙܰܘ ܠܳܐ ܬ݁ܶܒ݂ܣܽܘܢ ܥܰܠ ܚܰܕ݂ ܡܶܢ ܗܳܠܶܝܢ ܙܥܽܘܪ̈ܶܐ ܐܳܡܰܪ ܐ̱ܢܳܐ
                    ܠܟ݂ܽܘܢ ܓ݁ܶܝܪ ܕ݁ܡܰܠܰܐܟ݂ܰܝܗܽܘ̈ܢ ܒ݁ܰܫܡܰܝܳܐ ܒ݁ܟ݂ܽܠܙܒ݂ܰܢ ܚܳܙܶܝܢ ܦ݁ܰܪܨܽܘܦ݁ܶܗ ܕ݁ܳܐܒ݂ܝ
                    ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="11">
                  <p>ܐܶܬ݂ܳܐ ܓ݁ܶܝܪ ܒ݁ܪܶܗ ܕ݁ܐ̱ܢܳܫܳܐ ܕ݁ܢܰܚܶܐ ܡܶܕ݁ܶܡ ܕ݁ܰܐܒ݁ܺܝܕ݂
                    ܗ̱ܘܳܐ</p>
               </div>
               <div type="textpart" subtype="verse" n="12">
                  <p>ܡܳܢܳܐ ܡܶܬ݂ܚܙܶܐ ܠܟ݂ܽܘܢ ܐܶܢ ܢܶܗܘܽܘܢ ܠܐ̱ܢܳܫ ܡܳܐܐ ܥܶܪ̈ܒ݁ܺܝܢ
                    ܘܢܶܛܥܶܐ ܚܰܕ݂ ܡܶܢܗܽܘܢ ܠܳܐ ܫܳܒ݂ܶܩ ܬ݁ܶܫܥܺܝܢ ܘܬ݂ܶܫܥܳܐ ܒ݁ܛܽܘܪܳܐ ܘܳܐܙܶܠ ܒ݁ܳܥܶܐ ܠܗܰܘ
                    ܕ݁ܰܛܥܳܐ</p>
               </div>
               <div type="textpart" subtype="verse" n="13">
                  <p>ܘܶܐܢ ܢܶܫܟ݁ܚܶܗ ܐܰܡܺܝܢ ܐܳܡܰܪܢܳܐ ܠܟ݂ܽܘܢ ܕ݁ܚܳܕ݂ܶܐ ܒ݁ܶܗ ܝܰܬ݁ܺܝܪ
                    ܡܶܢ ܬ݁ܶܫܥܺܝܢ ܘܬ݂ܶܫܥܳܐ ܕ݁ܠܳܐ ܛܥܰܘ</p>
               </div>
               <div type="textpart" subtype="verse" n="14">
                  <p>ܗܳܟ݂ܰܢܳܐ ܠܰܝܬ݁ ܨܶܒ݂ܝܳܢܳܐ ܩܕ݂ܳܡ ܐܰܒ݂ܽܘܟ݂ܽܘܢ ܕ݁ܒ݂ܰܫܡܰܝܳܐ
                    ܕ݁ܢܺܐܒ݂ܰܕ݂ ܚܰܕ݂ ܡܶܢ ܙܥܽܘܪ̈ܶܐ ܗܳܠܶܝܢ</p>
               </div>
               <div type="textpart" subtype="verse" n="15">
                  <p>ܐܶܢ ܕ݁ܶܝܢ ܐܰܣܟ݁ܶܠ ܒ݁ܳܟ݂ ܐܰܚܽܘܟ݂ ܙܶܠ ܐܰܟ݁ܶܣܳܝܗ̱ܝ ܒ݁ܰܝܢܰܝܟ݁
                    ܘܠܶܗ ܒ݁ܰܠܚܽܘܕ݂ ܐܶܢ ܫܰܡܥܳܟ݂ ܝܺܬ݂ܰܪܬ݁ ܐܰܚܽܘܟ݂</p>
               </div>
               <div type="textpart" subtype="verse" n="16">
                  <p>ܘܶܐܠܳܐ ܫܰܡܥܳܟ݂ ܕ݁ܒ݂ܰܪ ܥܰܡܳܟ݂ ܚܰܕ݂ ܐܰܘ ܬ݁ܪ̈ܶܝܢ ܕ݁ܥܰܠ ܦ݁ܽܘܡ
                    ܬ݁ܪ̈ܶܝܢ ܐܰܘ ܬ݁ܠܳܬ݂ܳܐ ܣܳܗܕ݁ܺܝ̈ܢ ܬ݁ܩܽܘܡ ܟ݁ܽܠ ܡܶܠܳܐ</p>
               </div>
               <div type="textpart" subtype="verse" n="17">
                  <p>ܐܶܢ ܕ݁ܶܝܢ ܐܳܦ݂ ܠܳܐ ܠܗܳܢܽܘܢ ܢܶܫܡܰܥ ܐܶܡܰܪ ܠܥܺܕ̱݁ܬ݁ܳܐ ܐܶܢ ܕ݁ܶܝܢ
                    ܐܳܦ݂ ܠܳܐ ܠܥܺܕ̱݁ܬ݁ܳܐ ܢܶܫܡܰܥ ܢܶܗܘܶܐ ܠܳܟ݂ ܐܰܝܟ݂ ܡܳܟ݂ܣܳܐ ܘܰܐܝܟ݂ ܚܰܢܦ݂ܳܐ</p>
               </div>
               <div type="textpart" subtype="verse" n="18">
                  <p>ܘܰܐܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܟ݂ܽܠ ܡܳܐ ܕ݁ܬ݂ܶܐܣܪܽܘܢ ܒ݁ܰܐܪܥܳܐ
                    ܢܶܗܘܶܐ ܐܰܣܺܝܪ ܒ݁ܰܫܡܰܝܳܐ ܘܡܶܕ݁ܶܡ ܕ݁ܬ݂ܶܫܪܽܘܢ ܒ݁ܰܐܪܥܳܐ ܢܶܗܘܶܐ ܫܪܶܐ ܒ݁ܰܫܡܰܝܳܐ</p>
               </div>
               <div type="textpart" subtype="verse" n="19">
                  <p>ܬ݁ܽܘܒ݂ ܐܳܡܰܪܢܳܐ ܠܟ݂ܽܘܢ ܕ݁ܶܐܢ ܬ݁ܪ̈ܶܝܢ ܡܶܢܟ݂ܽܘܢ ܢܶܫܬ݁ܘܽܘܢ
                    ܒ݁ܰܐܪܥܳܐ ܥܰܠ ܟ݁ܽܠ ܨܒ݂ܽܘ ܕ݁ܢܶܫܶܐܠܽܘܢ ܢܶܗܘܶܐ ܠܗܽܘܢ ܡܶܢ ܠܘܳܬ݂ ܐܳܒ݂ܝ
                    ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="20">
                  <p>ܐܰܝܟ݁ܳܐ ܓ݁ܶܝܪ ܕ݁ܰܬ݂ܪ̈ܶܝܢ ܐܰܘ ܬ݁ܠܳܬ݂ܳܐ ܟ݁ܢܺܝܫܺܝ̈ܢ ܒ݁ܫܶܡܝ
                    ܬ݁ܰܡܳܢ ܐܶܢܳܐ ܒ݁ܰܝܢܳܬ݂ܗܽܘܢ</p>
               </div>
               <div type="textpart" subtype="verse" n="21">
                  <p>ܗܳܝܕ݁ܶܝܢ ܩܪܶܒ݂ ܠܘܳܬ݂ܶܗ ܟ݁ܺܐܦ݂ܳܐ ܘܶܐܡܰܪ ܡܳܪܝ ܟ݁ܡܳܐ ܙܰܒ݂ܢܺܝ̈ܢ
                    ܐܶܢ ܢܰܣܟ݁ܶܠ ܒ݁ܺܝ ܐܳܚܝ ܐܶܫܒ݁ܽܘܩ ܠܶܗ ܥܕ݂ܰܡܳܐ ܠܰܫܒ݂ܰܥ ܙܰܒ݂ܢܺܝ̈ܢ</p>
               </div>
               <div type="textpart" subtype="verse" n="22">
                  <p>ܐܳܡܰܪ ܠܶܗ ܝܶܫܽܘܥ ܠܳܐ ܐܳܡܰܪ ܐ̱ܢܳܐ ܠܳܟ݂ ܥܕ݂ܰܡܳܐ ܠܰܫܒ݂ܰܥ ܐܶܠܳܐ
                    ܥܕ݂ܰܡܳܐ ܠܫܰܒ݂ܥܺܝܢ ܙܰܒ݂ܢܺܝ̈ܢ ܫܒ݂ܰܥ ܫܒ݂ܰܥ</p>
               </div>
               <div type="textpart" subtype="verse" n="23">
                  <p>ܡܶܛܽܠ ܗܳܢܳܐ ܐܶܬ݁ܕ݁ܰܡܝܰܬ݂ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܓ݂ܰܒ݂ܪܳܐ
                    ܡܰܠܟ݁ܳܐ ܕ݁ܰܨܒ݂ܳܐ ܕ݁ܢܶܣܰܒ݂ ܚܽܘܫܒ݁ܳܢܳܐ ܡܶܢ ܥܰܒ݂ܕ݁ܰܘܗ̱̈ܝ</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܫܰܪܺܝ ܠܡܶܣܰܒ݂ ܩܰܪܶܒ݂ܘ ܠܶܗ ܚܰܕ݂ ܕ݁ܚܰܝܳܒ݂ ܪܶܒ݁ܽܘ
                    ܟ݁ܰܟ݁ܪ̈ܺܝܢ</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܠܰܝܬ݁ ܠܶܗ ܠܡܶܦ݂ܪܰܥ ܦ݁ܩܰܕ݂ ܡܳܪܶܗ ܕ݁ܢܶܙܕ݁ܰܒ݁ܰܢ ܗܽܘ
                    ܘܰܐܢ̱ܬ݁ܬ݂ܶܗ ܘܰܒ݂ܢܰܘܗ̱̈ܝ ܘܟ݂ܽܠ ܡܶܕ݁ܶܡ ܕ݁ܺܐܝܬ݂ ܠܶܗ ܘܢܶܦ݂ܪܽܘܥ</p>
               </div>
               <div type="textpart" subtype="verse" n="26">
                  <p>ܘܰܢܦ݂ܰܠ ܗܰܘ ܥܰܒ݂ܕ݁ܳܐ ܣܓ݂ܶܕ݂ ܠܶܗ ܘܶܐܡܰܪ ܡܳܪܝ ܐܰܓ݁ܰܪ ܥܠܰܝ
                    ܪܽܘܚܳܐ ܘܟ݂ܽܠ ܡܶܕ݁ܶܡ ܦ݁ܳܪܰܥ ܐ̱ܢܳܐ ܠܳܟ݂</p>
               </div>
               <div type="textpart" subtype="verse" n="27">
                  <p>ܘܶܐܬ݂ܪܰܚܰܡ ܡܳܪܶܗ ܕ݁ܥܰܒ݂ܕ݁ܳܐ ܗܰܘ ܘܰܫܪܳܝܗ̱ܝ ܘܚܰܘܒ݁ܬ݂ܶܗ ܫܒ݂ܰܩ
                    ܠܶܗ</p>
               </div>
               <div type="textpart" subtype="verse" n="28">
                  <p>ܢܦ݂ܰܩ ܕ݁ܶܝܢ ܥܰܒ݂ܕ݁ܳܐ ܗܰܘ ܘܶܐܫܟ݁ܰܚ ܠܚܰܕ݂ ܡܶܢ ܟ̈݁ܢܰܘܳܬ݂ܶܗ
                    ܕ݁ܚܰܝܳܒ݂ ܗ̱ܘܳܐ ܠܶܗ ܕ݁ܺܝܢܳܪ̈ܶܐ ܡܳܐܐ ܘܰܐܚܕ݁ܶܗ ܘܚܳܢܶܩ ܗ̱ܘܳܐ ܠܶܗ ܘܶܐܡܰܪ ܠܶܗ ܗܰܒ݂ ܠܺܝ
                    ܡܶܕ݁ܶܡ ܕ݁ܚܰܝܳܒ݂ ܐܰܢ̱ܬ݁ ܠܺܝ</p>
               </div>
               <div type="textpart" subtype="verse" n="29">
                  <p>ܘܰܢܦ݂ܰܠ ܗܰܘ ܟ݁ܢܳܬ݂ܶܗ ܥܰܠ ܪ̈ܶܓ݂ܠܰܘܗ̱ܝ ܒ݁ܥܳܐ ܡܶܢܶܗ ܘܶܐܡܰܪ ܠܶܗ
                    ܐܰܓ݁ܰܪ ܥܠܰܝ ܪܽܘܚܳܐ ܘܦ݂ܳܪܰܥ ܐ̱ܢܳܐ ܠܳܟ݂</p>
               </div>
               <div type="textpart" subtype="verse" n="30">
                  <p>ܗܽܘ ܕ݁ܶܝܢ ܠܳܐ ܨܒ݂ܳܐ ܐܶܠܳܐ ܐܶܙܰܠ ܐܰܪܡܝܶܗ ܒ݁ܶܝܬ݂ ܐܰܣܺܝܪ̈ܶܐ
                    ܥܕ݂ܰܡܳܐ ܕ݁ܢܶܬ݁ܶܠ ܠܶܗ ܡܳܐ ܕ݁ܚܰܝܳܒ݂ ܠܶܗ</p>
               </div>
               <div type="textpart" subtype="verse" n="31">
                  <p>ܟ݁ܰܕ݂ ܚܙܰܘ ܕ݁ܶܝܢ ܟ݁ܢܰܘܳܬ݂ܗܽܘ̈ܢ ܡܶܕ݁ܶܡ ܕ݁ܰܗܘܳܐ ܟ݁ܶܪܝܰܬ݂ ܠܗܽܘܢ
                    ܛܳܒ݂ ܘܶܐܬ݂ܰܘ ܐܰܘܕ݁ܰܥܘ ܠܡܳܪܗܽܘܢ ܟ݁ܽܠ ܕ݁ܰܗܘܳܐ</p>
               </div>
               <div type="textpart" subtype="verse" n="32">
                  <p>ܗܳܝܕ݁ܶܝܢ ܩܪܳܝܗ̱ܝ ܡܳܪܶܗ ܘܶܐܡܰܪ ܠܶܗ ܥܰܒ݂ܕ݁ܳܐ ܒ݁ܺܝܫܳܐ ܗܳܝ
                    ܟ݁ܽܠܳܗ̇ ܚܰܘܒ݁ܬ݂ܳܐ ܫܶܒ݂ܩܶܬ݂ ܠܳܟ݂ ܕ݁ܰܒ݂ܥܰܝܬ݁ ܡܶܢܝ</p>
               </div>
               <div type="textpart" subtype="verse" n="33">
                  <p>ܠܳܐ ܘܳܠܶܐ ܗ̱ܘܳܐ ܠܳܟ݂ ܐܳܦ݂ ܐܰܢ̱ܬ݁ ܕ݁ܰܬ݂ܚܽܘܢ ܠܰܟ݂ܢܳܬ݂ܳܟ݂
                    ܐܰܝܟ݁ܰܢܳܐ ܕ݁ܶܐܢܳܐ ܚܳܢܬ݁ܳܟ݂</p>
               </div>
               <div type="textpart" subtype="verse" n="34">
                  <p>ܘܰܪܓ݂ܶܙ ܡܳܪܶܗ ܘܰܐܫܠܡܶܗ ܠܰܡܢܰܓ݁ܕ݂̈ܳܢܶܐ ܥܕ݂ܰܡܳܐ ܕ݁ܢܶܦ݂ܪܽܘܥ
                    ܟ݁ܽܠ ܡܶܕ݁ܶܡ ܕ݁ܚܰܝܳܒ݂ ܠܶܗ</p>
               </div>
               <div type="textpart" subtype="verse" n="35">
                  <p>ܗܳܟ݂ܰܢܳܐ ܢܶܥܒ݁ܶܕ݂ ܠܟ݂ܽܘܢ ܐܳܒ݂ܝ ܕ݁ܒ݂ܰܫܡܰܝܳܐ ܐܶܠܳܐ ܬ݁ܶܫܒ݁ܩܽܘܢ
                    ܐ̱ܢܳܫ ܠܰܐܚܽܘܗ̱ܝ ܡܶܢ ܠܶܒ݁ܟ݂ܽܘܢ ܣܰܟ݂ܠܽܘܬ݂ܶܗ</p>
               </div>
            </div>
            <div type="textpart" subtype="chapter" n="19">
               <div type="textpart" subtype="verse" n="1">
                  <p>ܘܰܗܘܳܐ ܕ݁ܟ݂ܰܕ݂ ܫܰܠܶܡ ܝܶܫܽܘܥ +ܡܶܠܶܐ ܗܳܠܶܝܢ ܫܩܰܠ ܡܶܢ ܓ݁ܠܺܝܠܳܐ
                    ܘܶܐܬ݂ܳܐ ܠܰܬ݂ܚܽܘܡܳܐ ܕ݁ܺܝܗܽܘܕ݂ ܠܥܶܒ݂ܪܳܐ ܕ݁ܝܽܘܪܕ݁ܢܳܢ</p>
               </div>
               <div type="textpart" subtype="verse" n="2">
                  <p>ܘܶܐܬ݂ܰܘ ܒ݁ܳܬ݂ܪܶܗ ܟ݁ܶܢ̈ܫܶܐ ܣܰܓ݁ܺܝܶܐ̈ܐ ܘܰܐܣܺܝ ܐܶܢܽܘܢ
                    ܬ݁ܰܡܳܢ</p>
               </div>
               <div type="textpart" subtype="verse" n="3">
                  <p>ܘܰܩܪܶܒ݂ܘ ܠܘܳܬ݂ܶܗ ܦ݁ܪ̈ܺܝܫܶܐ ܘܰܡܢܰܣܶܝܢ ܗ̱ܘܰܘ ܠܶܗ ܘܳܐܡܪܺܝܢ ܐܶܢ
                    ܫܰܠܺܝܛ ܠܐ̱ܢܳܫ ܕ݁ܢܶܫܪܶܐ ܐܰܢ̱ܬ݁ܬ݂ܶܗ ܒ݁ܟ݂ܽܠ ܥܶܠܳܐ</p>
               </div>
               <div type="textpart" subtype="verse" n="4">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ ܠܳܐ ܩܪܰܝܬ݁ܽܘܢ ܕ݁ܗܰܘ ܕ݁ܰܥܒ݂ܰܕ݂ ܡܶܢ
                    ܒ݁ܪܺܫܺܝܬ݂ ܕ݁ܶܟ݂ܪܳܐ ܘܢܶܩܒ݁ܬ݂ܳܐ ܥܒ݂ܰܕ݂ ܐܶܢܽܘܢ</p>
               </div>
               <div type="textpart" subtype="verse" n="5">
                  <p>ܘܶܐܡܰܪ ܡܶܛܽܠ ܗܳܢܳܐ ܢܶܫܒ݁ܽܘܩ ܓ݁ܰܒ݂ܪܳܐ ܠܰܐܒ݂ܽܘܗ̱ܝ ܘܠܶܐܡܶܗ
                    ܘܢܶܩܰܦ݂ ܠܰܐܢ̱ܬ݁ܬ݂ܶܗ ܘܢܶܗܘܽܘܢ ܬ݁ܪ̈ܰܝܗܽܘܢ ܚܰܕ݂ ܒ݁ܣܰܪ</p>
               </div>
               <div type="textpart" subtype="verse" n="6">
                  <p>ܡܳܕ݂ܶܝܢ ܠܳܐ ܗܘܰܘ ܬ݁ܪ̈ܶܝܢ ܐܶܠܳܐ ܚܰܕ݂ ܦ݁ܓ݂ܰܪ ܡܶܕ݁ܶܡ ܗܳܟ݂ܺܝܠ
                    ܕ݁ܰܐܠܳܗܳܐ ܙܰܘܶܓ݂ ܒ݁ܰܪܢܳܫܳܐ ܠܳܐ ܢܦ݂ܰܪܶܫ</p>
               </div>
               <div type="textpart" subtype="verse" n="7">
                  <p>ܐܳܡܪܺܝܢ ܠܶܗ ܠܡܳܢܳܐ ܗܳܟ݂ܺܝܠ ܡܽܘܫܶܐ ܦ݁ܰܩܶܕ݂ ܕ݁ܢܶܬ݁ܶܠ ܟ݁ܬ݂ܳܒ݂ܳܐ
                    ܕ݁ܫܽܘܒ݂ܩܳܢܳܐ ܘܢܶܫܪܺܝܗ̇</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܗܽܘܢ ܡܽܘܫܶܐ ܠܽܘܩܒ݂ܰܠ ܩܰܫܝܽܘܬ݂ ܠܶܒ݁ܟ݂ܽܘܢ ܐܰܦ݁ܶܣ ܠܟ݂ܽܘܢ
                    ܕ݁ܬ݂ܶܫܪܽܘܢ ܢܶܫܰܝܟ݁ܽܘ̈ܢ ܡܶܢ ܒ݁ܪܺܫܺܝܬ݂ ܕ݁ܶܝܢ ܠܳܐ ܗܘܳܐ ܗܳܟ݂ܰܢܳܐ</p>
               </div>
               <div type="textpart" subtype="verse" n="9">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܕ݁ܡܰܢ ܕ݁ܫܳܒ݂ܶܩ ܐܰܢ̱ܬ݁ܬ݂ܶܗ ܕ݁ܠܳܐ
                    ܓ݁ܰܘܪܳܐ ܘܢܳܣܶܒ݂ ܐ̱ܚܪܺܬ݂ܳܐ ܓ݁ܳܐܰܪ ܘܡܰܢ ܕ݁ܢܳܣܶܒ݂ ܫܒ݂ܺܝܩܬ݁ܳܐ ܓ݁ܳܐܰܪ</p>
               </div>
               <div type="textpart" subtype="verse" n="10">
                  <p>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱̈ܝ ܐܶܢ ܗܳܟ݂ܰܢܳܐ ܐܺܝܬ݂ ܥܶܕ݂ܠܳܝܳܐ
                    ܒ݁ܰܝܢܰܝ ܓ݁ܰܒ݂ܪܳܐ ܠܰܐܢ̱ܬ݁ܬ݂ܳܐ ܠܳܐ ܦ݁ܰܩܳܚ ܠܡܶܣܰܒ݂ ܐܰܢ̱ܬ݁ܬ݂ܳܐ</p>
               </div>
               <div type="textpart" subtype="verse" n="11">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܠܳܐ ܟ݁ܽܠܢܳܫ ܣܳܦ݂ܶܩ ܠܳܗ̇ ܠܡܶܠܬ݂ܳܐ
                    ܗܳܕ݂ܶܐ ܐܶܠܳܐ ܡܰܢ ܕ݁ܺܝܗܺܝܒ݂ ܠܶܗ</p>
               </div>
               <div type="textpart" subtype="verse" n="12">
                  <p>ܐܺܝܬ݂ ܓ݁ܶܝܪ ܡܗܰܝܡ̈ܢܶܐ ܕ݁ܡܶܢ ܟ݁ܰܪܣܳܐ ܕ݁ܶܐܡܗܽܘܢ ܐܶܬ݂ܺܝܠܶܕ݂ܘ
                    ܗܳܟ݂ܰܢܳܐ ܘܺܐܝܬ݂ ܡܗܰܝܡ̈ܢܶܐ ܕ݁ܡܶܢ ܒ݁ܢܰܝ̈ܢܳܫܳܐ ܗܘܰܘ ܡܗܰܝܡ̈ܢܶܐ ܘܺܐܝܬ݂ ܡܗܰܝܡ̈ܢܶܐ
                    ܕ݁ܗܶܢܽܘܢ ܥܒ݂ܰܕ݂ܘ ܢܰܦ݂ܫܗܽܘܢ ܡܗܰܝܡ̈ܢܶܐ ܡܶܛܽܠ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܡܰܢ ܕ݁ܡܶܫܟ݁ܰܚ
                    ܕ݁ܢܶܣܦ݁ܰܩ ܢܶܣܦ݁ܰܩ</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܩܰܪܶܒ݂ܘ ܠܶܗ ܛ̈ܠܳܝܶܐ ܕ݁ܰܢܣܺܝܡ ܐܺܝܕ݂ܶܗ ܥܠܰܝܗܽܘܢ
                    ܘܰܢܨܰܠܶܐ ܘܰܟ݂ܰܐܘ ܒ݁ܗܽܘܢ ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="14">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ ܫܒ݂ܽܘܩܘ ܛ̈ܠܳܝܶܐ ܐܳܬ݂ܶܝܢ ܠܘܳܬ݂ܝ
                    ܘܠܳܐ ܬ݁ܶܟ݂ܠܽܘܢ ܐܶܢܽܘܢ ܕ݁ܕ݂ܰܐܝܠܶܝܢ ܓ݁ܶܝܪ ܕ݁ܰܐܝܟ݂ ܗܳܠܶܝܢ ܐܶܢܽܘܢ ܐܺܝܬ݂ܶܝܗ̇
                    ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ</p>
               </div>
               <div type="textpart" subtype="verse" n="15">
                  <p>ܘܣܳܡ ܐܺܝܕ݂ܶܗ ܥܠܰܝܗܽܘܢ ܘܶܐܙܰܠ ܡܶܢ ܬ݁ܰܡܳܢ</p>
               </div>
               <div type="textpart" subtype="verse" n="16">
                  <p>ܘܶܐܬ݂ܳܐ ܚܰܕ݂ ܩܪܶܒ݂ ܘܶܐܡܰܪ ܠܶܗ ܡܰܠܦ݂ܳܢܳܐ ܛܳܒ݂ܳܐ ܡܳܢܳܐ ܕ݁ܛܳܒ݂
                    ܐܶܥܒ݁ܶܕ݂ ܕ݁ܢܶܗܘܽܘܢ ܠܺܝ +ܚܰܝܶܐ ܕ݁ܰܠܥܳܠܰܡ</p>
               </div>
               <div type="textpart" subtype="verse" n="17">
                  <p>ܗܽܘ ܕ݁ܶܝܢ ܐܶܡܰܪ ܠܶܗ ܡܳܢܳܐ ܩܳܪܶܐ ܐܰܢ̱ܬ݁ ܠܺܝ ܛܳܒ݂ܳܐ ܠܰܝܬ݁
                    ܛܳܒ݂ܳܐ ܐܶܠܳܐ ܐܶܢ ܚܰܕ݂ ܐܰܠܳܗܳܐ ܐܶܢ ܕ݁ܶܝܢ ܨܳܒ݂ܶܐ ܐܰܢ̱ܬ݁ ܕ݁ܬ݂ܶܥܽܘܠ +ܠܚܰܝܶܐ ܛܰܪ
                    ܦ݁ܽܘܩܕ̈݁ܳܢܶܐ</p>
               </div>
               <div type="textpart" subtype="verse" n="18">
                  <p>ܐܳܡܰܪ ܠܶܗ ܐܰܝܠܶܝܢ ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܶܗ ܕ݁ܠܳܐ ܬ݁ܶܩܛܽܘܠ
                    ܘܠܳܐ ܬ݁ܓ݂ܽܘܪ ܘܠܳܐ ܬ݁ܶܓ݂ܢܽܘܒ݂ ܘܠܳܐ ܬ݁ܶܣܗܰܕ݂ ܣܳܗܕ݁ܽܘܬ݂ ܫܽܘܩܪܳܐ</p>
               </div>
               <div type="textpart" subtype="verse" n="19">
                  <p>ܘܝܰܩܰܪ ܠܰܐܒ݂ܽܘܟ݂ ܘܠܶܐܡܳܟ݂ ܘܬ݂ܰܚܶܒ݂ ܠܩܰܪܺܝܒ݂ܳܟ݂ ܐܰܝܟ݂
                    ܢܰܦ݂ܫܳܟ݂</p>
               </div>
               <div type="textpart" subtype="verse" n="20">
                  <p>ܐܳܡܰܪ ܠܶܗ ܗܰܘ ܥܠܰܝܡܳܐ ܗܳܠܶܝܢ ܟ݁ܽܠܗܶܝܢ ܢܶܛܪܶܬ݂ ܐܶܢܶܝ̈ܢ ܡܶܢ
                    ܛܰܠܝܽܘܬ݂ܝ ܡܳܢܳܐ ܚܣܺܝܪ ܐ̱ܢܳܐ</p>
               </div>
               <div type="textpart" subtype="verse" n="21">
                  <p>ܐܳܡܰܪ ܠܶܗ ܝܶܫܽܘܥ ܐܶܢ ܨܳܒ݂ܶܐ ܐܰܢ̱ܬ݁ ܓ݁ܡܺܝܪܳܐ ܠܡܶܗܘܳܐ ܙܶܠ
                    ܙܰܒ݁ܶܢ ܩܶܢܝܳܢܳܟ݂ ܘܗܰܒ݂ ܠܡܶܣܟ̈݁ܺܢܶܐ ܘܬ݂ܶܗܘܶܐ ܠܳܟ݂ ܣܺܝܡܬ݂ܳܐ ܒ݁ܰܫܡܰܝܳܐ ܘܬ݂ܳܐ
                    ܒ݁ܳܬ݂ܰܪܝ</p>
               </div>
               <div type="textpart" subtype="verse" n="22">
                  <p>ܫܡܰܥ ܕ݁ܶܝܢ ܗܰܘ ܥܠܰܝܡܳܐ ܡܶܠܬ݂ܳܐ ܗܳܕ݂ܶܐ ܘܶܐܙܰܠ ܟ݁ܰܕ݂ ܟ݁ܰܪܝܳܐ
                    ܠܶܗ ܐܺܝܬ݂ ܗ̱ܘܳܐ ܠܶܗ ܓ݁ܶܝܪ ܩܶܢܝܳܢܳܐ ܣܰܓ݁ܺܝܳܐܐ</p>
               </div>
               <div type="textpart" subtype="verse" n="23">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܬ݂ܰܠܡܺܝܕ݂ܰܘܗ̱̈ܝ ܐܰܡܺܝܢ ܐܳܡܰܪ ܐ̱ܢܳܐ
                    ܠܟ݂ܽܘܢ ܕ݁ܥܰܛܠܳܐ ܗ̱ܝ ܠܥܰܬ݁ܺܝܪܳܐ ܕ݁ܢܶܥܽܘܠ ܠܡܰܠܟ݁ܽܘܬ݂ ܫܡܰܝܳܐ</p>
               </div>
               <div type="textpart" subtype="verse" n="24">
                  <p>ܬ݁ܽܘܒ݂ ܕ݁ܶܝܢ ܐܳܡܰܪܢܳܐ ܠܟ݂ܽܘܢ ܕ݁ܰܕ݂ܠܺܝܠ ܗ̱ܽܘ ܠܓ݂ܰܡܠܳܐ ܠܡܶܥܰܠ
                    ܒ݁ܰܚܪܽܘܪܳܐ ܕ݁ܰܡܚܰܛܳܐ ܐܰܘ ܥܰܬ݁ܺܝܪܳܐ ܕ݁ܢܶܥܽܘܠ ܠܡܰܠܟ݁ܽܘܬ݂ܳܐ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="25">
                  <p>ܬ݁ܰܠܡܺܝܕ݂̈ܶܐ ܕ݁ܶܝܢ ܟ݁ܰܕ݂ ܫܡܰܥܘ ܬ݁ܰܗܺܝܪܺܝܢ ܗ̱ܘܰܘ ܛܳܒ݂
                    ܘܳܐܡܪܺܝܢ ܡܰܢܽܘ ܟ݁ܰܝ ܡܶܫܟ݁ܰܚ ܕ݁ܢܺܚܶܐ</p>
               </div>
               <div type="textpart" subtype="verse" n="26">
                  <p>ܚܳܪ ܒ݁ܗܽܘܢ ܝܶܫܽܘܥ ܘܶܐܡܰܪ ܠܗܽܘܢ ܠܘܳܬ݂ ܒ݁ܢܰܝ̈ܢܳܫܳܐ ܗܳܕ݂ܶܐ ܠܳܐ
                    ܡܶܫܟ݁ܚܳܐ ܠܘܳܬ݂ ܐܰܠܳܗܳܐ ܕ݁ܶܝܢ ܟ݁ܽܠܡܶܕ݁ܶܡ ܡܶܫܟ݁ܚܳܐ</p>
               </div>
               <div type="textpart" subtype="verse" n="27">
                  <p>ܗܳܝܕ݁ܶܝܢ ܥܢܳܐ ܟ݁ܺܐܦ݂ܳܐ ܘܶܐܡܰܪ ܠܶܗ ܗܳܐ ܐܶܢܰܚܢܰܢ ܫܒ݂ܰܩܢ
                    ܟ݁ܽܠܡܶܕ݁ܶܡ ܘܶܐܬ݂ܰܝܢ ܒ݁ܳܬ݂ܪܳܟ݂ ܡܳܢܳܐ ܟ݁ܰܝ ܢܶܗܘܶܐ ܠܰܢ</p>
               </div>
               <div type="textpart" subtype="verse" n="28">
                  <p>ܐܳܡܰܪ ܠܗܽܘܢ ܝܶܫܽܘܥ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܰܐܢ̱ܬ݁ܽܘܢ
                    ܕ݁ܶܐܬ݂ܰܝܬ݁ܽܘܢ ܒ݁ܳܬ݂ܰܪܝ ܒ݁ܥܳܠܡܳܐ ܚܰܕ݂̱ܬ݂ܳܐ ܡܳܐ ܕ݁ܝܳܬ݂ܶܒ݂ ܒ݁ܪܶܗ ܕ݁ܐ̱ܢܳܫܳܐ ܥܰܠ
                    ܬ݁ܪܳܢܳܘܣ ܕ݁ܫܽܘܒ݂ܚܶܗ ܬ݁ܶܬ݁ܒ݂ܽܘܢ ܐܳܦ݂ ܐܰܢ̱ܬ݁ܽܘܢ ܥܰܠ ܬ݁ܪ̈ܶܥܣܰܪ ܟ݁ܽܘܪ̈ܣܰܘܳܢ
                    ܘܰܬ݁ܕ݂ܽܘܢܽܘܢ ܬ݁ܪ̈ܶܥܣܰܪ ܫܰܒ݂̈ܛܶܐ ܕ݁ܺܐܝܣܪܳܐܝܶܠ</p>
               </div>
               <div type="textpart" subtype="verse" n="29">
                  <p>ܘܟ݂ܽܠܢܳܫ ܕ݁ܫܳܒ݂ܶܩ ܒ̈݁ܳܬ݁ܶܐ ܐܰܘ +ܐܰܚܶܐ ܐܰܘ ܐܰܚ̈ܘܳܬ݂ܳܐ ܐܰܘ
                    ܐܰܒ݂ܳܐ ܐܰܘ ܐܶܡܳܐ ܐܰܘ ܐܰܢ̱ܬ݁ܬ݂ܳܐ ܐܰܘ ܒ̈݁ܢܰܝܳܐ ܐܰܘ ܩܽܘܪ̈ܝܳܐ ܡܶܛܽܠ ܫܶܡܝ ܚܰܕ݂
                    ܒ݁ܰܡܳܐܐ ܢܩܰܒ݁ܶܠ ܘ̈ܚܰܝܶܐ ܕ݁ܰܠܥܳܠܰܡ ܢܺܐܪܰܬ݂</p>
               </div>
               <div type="textpart" subtype="verse" n="30">
                  <p>ܣܰܓ݁ܺܝܶܐ̈ܐ ܕ݁ܶܝܢ ܩܰܕ݂̈ܡܳܝܶܐ ܕ݁ܢܶܗܘܽܘܢ ܐ̱ܚܪ̈ܳܝܶܐ ܘܰܐ̱ܚܪ̈ܳܝܶܐ
                    ܩܰܕ݂̈ܡܳܝܶܐ</p>
               </div>
            </div>
            <div type="textpart" subtype="chapter" n="20">
               <div type="textpart" subtype="verse" n="1">
                  <p>ܕ݁ܳܡܝܳܐ ܓ݁ܶܝܪ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܓ݂ܰܒ݂ܪܳܐ ܡܳܪܶܐ ܒ݁ܰܝܬ݁ܳܐ
                    ܕ݁ܰܢܦ݂ܰܩ ܒ݁ܨܰܦ݂ܪܳܐ ܕ݁ܢܶܐܓ݂ܽܘܪ ܦ݁ܳܥ̈ܠܶܐ ܠܟ݂ܰܪܡܶܗ</p>
               </div>
               <div type="textpart" subtype="verse" n="2">
                  <p>ܩܰܨ ܕ݁ܶܝܢ ܥܰܡ ܦ݁ܳܥ̈ܠܶܐ ܡܶܢ ܕ݁ܺܝܢܳܪܳܐ ܒ݁ܝܰܘܡܳܐ ܘܫܰܕ݁ܰܪ ܐܶܢܽܘܢ
                    ܠܟ݂ܰܪܡܶܗ</p>
               </div>
               <div type="textpart" subtype="verse" n="3">
                  <p>ܘܰܢܦ݂ܰܩ ܒ݁ܰܬ݂ܠܳܬ݂ ܫܳܥܺܝ̈ܢ ܘܰܚܙܳܐ ܐ̱ܚܪ̈ܳܢܶܐ ܕ݁ܩܳܝܡܺܝܢ ܒ݁ܫܽܘܩܳܐ
                    ܘܒ݂ܰܛܺܝܠܺܝܢ</p>
               </div>
               <div type="textpart" subtype="verse" n="4">
                  <p>ܘܶܐܡܰܪ ܠܗܽܘܢ ܙܶܠܘ ܐܳܦ݂ ܐܰܢ̱ܬ݁ܽܘܢ ܠܟ݂ܰܪܡܳܐ ܘܡܶܕ݁ܶܡ ܕ݁ܘܳܠܶܐ
                    ܝܳܗܶܒ݂ ܐ̱ܢܳܐ ܠܟ݂ܽܘܢ</p>
               </div>
               <div type="textpart" subtype="verse" n="5">
                  <p>ܗܶܢܽܘܢ ܕ݁ܶܝܢ ܐܶܙܰܠܘ ܘܰܢܦ݂ܰܩ ܬ݁ܽܘܒ݂ ܒ݁ܫܶܬ݂ ܘܒ݂ܰܬ݂ܫܰܥ ܫܳܥܺܝ̈ܢ
                    ܘܰܥܒ݂ܰܕ݂ ܗܳܟ݂ܘܳܬ݂</p>
               </div>
               <div type="textpart" subtype="verse" n="6">
                  <p>ܘܠܰܐܦ̈݁ܰܝ ܚܕ݂ܰܥܶܣܪ̈ܶܐ ܫܳܥܺܝ̈ܢ ܢܦ݂ܰܩ ܘܶܐܫܟ݁ܰܚ ܐ̱ܚܪ̈ܳܢܶܐ
                    ܕ݁ܩܳܝܡܺܝܢ ܘܒ݂ܰܛܺܝܠܺܝܢ ܘܶܐܡܰܪ ܠܗܽܘܢ ܡܳܢܳܐ ܩܳܝܡܺܝܢ ܐܢ̱ܬ݁ܽܘܢ ܝܰܘܡܳܐ ܟ݁ܽܠܶܗ
                    ܘܒ݂ܰܛܳܠܺܝܢ</p>
               </div>
               <div type="textpart" subtype="verse" n="7">
                  <p>ܐܳܡܪܺܝܢ ܠܶܗ ܕ݁ܠܳܐ ܐ̱ܢܳܫ ܐܰܓ݂ܪܳܢ ܐܳܡܰܪ ܠܗܽܘܢ ܙܶܠܘ ܐܳܦ݂
                    ܐܰܢ̱ܬ݁ܽܘܢ ܠܟ݂ܰܪܡܳܐ ܘܡܶܕ݁ܶܡ ܕ݁ܘܳܠܶܐ ܢܳܣܒ݁ܺܝܢ ܐܢ̱ܬ݁ܽܘܢ</p>
               </div>
               <div type="textpart" subtype="verse" n="8">
                  <p>ܟ݁ܰܕ݂ ܗܘܳܐ ܕ݁ܶܝܢ ܪܰܡܫܳܐ ܐܶܡܰܪ ܡܳܪܶܐ ܟ݁ܰܪܡܳܐ ܠܪܰܒ݁ܰܝܬ݁ܶܗ ܩܪܺܝ
                    ܦ݁ܳܥ̈ܠܶܐ ܘܗܰܒ݂ ܠܗܽܘܢ ܐܰܓ݂ܪܗܽܘܢ ܘܫܰܪܳܐ ܡܶܢ ܐ̱ܚܪ̈ܳܝܶܐ ܘܰܥܕ݂ܰܡܳܐ ܠܩܰܕ݂̈ܡܳܝܶܐ</p>
               </div>
               <div type="textpart" subtype="verse" n="9">
                  <p>ܘܶܐܬ݂ܰܘ ܗܳܢܽܘܢ ܕ݁ܰܚܕ݂ܰܥܶܣܪ̈ܶܐ ܫܳܥܺܝ̈ܢ ܢܣܰܒ݂ܘ ܕ݁ܺܝܢܳܪ
                    ܕ݁ܺܝܢܳܪ</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܐܶܬ݂ܰܘ ܩܰܕ݂̈ܡܳܝܶܐ ܣܒ݂ܰܪܘ ܕ݁ܝܰܬ݁ܺܝܪ ܫܳܩܠܺܝܢ ܘܰܫܩܰܠܘ
                    ܕ݁ܺܝܢܳܪ ܕ݁ܺܝܢܳܪ ܐܳܦ݂ ܗܶܢܽܘܢ</p>
               </div>
               <div type="textpart" subtype="verse" n="11">
                  <p>ܘܟ݂ܰܕ݂ ܫܩܰܠܘ ܪܰܛܶܢܘ ܥܰܠ ܡܳܪܶܐ ܒ݁ܰܝܬ݁ܳܐ</p>
               </div>
               <div type="textpart" subtype="verse" n="12">
                  <p>ܘܳܐܡܪܺܝܢ ܗܳܠܶܝܢ ܐ̱ܚܪ̈ܳܝܶܐ ܚܕ݂ܳܐ ܫܳܥܳܐ ܥܒ݂ܰܕ݂ܘ ܘܰܐܫܘܺܝܬ݂
                    ܐܶܢܽܘܢ ܥܰܡܰܢ ܕ݁ܰܫܩܰܠܢ ܝܽܘܩܪܶܗ ܕ݁ܝܰܘܡܳܐ ܘܚܽܘܡܶܗ</p>
               </div>
               <div type="textpart" subtype="verse" n="13">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܚܰܕ݂ ܡܶܢܗܽܘܢ ܚܰܒ݂ܪܝ ܠܳܐ ܡܰܥܘܶܠ ܐ̱ܢܳܐ
                    ܒ݁ܳܟ݂ ܠܳܐ ܗ̱ܘܳܐ ܒ݁ܕ݂ܺܝܢܳܪ ܩܰܨܬ݁ ܥܰܡܝ</p>
               </div>
               <div type="textpart" subtype="verse" n="14">
                  <p>ܣܰܒ݂ ܕ݁ܺܝܠܳܟ݂ ܘܙܶܠ ܨܳܒ݂ܶܐ ܐ̱ܢܳܐ ܕ݁ܶܝܢ ܕ݁ܰܠܗܳܢܳܐ ܐ̱ܚܪܳܝܳܐ
                    ܐܶܬ݁ܶܠ ܐܰܝܟ݂ ܕ݁ܠܳܟ݂</p>
               </div>
               <div type="textpart" subtype="verse" n="15">
                  <p>ܐܰܘ ܠܳܐ ܫܰܠܺܝܛ ܠܺܝ ܕ݁ܡܶܕ݁ܶܡ ܕ݁ܨܳܒ݂ܶܐ ܐ̱ܢܳܐ ܐܶܥܒ݁ܶܕ݂ ܒ݁ܕ݂ܺܝܠܝ
                    ܐܰܘ ܥܰܝܢܳܟ݂ ܒ݁ܺܝܫܳܐ ܕ݁ܶܐܢܳܐ ܛܳܒ݂ ܐ̱ܢܳܐ</p>
               </div>
               <div type="textpart" subtype="verse" n="16">
                  <p>ܗܳܟ݂ܰܢܳܐ ܢܶܗܘܽܘܢ ܐ̱ܚܪ̈ܳܝܶܐ ܩܰܕ݂̈ܡܳܝܶܐ ܘܩܰܕ݂̈ܡܳܝܶܐ ܐ̱ܚܪ̈ܳܝܶܐ
                    ܣܰܓ݁ܺܝܐ̈ܝܺܢ ܐܶܢܽܘܢ ܓ݁ܶܝܪ ܩܪ̈ܰܝܳܐ ܘܰܙܥܽܘܪ̈ܺܝܢ ܓ݁ܒ݂̈ܰܝܳܐ</p>
               </div>
               <div type="textpart" subtype="verse" n="17">
                  <p>ܥܬ݂ܺܝܕ݂ ܗܘܳܐ ܕ݁ܶܝܢ ܝܶܫܽܘܥ ܕ݁ܢܶܣܰܩ ܠܽܐܘܪܺܫܠܶܡ ܘܰܕ݂ܒ݂ܰܪ
                    ܠܰܬ݂ܪܶܥܣܰܪ ܬ݁ܰܠܡܺܝܕ݂ܰܘܗ̱̈ܝ ܒ݁ܰܝܢܰܘܗ̱ܝ ܘܰܠܗܽܘܢ ܒ݁ܽܐܘܪܚܳܐ ܘܶܐܡܰܪ ܠܗܽܘܢ</p>
               </div>
               <div type="textpart" subtype="verse" n="18">
                  <p>ܗܳܐ ܣܳܠܩܺܝܢ ܚ̱ܢܰܢ ܠܽܐܘܪܺܫܠܶܡ ܘܰܒ݂ܪܶܗ ܕ݁ܐ̱ܢܳܫܳܐ ܡܶܫܬ݁ܠܶܡ
                    ܠܪ̈ܰܒ݁ܰܝ ܟ݁ܳܗ̈ܢܶܐ ܘܰܠܣܳܦ݂ܪ̈ܶܐ ܘܰܢܚܰܝܒ݂ܽܘܢܳܝܗ̱ܝ ܠܡܰܘܬ݁ܳܐ</p>
               </div>
               <div type="textpart" subtype="verse" n="19">
                  <p>ܘܢܰܫܠܡܽܘܢܳܝܗ̱ܝ ܠܥܰܡ̱̈ܡܶܐ ܘܰܢܒ݂ܰܙܚܽܘܢ ܒ݁ܶܗ ܘܰܢܢܰܓ݁ܕ݂ܽܘܢܳܝܗ̱ܝ
                    ܘܢܶܙܩܦ݂ܽܘܢܳܝܗ̱ܝ ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܢܩܽܘܡ</p>
               </div>
               <div type="textpart" subtype="verse" n="20">
                  <p>ܗܳܝܕ݁ܶܝܢ ܩܶܪܒ݁ܰܬ݂ ܠܶܗ ܐܶܡܗܽܘܢ ܕ݁ܰܒ݂̈ܢܰܝ ܙܰܒ݂ܕ݂ܰܝ ܗܺܝ
                    ܘܰܒ݂ܢܶܝ̈ܗ̇ ܘܣܶܓ݂ܕ݁ܰܬ݂ ܠܶܗ ܘܫܳܐܠܳܐ ܗ̱ܘܳܬ݂ ܠܶܗ ܡܶܕ݁ܶܡ</p>
               </div>
               <div type="textpart" subtype="verse" n="21">
                  <p>ܗܽܘ ܕ݁ܶܝܢ ܐܶܡܰܪ ܠܳܗ̇ ܡܳܢܳܐ ܨܳܒ݂ܝܳܐ ܐܰܢ̱ܬ݁ܝ ܐܳܡܪܳܐ ܠܶܗ ܐܶܡܰܪ
                    ܕ݁ܢܶܬ݁ܒ݂ܽܘܢ ܗܳܠܶܝܢ ܬ݁ܪ̈ܶܝܢ ܒ̈݁ܢܰܝ ܚܰܕ݂ ܡܶܢ ܝܰܡܺܝܢܳܟ݂ ܘܚܰܕ݂ ܡܶܢ ܣܶܡܳܠܳܟ݂
                    ܒ݁ܡܰܠܟ݁ܽܘܬ݂ܳܟ݂</p>
               </div>
               <div type="textpart" subtype="verse" n="22">
                  <p>ܥܢܳܐ ܝܶܫܽܘܥ ܘܶܐܡܰܪ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܳܢܳܐ ܫܳܐܠܺܝܢ
                    ܐܢ̱ܬ݁ܽܘܢ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܫܬ݁ܳܐ ܟ݁ܳܣܳܐ ܕ݁ܶܐܢܳܐ ܥܬ݂ܺܝܕ݂ ܠܡܶܫܬ݁ܳܐ ܐܰܘ
                    ܡܰܥܡܽܘܕ݂ܺܝܬ݂ܳܐ ܕ݁ܶܐܢܳܐ ܥܳܡܶܕ݂ ܐ̱ܢܳܐ ܬ݁ܶܥܡܕ݂ܽܘܢ ܐܳܡܪܺܝܢ ܠܶܗ ܡܶܫܟ݁ܚܺܝܢ ܚ̱ܢܰܢ</p>
               </div>
               <div type="textpart" subtype="verse" n="23">
                  <p>ܐܳܡܰܪ ܠܗܽܘܢ ܟ݁ܳܣܝ ܬ݁ܶܫܬ݁ܽܘܢ ܘܡܰܥܡܽܘܕ݂ܺܝܬ݂ܳܐ ܕ݁ܶܐܢܳܐ ܥܳܡܶܕ݂
                    ܐ̱ܢܳܐ ܬ݁ܶܥܡܕ݂ܽܘܢ ܕ݁ܬ݂ܶܬ݁ܒ݂ܽܘܢ ܕ݁ܶܝܢ ܡܶܢ ܝܰܡܺܝܢܝ ܘܡܶܢ ܣܶܡܳܠܝ ܠܳܐ ܗ̱ܘܳܬ݂ ܕ݁ܺܝܠܝ
                    ܕ݁ܶܐܬ݁ܶܠ ܐܶܠܳܐ ܠܰܐܝܠܶܝܢ ܕ݁ܶܐܬ݁ܛܰܝܒ݂ܰܬ݂ ܡܶܢ ܐܳܒ݂ܝ</p>
               </div>
               <div type="textpart" subtype="verse" n="24">
                  <p>ܟ݁ܰܕ݂ ܕ݁ܶܝܢ ܫܡܰܥܘ ܥܶܣܪܳܐ ܪܓ݂ܶܙܘ ܥܰܠ ܗܳܢܽܘܢ ܬ݁ܪ̈ܶܝܢ
                    ܐܰܚܺܝ̈ܢ</p>
               </div>
               <div type="textpart" subtype="verse" n="25">
                  <p>ܘܰܩܪܳܐ ܐܶܢܽܘܢ ܝܶܫܽܘܥ ܘܶܐܡܰܪ ܠܗܽܘܢ ܝܳܕ݂ܥܺܝܢ ܐܢ̱ܬ݁ܽܘܢ
                    ܕ݁ܪ̈ܺܫܰܝܗܽܘܢ ܕ݁ܥܰܡ̱̈ܡܶܐ ܡܳܪ̈ܰܝܗܽܘܢ ܐܶܢܽܘܢ ܘܪܰܘܪ̈ܒ݂ܳܢܰܝܗܽܘܢ ܫܰܠܺܝܛܺܝܢ
                    ܥܠܰܝܗܽܘܢ</p>
               </div>
               <div type="textpart" subtype="verse" n="26">
                  <p>ܠܳܐ ܗܳܟ݂ܰܢܳܐ ܢܶܗܘܶܐ ܒ݁ܰܝܢܳܬ݂ܟ݂ܽܘܢ ܐܶܠܳܐ ܡܰܢ ܕ݁ܨܳܒ݂ܶܐ ܒ݁ܟ݂ܽܘܢ
                    ܕ݁ܢܶܗܘܶܐ ܪܰܒ݁ܳܐ ܢܶܗܘܶܐ ܠܟ݂ܽܘܢ ܡܫܰܡܫܳܢܳܐ</p>
               </div>
               <div type="textpart" subtype="verse" n="27">
                  <p>ܘܡܰܢ ܕ݁ܨܳܒ݂ܶܐ ܒ݁ܟ݂ܽܘܢ ܕ݁ܢܶܗܘܶܐ ܩܰܕ݂ܡܳܝܳܐ ܢܶܗܘܶܐ ܠܟ݂ܽܘܢ
                    ܥܰܒ݂ܕ݁ܳܐ</p>
               </div>
               <div type="textpart" subtype="verse" n="28">
                  <p>ܐܰܝܟ݁ܰܢܳܐ ܕ݁ܰܒ݂ܪܶܗ ܕ݁ܐ̱ܢܳܫܳܐ ܠܳܐ ܐܶܬ݂ܳܐ ܕ݁ܢܶܫܬ݁ܰܡܰܫ ܐܶܠܳܐ
                    ܕ݁ܰܢܫܰܡܶܫ ܘܰܕ݂ܢܶܬ݁ܶܠ ܢܰܦ݂ܫܶܗ ܦ݁ܽܘܪܩܳܢܳܐ ܚܠܳܦ݂ ܣܰܓ݁ܺܝܶܐ̈ܐ</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܢܦ݂ܰܩ ܝܶܫܽܘܥ ܡܶܢ ܐܺܝܪܺܝܚܽܘ ܐܳܬ݂ܶܐ ܗ̱ܘܳܐ ܒ݁ܳܬ݂ܪܶܗ
                    ܟ݁ܶܢܫܳܐ ܣܰܓ݁ܺܝܳܐܐ</p>
               </div>
               <div type="textpart" subtype="verse" n="30">
                  <p>ܘܗܳܐ ܣ̈ܡܰܝܳܐ ܬ݁ܪ̈ܶܝܢ ܝܳܬ݂ܒ݁ܺܝܢ ܗ̱ܘܰܘ ܥܰܠ ܝܰܕ݂ ܐܽܘܪܚܳܐ ܘܟ݂ܰܕ݂
                    ܫܡܰܥܘ ܕ݁ܝܶܫܽܘܥ ܥܳܒ݂ܰܪ ܝܰܗ̱ܒ݂ܘ ܩܳܠܳܐ ܘܳܐܡܪܺܝܢ ܐܶܬ݂ܪܰܚܰܡ ܥܠܰܝܢ ܡܳܪܝ ܒ݁ܪܶܗ
                    ܕ݁ܕ݂ܰܘܺܝܕ݂</p>
               </div>
               <div type="textpart" subtype="verse" n="31">
                  <p>ܟ݁ܶܢ̈ܫܶܐ ܕ݁ܶܝܢ ܟ݁ܳܐܶܝܢ ܗ̱ܘܰܘ ܒ݁ܗܽܘܢ ܕ݁ܢܶܫܬ݁ܩܽܘܢ ܘܗܶܢܽܘܢ
                    ܝܰܬ݁ܺܝܪܳܐܝܺܬ݂ ܐܰܪܺܝܡܘ ܩܳܠܗܽܘܢ ܘܳܐܡܪܺܝܢ ܡܳܪܰܢ ܐܶܬ݂ܪܰܚܰܡ ܥܠܰܝܢ ܒ݁ܪܶܗ
                    ܕ݁ܕ݂ܰܘܺܝܕ݂</p>
               </div>
               <div type="textpart" subtype="verse" n="32">
                  <p>ܘܩܳܡ ܝܶܫܽܘܥ ܘܰܩܪܳܐ ܐܶܢܽܘܢ ܘܶܐܡܰܪ ܡܳܢܳܐ ܨܳܒ݂ܶܝܢ ܐܢ̱ܬ݁ܽܘܢ
                    ܕ݁ܶܐܥܒ݁ܶܕ݂ ܠܟ݂ܽܘܢ</p>
               </div>
               <div type="textpart" subtype="verse" n="33">
                  <p>ܐܳܡܪܺܝܢ ܠܶܗ ܡܳܪܰܢ ܕ݁ܢܶܬ݂ܦ̈݁ܰܬ݁ܚܳܢ ܥܰܝܢܰܝ̈ܢ</p>
               </div>
               <div type="textpart" subtype="verse" n="34">
                  <p>ܘܶܐܬ݂ܪܰܚܰܡ ܥܠܰܝܗܽܘܢ ܝܶܫܽܘܥ ܘܰܩܪܶܒ݂ ܠܥܰܝܢܰܝܗܽܘ̈ܢ ܘܒ݂ܰܪ
                    ܫܳܥܬ݂ܶܗ ܐܶܬ݂ܦ݁ܰܬ݁ܰܚ ܥܰܝܢܰܝܗܽܘ̈ܢ ܘܶܐܙܰܠܘ ܒ݁ܳܬ݂ܪܶܗ</p>
               </div>
            </div>
            <div type="textpart" subtype="chapter" n="21">
               <div type="textpart" subtype="verse" n="1">
                  <p>ܘܟ݂ܰܕ݂ ܩܪܶܒ݂ ܠܽܐܘܪܺܫܠܶܡ ܘܶܐܬ݂ܳܐ ܠܒ݂ܶܝܬ݂ ܦ݁ܳ̈̈ܓ̈݁ܶܐ ܥܰܠ
                    ܓ݁ܶܢ̱ܒ݂ ܛܽܘܪܳܐ ܕ݁ܙܰܝ̈ܬ݁ܶܐ ܫܰܕ݁ܰܪ ܝܶܫܽܘܥ ܬ݁ܪܶܝܢ ܡܶܢ ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="2">
                  <p>ܘܶܐܡܰܪ ܠܗܽܘܢ ܙܶܠܘ ܠܰܩܪܺܝܬ݂ܳܐ ܗܳܕ݂ܶܐ ܕ݁ܰܠܩܽܘܒ݂ܰܠܟ݂ܽܘܢ ܘܡܶܚܕ݂ܳܐ
                    ܡܶܫܟ݁ܚܺܝܢ ܐܢ̱ܬ݁ܽܘܢ ܚܡܳܪܳܐ ܕ݁ܰܐܣܺܝܪܳܐ ܘܥܺܝܠܳܐ ܥܰܡܳܗ̇ ܫܪܰܘ ܐܰܝܬ݁ܰܘ ܠܺܝ</p>
               </div>
               <div type="textpart" subtype="verse" n="3">
                  <p>ܘܶܐܢ ܐ̱ܢܳܫ ܐܳܡܰܪ ܠܟ݂ܽܘܢ ܡܶܕ݁ܶܡ ܐܶܡܰܪܘ ܠܶܗ ܕ݁ܰܠܡܳܪܰܢ
                    ܡܶܬ݂ܒ݁ܥܶܝܢ ܘܡܶܚܕ݂ܳܐ ܡܫܰܕ݁ܰܪ ܠܗܽܘܢ ܠܟ݂ܳܐ</p>
               </div>
               <div type="textpart" subtype="verse" n="4">
                  <p>ܗܳܕ݂ܶܐ ܕ݁ܶܝܢ ܕ݁ܰܗܘܳܬ݂ ܕ݁ܢܶܬ݂ܡܰܠܶܐ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂
                    ܢܒ݂ܺܝܳܐ ܕ݁ܶܐܡܰܪ</p>
               </div>
               <div type="textpart" subtype="verse" n="5">
                  <p>ܐܶܡܰܪܘ ܠܒ݂ܰܪ̱ܬ݂ ܨܶܗܝܽܘܢ ܗܳܐ ܡܰܠܟ݁ܶܟ݂ܝ ܐܳܬ݂ܶܐ ܠܶܟ݂ܝ ܡܰܟ݁ܺܝܟ݂
                    ܘܰܪܟ݂ܺܝܒ݂ ܥܰܠ ܚܡܳܪܳܐ ܘܥܰܠ ܥܺܝܠܳܐ ܒ݁ܰܪ ܐܰܬ݂ܳܢܳܐ</p>
               </div>
               <div type="textpart" subtype="verse" n="6">
                  <p>ܘܶܐܙܰܠܘ ܬ݁ܰܠܡܺܝܕ݂̈ܶܐ ܘܰܥܒ݂ܰܕ݂ܘ ܐܰܝܟ݁ܰܢܳܐ ܕ݁ܰܦ݂ܩܰܕ݂ ܠܗܽܘܢ
                    ܝܶܫܽܘܥ</p>
               </div>
               <div type="textpart" subtype="verse" n="7">
                  <p>ܘܰܐܝܬ݁ܺܝܘ ܠܰܚܡܳܪܳܐ ܘܰܠܥܺܝܠܳܐ ܘܣܳܡܘ ܥܰܠ ܥܺܝܠܳܐ ܢܰܚܬ݁ܰܝܗܽܘ̈ܢ
                    ܘܰܪܟ݂ܶܒ݂ ܥܠܰܘܗ̱ܝ ܝܶܫܽܘܥ</p>
               </div>
               <div type="textpart" subtype="verse" n="8">
                  <p>ܘܣܽܘܓ݂ܳܐܐ ܕ݁ܟ݂ܶܢ̈ܫܶܐ ܡܫܰܘܶܝܢ ܗ̱ܘܰܘ ܡܳܐܢܰܝܗܽܘ̈ܢ ܒ݁ܽܐܘܪܚܳܐ
                    ܐ̱ܚܪ̈ܳܢܶܐ ܕ݁ܶܝܢ ܦ݁ܳܣܩܺܝܢ ܗ̱ܘܰܘ ܣܰܘܟ̈݁ܶܐ ܡܶܢ ܐܺܝ̈ܠܳܢܶܐ ܘܪܳܡܶܝܢ ܒ݁ܽܐܘܪܚܳܐ</p>
               </div>
               <div type="textpart" subtype="verse" n="9">
                  <p>ܟ݁ܶܢ̈ܫܶܐ ܕ݁ܶܝܢ ܐܰܝܠܶܝܢ ܕ݁ܳܐܙܺܠ̱ܝܢ ܗ̱ܘܰܘ ܩܕ݂ܳܡܰܘܗ̱ܝ ܘܳܐܬ݂ܶܝܢ
                    ܒ݁ܳܬ݂ܪܶܗ ܩܳܥܶܝܢ ܗ̱ܘܰܘ ܘܳܐܡܪܺܝܢ ܐܽܘܫܰܥܢܳܐ ܠܰܒ݂ܪܶܗ ܕ݁ܕ݂ܰܘܺܝܕ݂ ܒ݁ܪܺܝܟ݂ ܗ̱ܽܘ
                    ܕ݁ܳܐܬ݂ܶܐ ܒ݁ܰܫܡܶܗ ܕ݁ܡܳܪܝܳܐ ܐܽܘܫܰܥܢܳܐ ܒ݁ܰܡܪ̈ܰܘܡܶܐ</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܥܰܠ ܠܽܐܘܪܺܫܠܶܡ ܐܶܬ݁ܬ݁ܙܺܝܥܰܬ݂ ܟ݁ܽܠܳܗ̇ ܡܕ݂ܺܝܢ̱ܬ݁ܳܐ
                    ܘܳܐܡܪܺܝܢ ܗ̱ܘܰܘ ܡܰܢܽܘ ܗܳܢܳܐ</p>
               </div>
               <div type="textpart" subtype="verse" n="11">
                  <p>ܟ݁ܶܢ̈ܫܶܐ ܕ݁ܶܝܢ ܐܳܡܪܺܝܢ ܗ̱ܘܰܘ ܗܳܢܰܘ ܝܶܫܽܘܥ ܢܒ݂ܺܝܳܐ ܕ݁ܡܶܢ
                    ܢܳܨܪܰܬ݂ ܕ݁ܰܓ݂ܠܺܝܠܳܐ</p>
               </div>
               <div type="textpart" subtype="verse" n="12">
                  <p>ܘܥܰܠ ܝܶܫܽܘܥ ܠܗܰܝܟ݁ܠܳܐ ܕ݁ܰܐܠܳܗܳܐ ܘܰܐܦ݁ܶܩ ܠܟ݂ܽܠܗܽܘܢ ܕ݁ܙܳܒ݂ܢܺܝܢ
                    ܘܰܡܙܰܒ݁ܢܺܝܢ ܒ݁ܗܰܝܟ݁ܠܳܐ ܘܣܰܚܶܦ݂ ܦ݁ܳܬ݂ܽܘܪ̈ܶܐ ܕ݁ܰܡܥܰܪ̈ܦ݂ܳܢܶܐ ܘܟ݂ܽܘܪ̈ܣܰܘܳܬ݂ܳܐ
                    ܕ݁ܗܳܢܽܘܢ ܕ݁ܰܡܙܰܒ݁ܢܺܝܢ ܝܰܘ̈ܢܶܐ</p>
               </div>
               <div type="textpart" subtype="verse" n="13">
                  <p>ܘܶܐܡܰܪ ܠܗܽܘܢ ܟ݁ܬ݂ܺܝܒ݂ ܗ̱ܽܘ ܕ݁ܒ݂ܰܝܬ݁ܝ ܒ݁ܶܝܬ݂ ܨܠܽܘܬ݂ܳܐ
                    ܢܶܬ݂ܩܪܶܐ ܐܰܢ̱ܬ݁ܽܘܢ ܕ݁ܶܝܢ ܥܒ݂ܰܕ݁ܬ݁ܽܘܢܳܝܗ̱ܝ ܡܥܰܪܬ݂ܳܐ ܕ݁ܠܶܣ̈ܛܳܝܶܐ</p>
               </div>
               <div type="textpart" subtype="verse" n="14">
                  <p>ܘܩܰܪܶܒ݂ܘ ܠܶܗ ܒ݁ܗܰܝܟ݁ܠܳܐ ܣ̈ܡܰܝܳܐ ܘܰܚܓ݂ܺܝ̈ܣܶܐ ܘܰܐܣܺܝ
                    ܐܶܢܽܘܢ</p>
               </div>
               <div type="textpart" subtype="verse" n="15">
                  <p>ܟ݁ܰܕ݂ ܚܙܰܘ ܕ݁ܶܝܢ ܪ̈ܰܒ݁ܰܝ ܟ݁ܳܗ̈ܢܶܐ ܘܰܦ݂ܪ̈ܺܝܫܶܐ ܬ݁ܶܕ݂ܡܪ̈ܳܬ݂ܳܐ
                    ܕ݁ܥܳܒ݂ܶܕ݂ ܘܰܛ̈ܠܳܝܶܐ ܕ݁ܩܳܥܶܝܢ ܒ݁ܗܰܝܟ݁ܠܳܐ ܘܳܐܡܪܺܝܢ ܐܽܘܫܰܥܢܳܐ ܠܰܒ݂ܪܶܗ ܕ݁ܕ݂ܰܘܺܝܕ݂
                    ܐܶܬ݂ܒ݁ܶܐܫ ܠܗܽܘܢ</p>
               </div>
               <div type="textpart" subtype="verse" n="16">
                  <p>ܘܳܐܡܪܺܝܢ ܠܶܗ ܫܳܡܰܥ ܐܰܢ̱ܬ݁ ܡܳܢܳܐ ܐܳܡܪܺܝܢ ܗܳܠܶܝܢ ܐܳܡܰܪ ܠܗܽܘܢ
                    ܝܶܫܽܘܥ ܐܺܝܢ ܡܶܢ ܡܬ݂ܽܘܡ ܠܳܐ ܩܪܰܝܬ݁ܽܘܢ ܕ݁ܡܶܢ ܦ݁ܽܘܡܳܐ ܕ݁ܰܛ̈ܠܳܝܶܐ ܘܰܕ݂ܝܰܠܽܘܕ݂̈ܶܐ
                    ܬ݁ܰܩܶܢܬ݁ ܬ݁ܶܫܒ݁ܽܘܚܬ݁ܳܐ</p>
               </div>
               <div type="textpart" subtype="verse" n="17">
                  <p>ܘܰܫܒ݂ܰܩ ܐܶܢܽܘܢ ܘܰܢܦ݂ܰܩ ܠܒ݂ܰܪ ܡܶܢ ܡܕ݂ܺܝܢ̱ܬ݁ܳܐ ܠܒ݂ܶܝܬ݂ ܥܰܢܝܳܐ
                    ܘܒ݂ܳܬ݂ ܬ݁ܰܡܳܢ</p>
               </div>
               <div type="textpart" subtype="verse" n="18">
                  <p>ܒ݁ܨܰܦ݂ܪܳܐ ܕ݁ܶܝܢ ܟ݁ܰܕ݂ ܗܦ݂ܰܟ݂ ܠܰܡܕ݂ܺܝܢ̱ܬ݁ܳܐ ܟ݁ܦ݂ܶܢ</p>
               </div>
               <div type="textpart" subtype="verse" n="19">
                  <p>ܘܰܚܙܳܐ ܬ݁ܺܬ݁ܳܐ ܚܕ݂ܳܐ ܒ݁ܽܐܘܪܚܳܐ ܘܶܐܬ݂ܳܐ ܠܘܳܬ݂ܳܗ̇ ܘܠܳܐ ܐܶܫܟ݁ܰܚ
                    ܒ݁ܳܗ̇ ܡܶܕ݁ܶܡ ܐܶܠܳܐ ܐܶܢ ܛܰܪ̈ܦ݂ܶܐ ܒ݁ܰܠܚܽܘܕ݂ ܘܶܐܡܰܪ ܠܳܗ̇ ܠܳܐ ܢܶܗܘܽܘܢ ܒ݁ܶܟ݂ܝ ܬ݁ܽܘܒ݂
                    ܦ݁ܺܐܪ̈ܶܐ ܠܥܳܠܰܡ ܘܡܶܚܕ݂ܳܐ ܝܶܒ݂ܫܰܬ݂ ܬ݁ܺܬ݁ܳܐ ܗܳܝ</p>
               </div>
               <div type="textpart" subtype="verse" n="20">
                  <p>ܘܰܚܙܰܘ ܬ݁ܰܠܡܺܝܕ݂̈ܶܐ ܘܰܬ݂ܗܰܪܘ ܘܳܐܡܪܺܝܢ ܐܰܝܟ݁ܰܢܳܐ ܒ݁ܰܪ ܫܳܥܬ݂ܶܗ
                    ܝܶܒ݂ܫܰܬ݂ ܬ݁ܺܬ݁ܳܐ</p>
               </div>
               <div type="textpart" subtype="verse" n="21">
                  <p>ܥܢܳܐ ܝܶܫܽܘܥ ܘܶܐܡܰܪ ܠܗܽܘܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܐܢ
                    ܬ݁ܶܗܘܶܐ ܒ݁ܟ݂ܽܘܢ ܗܰܝܡܳܢܽܘܬ݂ܳܐ ܘܠܳܐ ܬ݁ܶܬ݂ܦ݁ܰܠܓ݂ܽܘܢ ܠܳܐ ܒ݁ܰܠܚܽܘܕ݂ ܗܳܕ݂ܶܐ ܕ݁ܬ݂ܺܬ݁ܳܐ
                    ܬ݁ܶܥܒ݁ܕ݂ܽܘܢ ܐܶܠܳܐ ܐܳܦ݂ܶܢ ܠܛܽܘܪܳܐ ܗܳܢܳܐ ܬ݁ܺܐܡܪܽܘܢ ܕ݁ܶܐܫܬ݁ܰܩ̱ܠ ܘܦ݂ܶܠ ܒ݁ܝܰܡܳܐ
                    ܬ݁ܶܗܘܶܐ</p>
               </div>
               <div type="textpart" subtype="verse" n="22">
                  <p>ܘܟ݂ܽܠ ܡܶܕ݁ܶܡ ܕ݁ܬ݂ܶܫܶܐܠܽܘܢ ܒ݁ܰܨܠܽܘܬ݂ܳܐ ܘܰܬ݂ܗܰܝܡܢܽܘܢ
                    ܬ݁ܶܣܒ݂ܽܘܢ</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܐܶܬ݂ܳܐ ܝܶܫܽܘܥ ܠܗܰܝܟ݁ܠܳܐ ܩܪܶܒ݂ܘ ܠܶܗ ܪ̈ܰܒ݁ܰܝ ܟ݁ܳܗ̈ܢܶܐ
                    ܘܩܰܫܺܝ̈ܫܶܐ ܕ݁ܥܰܡܳܐ ܟ݁ܰܕ݂ ܡܰܠܶܦ݂ ܘܳܐܡܪܺܝܢ ܠܶܗ ܒ݁ܰܐܝܢܳܐ ܫܽܘܠܛܳܢ ܗܳܠܶܝܢ ܥܳܒ݂ܶܕ݂
                    ܐܰܢ̱ܬ݁ ܘܡܰܢܽܘ ܝܰܗ̱ܒ݂ ܠܳܟ݂ ܫܽܘܠܛܳܢܳܐ ܗܳܢܳܐ</p>
               </div>
               <div type="textpart" subtype="verse" n="24">
                  <p>ܥܢܳܐ ܝܶܫܽܘܥ ܘܶܐܡܰܪ ܠܗܽܘܢ ܐܶܫܰܐܶܠܟ݂ܽܘܢ ܐܳܦ݂ ܐܶܢܳܐ ܡܶܠܬ݂ܳܐ
                    ܚܕ݂ܳܐ ܘܶܐܢ ܬ݁ܺܐܡܪܽܘܢ ܠܺܝ ܘܳܐܦ݂ ܐܶܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܒ݁ܰܐܝܢܳܐ ܫܽܘܠܛܳܢܳܐ
                    ܗܳܠܶܝܢ ܥܳܒ݂ܶܕ݂ ܐ̱ܢܳܐ</p>
               </div>
               <div type="textpart" subtype="verse" n="25">
                  <p>ܡܰܥܡܽܘܕ݂ܺܝܬ݂ܶܗ ܕ݁ܝܽܘܚܰܢܳܢ ܐܰܝܡܶܟ݁ܳܐ ܐܺܝܬ݂ܶܝܗ̇ ܡܶܢ ܫܡܰܝܳܐ ܗ̱ܝ
                    ܐܰܘ ܡܶܢ ܒ݁ܢܰܝ̈ܢܳܫܳܐ ܗܶܢܽܘܢ ܕ݁ܶܝܢ ܡܶܬ݂ܪܰܥܶܝܢ ܗ̱ܘܰܘ ܒ݁ܢܰܦ݂ܫܗܽܘܢ ܘܳܐܡܪܺܝܢ ܕ݁ܶܐܢ
                    ܢܺܐܡܰܪ ܡܶܢ ܫܡܰܝܳܐ ܐܳܡܰܪ ܠܰܢ ܘܥܰܠ ܡܳܢܳܐ ܠܳܐ ܗܰܝܡܶܢܬ݁ܽܘܢܳܝܗ̱ܝ</p>
               </div>
               <div type="textpart" subtype="verse" n="26">
                  <p>ܘܰܕ݂ܢܺܐܡܰܪ ܡܶܢ ܒ݁ܢܰܝ̈ܢܳܫܳܐ ܕ݁ܳܚܠܺܝܢ ܐܶܢܰܚܢܰܢ ܡܶܢ ܟ݁ܶܢܫܳܐ
                    ܟ݁ܽܠܗܽܘܢ ܓ݁ܶܝܪ ܐܰܝܟ݂ ܢܒ݂ܺܝܳܐ ܐܰܚܺܝܕ݂ܺܝܢ ܗ̱ܘܰܘ ܠܶܗ ܠܝܽܘܚܰܢܳܢ</p>
               </div>
               <div type="textpart" subtype="verse" n="27">
                  <p>ܥܢܰܘ ܘܳܐܡܪܺܝܢ ܠܶܗ ܠܳܐ ܝܳܕ݂ܥܺܝܢܰܢ ܐܳܡܰܪ ܠܗܽܘܢ ܝܶܫܽܘܥ ܐܳܦ݂ ܠܳܐ
                    ܐܶܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܒ݁ܰܐܝܢܳܐ ܫܽܘܠܛܳܢܳܐ ܗܳܠܶܝܢ ܥܳܒ݂ܶܕ݂ ܐ̱ܢܳܐ</p>
               </div>
               <div type="textpart" subtype="verse" n="28">
                  <p>ܡܳܢܳܐ ܕ݁ܶܝܢ ܡܶܬ݂ܚܙܶܐ ܠܟ݂ܽܘܢ ܓ݁ܰܒ݂ܪܳܐ ܚܰܕ݂ ܐܺܝܬ݂ ܗ̱ܘܰܘ ܠܶܗ
                    ܒ̈݁ܢܰܝܳܐ ܬ݁ܪ̈ܶܝܢ ܘܰܩܪܶܒ݂ ܠܘܳܬ݂ ܩܰܕ݂ܡܳܝܳܐ ܘܶܐܡܰܪ ܠܶܗ ܒ݁ܶܪܝ ܙܶܠ ܝܰܘܡܳܢܳܐ ܦ݁ܠܽܘܚ
                    ܒ݁ܟ݂ܰܪܡܳܐ</p>
               </div>
               <div type="textpart" subtype="verse" n="29">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܳܐ ܨܳܒ݂ܶܐ ܐ̱ܢܳܐ ܒ݁ܚܰܪܬ݂ܳܐ ܕ݁ܶܝܢ
                    ܐܶܬ݁ܬ݁ܘܺܝ ܘܶܐܙܰܠ</p>
               </div>
               <div type="textpart" subtype="verse" n="30">
                  <p>ܘܰܩܪܶܒ݂ ܠܘܳܬ݂ ܐ̱ܚܪܺܢܳܐ ܘܶܐܡܰܪ ܠܶܗ ܗܳܟ݂ܘܳܬ݂ ܗܽܘ ܕ݁ܶܝܢ ܥܢܳܐ
                    ܘܶܐܡܰܪ ܐܶܢܳܐ ܡܳܪܝ ܘܠܳܐ ܐܶܙܰܠ</p>
               </div>
               <div type="textpart" subtype="verse" n="31">
                  <p>ܡܰܢܽܘ ܡܶܢ ܗܳܠܶܝܢ ܬ݁ܪ̈ܰܝܗܽܘܢ ܥܒ݂ܰܕ݂ ܨܶܒ݂ܝܳܢܳܐ ܕ݁ܰܐܒ݂ܽܘܗ̱ܝ
                    ܐܳܡܪܺܝܢ ܠܶܗ ܗܰܘ ܩܰܕ݂ܡܳܝܳܐ ܐܳܡܰܪ ܠܗܽܘܢ ܝܶܫܽܘܥ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ
                    ܕ݁ܡܳܟ݂̈ܣܶܐ ܘܙܳܢ̈ܝܳܬ݂ܳܐ ܩܳܕ݂ܡܺܝܢ ܠܟ݂ܽܘܢ ܠܡܰܠܟ݁ܽܘܬ݂ܳܐ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="32">
                  <p>ܐܶܬ݂ܳܐ ܓ݁ܶܝܪ ܠܘܳܬ݂ܟ݂ܽܘܢ ܝܽܘܚܰܢܳܢ ܒ݁ܽܐܘܪܚܳܐ ܕ݁ܟ݂ܺܐܢܽܘܬ݂ܳܐ
                    ܘܠܳܐ ܗܰܝܡܶܢܬ݁ܽܘܢܳܝܗ̱ܝ ܡܳܟ݂̈ܣܶܐ ܕ݁ܶܝܢ ܘܙܳܢ̈ܝܳܬ݂ܳܐ ܗܰܝܡܢܽܘܗ̱ܝ ܐܰܢ̱ܬ݁ܽܘܢ ܕ݁ܶܝܢ ܐܳܦ݂
                    ܠܳܐ ܟ݁ܰܕ݂ ܚܙܰܝܬ݁ܽܘܢ ܐܶܬ݁ܬ݁ܘܺܝܬ݁ܽܘܢ ܒ݁ܚܰܪܬ݂ܳܐ ܕ݁ܰܬ݂ܗܰܝܡܢܽܘܢ ܒ݁ܶܗ</p>
               </div>
               <div type="textpart" subtype="verse" n="33">
                  <p>ܫܡܰܥܘ ܐ̱ܚܪܺܢܳܐ ܡܰܬ݂ܠܳܐ ܓ݁ܰܒ݂ܪܳܐ ܚܰܕ݂ ܐܺܝܬ݂ ܗ̱ܘܳܐ ܡܳܪܶܐ
                    ܒ݁ܰܝܬ݁ܳܐ ܘܰܢܨܰܒ݂ ܟ݁ܰܪܡܳܐ ܘܰܐܚܕ݁ܪܶܗ ܣܝܳܓ݂ܳܐ ܘܰܚܦ݂ܰܪ ܒ݁ܶܗ ܡܰܥܨܰܪܬ݁ܳܐ ܘܰܒ݂ܢܳܐ ܒ݁ܶܗ
                    ܡܰܓ݂ܕ݁ܠܳܐ ܘܰܐܘܚܕ݂ܶܗ ܠܦ݂̈ܰܠܳܚܶܐ ܘܰܚܙܰܩ</p>
               </div>
               <div type="textpart" subtype="verse" n="34">
                  <p>ܟ݁ܰܕ݂ ܕ݁ܶܝܢ ܡܛܳܐ ܙܰܒ݂ܢܳܐ ܕ݁ܦ݂ܺܐܪ̈ܶܐ ܫܰܕ݁ܰܪ ܠܥܰܒ݂ܕ݁ܰܘܗ̱̈ܝ
                    ܠܘܳܬ݂ ܦ̈݁ܰܠܳܚܶܐ ܕ݁ܰܢܫܰܕ݁ܪܽܘܢ ܠܶܗ ܡܶܢ ܦ݁ܺܐܪ̈ܶܐ ܕ݁ܟ݂ܰܪܡܶܗ</p>
               </div>
               <div type="textpart" subtype="verse" n="35">
                  <p>ܘܶܐܚܰܕ݂ܘ ܦ̈݁ܰܠܳܚܶܐ ܠܥܰܒ݂ܕ݁ܰܘܗ̱̈ܝ ܘܺܐܝܬ݂ ܕ݁ܰܡܚܰܐܘܽܗ̱ܝ ܘܺܐܝܬ݂
                    ܕ݁ܪܰܓ݂ܡܽܘܗ̱ܝ ܘܺܐܝܬ݂ ܕ݁ܩܰܛܠܽܘܗ̱ܝ</p>
               </div>
               <div type="textpart" subtype="verse" n="36">
                  <p>ܘܬ݂ܽܘܒ݂ ܫܰܕ݁ܰܪ ܐ̱ܚܪ̈ܳܢܶܐ ܥܰܒ݂ܕ̈݁ܶܐ ܕ݁ܣܰܓ݁ܺܝܐܺܝ̈ܢ ܡܶܢ
                    ܩܰܕ݂̈ܡܳܝܶܐ ܘܗܳܟ݂ܘܳܬ݂ ܥܒ݂ܰܕ݂ܘ ܠܗܽܘܢ</p>
               </div>
               <div type="textpart" subtype="verse" n="37">
                  <p>ܐ̱ܚܪܳܝܰܬ݂ ܕ݁ܶܝܢ ܫܰܕ݁ܰܪ ܠܘܳܬ݂ܗܽܘܢ ܠܰܒ݂ܪܶܗ ܟ݁ܰܕ݂ ܐܳܡܰܪ ܟ݁ܒ݂ܰܪ
                    ܢܶܒ݂ܗܬ݂ܽܘܢ ܡܶܢ ܒ݁ܶܪܝ</p>
               </div>
               <div type="textpart" subtype="verse" n="38">
                  <p>ܦ̈݁ܰܠܳܚܶܐ ܕ݁ܶܝܢ ܟ݁ܰܕ݂ ܚܙܰܐܘܽܗ̱ܝ ܠܰܒ݂ܪܳܐ ܐܶܡܰܪܘ ܒ݁ܰܝܢܳܬ݂ܗܽܘܢ
                    ܗܳܢܰܘ ܝܳܪܬ݁ܳܐ ܬ݁ܰܘ ܢܶܩܛܠܺܝܘܗ̱ܝ ܘܢܶܐܚܽܘܕ݂ ܝܳܪܬ݁ܽܘܬ݂ܶܗ</p>
               </div>
               <div type="textpart" subtype="verse" n="39">
                  <p>ܘܶܐܚܰܕ݂ܘ ܐܰܦ݁ܩܽܘܗ̱ܝ ܠܒ݂ܰܪ ܡܶܢ ܟ݁ܰܪܡܳܐ ܘܩܰܛܠܽܘܗ̱ܝ</p>
               </div>
               <div type="textpart" subtype="verse" n="40">
                  <p>ܡܳܐ ܕ݁ܶܐܬ݂ܳܐ ܗܳܟ݂ܺܝܠ ܡܳܪܶܗ ܕ݁ܟ݂ܰܪܡܳܐ ܡܳܢܳܐ ܢܶܥܒ݁ܶܕ݂
                    ܠܦ݂̈ܰܠܳܚܶܐ ܗܳܢܽܘܢ</p>
               </div>
               <div type="textpart" subtype="verse" n="41">
                  <p>ܐܳܡܪܺܝܢ ܠܶܗ ܕ݁ܒ݂ܺܝܫ ܒ݁ܺܝܫ ܢܰܘܒ݁ܶܕ݂ ܐܶܢܽܘܢ ܘܟ݂ܰܪܡܳܐ ܢܰܘܚܶܕ݂
                    ܠܰܐ̱ܚܪ̈ܳܢܶܐ ܦ̈݁ܰܠܳܚܶܐ ܐܰܝܠܶܝܢ ܕ݁ܝܳܗܒ݁ܺܝܢ ܠܶܗ ܦ݁ܺܐܪ̈ܶܐ ܒ݁ܙܰܒ݂ܢܗܽܘܢ</p>
               </div>
               <div type="textpart" subtype="verse" n="42">
                  <p>ܐܳܡܰܪ ܠܗܽܘܢ ܝܶܫܽܘܥ ܠܳܐ ܡܶܡܬ݂ܽܘܡ ܩܪܰܝܬ݁ܽܘܢ ܒ݁ܰܟ݂ܬ݂ܳܒ݂ܳܐ
                    ܕ݁ܟ݂ܺܐܦ݂ܳܐ ܕ݁ܰܐܣܠܺܝܘ ܒ̈݁ܰܢܳܝܶܐ ܗܺܝ ܗܘܳܬ݂ ܠܪܺܫܳܐ ܕ݁ܙܳܘܺܝܬ݂ܳܐ ܡܶܢ ܠܘܳܬ݂ ܡܳܪܝܳܐ
                    ܗܘܳܬ݂ ܗܳܕ݂ܶܐ ܘܺܐܝܬ݂ܶܝܗ̇ ܬ݁ܶܕ݂ܡܽܘܪܬ݁ܳܐ ܒ݁ܥܰܝܢܰܝ̈ܢ</p>
               </div>
               <div type="textpart" subtype="verse" n="43">
                  <p>ܡܶܛܽܠ ܗܳܢܳܐ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܬ݂ܶܫܬ݁ܩܶܠ ܡܶܢܟ݂ܽܘܢ
                    ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܘܬ݂ܶܬ݂ܺܝܗܶܒ݂ ܠܥܰܡܳܐ ܕ݁ܥܳܒ݂ܶܕ݂ ܦ݁ܺܐܪ̈ܶܐ</p>
               </div>
               <div type="textpart" subtype="verse" n="44">
                  <p>ܘܡܰܢ ܕ݁ܢܶܦ݁ܶܠ ܥܰܠ ܟ݁ܺܐܦ݂ܳܐ ܗܳܕ݂ܶܐ ܢܶܬ݂ܪܥܰܥ ܘܟ݂ܽܠ ܡܰܢ ܕ݁ܗܺܝ
                    ܬ݁ܶܦ݁ܶܠ ܥܠܰܘܗ̱ܝ ܬ݁ܶܕ݂ܪܶܝܘܗ̱ܝ</p>
               </div>
               <div type="textpart" subtype="verse" n="45">
                  <p>ܘܟ݂ܰܕ݂ ܫܡܰܥܘ ܪ̈ܰܒ݁ܰܝ ܟ݁ܳܗ̈ܢܶܐ ܘܰܦ݂ܪ̈ܺܝܫܶܐ ܡܰܬ݂ܠܰܘܗ̱̈ܝ
                    ܝܺܕ݂ܰܥܘ ܕ݁ܰܥܠܰܝܗܽܘܢ ܐܶܡܰܪ</p>
               </div>
               <div type="textpart" subtype="verse" n="46">
                  <p>ܘܰܒ݂ܥܰܘ ܠܡܶܐܚܕ݁ܶܗ ܘܰܕ݂ܚܶܠܘ ܡܶܢ ܟ݁ܶܢܫܳܐ ܡܶܛܽܠ ܕ݁ܰܐܝܟ݂
                    ܕ݁ܠܰܢܒ݂ܺܝܳܐ ܐܰܚܺܝܕ݂ܺܝܢ ܗ̱ܘܰܘ ܠܶܗ</p>
               </div>
            </div>
            <div type="textpart" subtype="chapter" n="22">
               <div type="textpart" subtype="verse" n="1">
                  <p>ܘܰܥܢܳܐ ܬ݁ܽܘܒ݂ ܝܶܫܽܘܥ ܒ̈݁ܡܰܬ݂ܠܶܐ ܘܶܐܡܰܪ</p>
               </div>
               <div type="textpart" subtype="verse" n="2">
                  <p>ܐܶܬ݁ܕ݁ܰܡܝܰܬ݂ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܓ݂ܰܒ݂ܪܳܐ ܡܰܠܟ݁ܳܐ
                    ܕ݁ܰܥܒ݂ܰܕ݂ ܡܶܫܬ݁ܽܘܬ݂ܳܐ ܠܰܒ݂ܪܶܗ</p>
               </div>
               <div type="textpart" subtype="verse" n="3">
                  <p>ܘܫܰܕ݁ܰܪ ܠܥܰܒ݂ܕ݁ܰܘܗ̱̈ܝ ܕ݁ܢܶܩܪܽܘܢ ܠܰܡܙܰܡ̈ܢܶܐ ܠܡܶܫܬ݁ܽܘܬ݂ܳܐ ܘܠܳܐ
                    ܨܒ݂ܰܘ ܠܡܶܐܬ݂ܳܐ</p>
               </div>
               <div type="textpart" subtype="verse" n="4">
                  <p>ܬ݁ܽܘܒ݂ ܫܰܕ݁ܰܪ ܥܰܒ݂ܕ̈݁ܶܐ ܐ̱ܚܪ̈ܳܢܶܐ ܘܶܐܡܰܪ ܐܶܡܰܪܘ ܠܰܡܙܰܡ̈ܢܶܐ
                    ܕ݁ܗܳܐ ܫܳܪܽܘܬ݂ܝ ܡܛܰܝܒ݂ܳܐ ܘܬ݂ܰܘܪ̈ܰܝ ܘܰܡܦ݂ܰܛ̈ܡܰܝ ܩܛܺܝܠܺܝܢ ܘܟ݂ܽܠ ܡܶܕ݁ܶܡ ܡܛܰܝܰܒ݂ ܬ݁ܰܘ
                    ܠܡܶܫܬ݁ܽܘܬ݂ܳܐ</p>
               </div>
               <div type="textpart" subtype="verse" n="5">
                  <p>ܗܶܢܽܘܢ ܕ݁ܶܝܢ ܒ݁ܣܰܘ ܘܶܐܙܰܠܘ ܐܺܝܬ݂ ܕ݁ܠܰܩܪܺܝܬ݂ܶܗ ܘܺܐܝܬ݂
                    ܕ݁ܰܠܬ݂ܶܐܓ݂ܽܘܪܬ݁ܶܗ</p>
               </div>
               <div type="textpart" subtype="verse" n="6">
                  <p>ܫܰܪܟ݁ܳܐ ܕ݁ܶܝܢ ܐܶܚܰܕ݂ܘ ܠܥܰܒ݂ܕ݁ܰܘܗ̱̈ܝ ܘܨܰܥܰܪܘ ܘܩܰܛܶܠܘ</p>
               </div>
               <div type="textpart" subtype="verse" n="7">
                  <p>ܟ݁ܰܕ݂ ܫܡܰܥ ܕ݁ܶܝܢ ܡܰܠܟ݁ܳܐ ܪܓ݂ܶܙ ܘܫܰܕ݁ܰܪ ܚܰܝ̈ܠܰܘܳܬ݂ܶܗ ܐܰܘܒ݁ܶܕ݂
                    ܠܩܳܛܽܘ̈ܠܶܐ ܗܳܢܽܘܢ ܘܠܰܡܕ݂ܺܝܢ̱ܬ݁ܗܽܘܢ ܐܰܘܩܶܕ݂</p>
               </div>
               <div type="textpart" subtype="verse" n="8">
                  <p>ܗܳܝܕ݁ܶܝܢ ܐܶܡܰܪ ܠܥܰܒ݂ܕ݁ܰܘܗ̱̈ܝ ܡܶܫܬ݁ܽܘܬ݂ܳܐ ܡܛܰܝܒ݂ܳܐ ܘܗܳܢܽܘܢ
                    ܕ݁ܰܡܙܰܡܢܺܝܢ ܗ̱ܘܰܘ ܠܳܐ ܫܳܘܶܝܢ ܗ̱ܘܰܘ</p>
               </div>
               <div type="textpart" subtype="verse" n="9">
                  <p>ܙܶܠܘ ܗܳܟ݂ܺܝܠ ܠܡܰܦ̈݁ܩܳܢܶܐ ܕ݁ܽܐܘܪ̈ܚܳܬ݂ܳܐ ܘܟ݂ܽܠ ܡܰܢ ܕ݁ܡܶܫܟ݁ܚܺܝܢ
                    ܐܢ̱ܬ݁ܽܘܢ ܩܪܰܘ ܠܡܶܫܬ݁ܽܘܬ݂ܳܐ</p>
               </div>
               <div type="textpart" subtype="verse" n="10">
                  <p>ܘܰܢܦ݂ܰܩܘ ܥܰܒ݂ܕ̈݁ܶܐ ܗܳܢܽܘܢ ܠܽܐܘܪ̈ܚܳܬ݂ܳܐ ܘܟ݂ܰܢܶܫܘ ܟ݁ܽܠ
                    ܕ݁ܶܐܫܟ݁ܰܚܘ ܒ݁ܺܝ̈ܫܶܐ ܘܛܳܒ݂̈ܶܐ ܘܶܐܬ݂ܡܠܺܝ ܒ݁ܶܝܬ݂ ܡܶܫܬ݁ܽܘܬ݂ܳܐ ܣܡܺܝܟ݂̈ܶܐ</p>
               </div>
               <div type="textpart" subtype="verse" n="11">
                  <p>ܘܥܰܠ ܡܰܠܟ݁ܳܐ ܕ݁ܢܶܚܙܶܐ ܣܡܺܝܟ݂̈ܶܐ ܘܰܚܙܳܐ ܬ݁ܰܡܳܢ ܓ݁ܰܒ݂ܪܳܐ ܕ݁ܠܳܐ
                    ܠܒ݂ܺܝܫ ܠܒ݂ܽܘ̈ܫܶܐ ܕ݁ܡܶܫܬ݁ܽܘܬ݂ܳܐ</p>
               </div>
               <div type="textpart" subtype="verse" n="12">
                  <p>ܘܶܐܡܰܪ ܠܶܗ ܚܰܒ݂ܪܝ ܐܰܝܟ݁ܰܢܳܐ ܥܰܠܬ݁ ܠܟ݂ܳܐ ܟ݁ܰܕ݂ ܢܰܚ̈ܬ݁ܶܐ
                    ܕ݁ܡܶܫܬ݁ܽܘܬ݂ܳܐ ܠܰܝܬ݁ ܠܳܟ݂ ܗܽܘ ܕ݁ܶܝܢ ܐܶܫܬ݁ܰܬ݁ܰܩ</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܐܶܡܰܪ ܡܰܠܟ݁ܳܐ ܠܰܡܫܰܡ̈ܫܳܢܶܐ ܐܰܣܽܘܪܘ ܐܺܝܕ݂ܰܘܗ̱̈ܝ
                    ܘܪ̈ܶܓ݂ܠܰܘܗ̱ܝ ܘܰܐܦ݁ܩܽܘܗ̱ܝ ܠܚܶܫܽܘܟ݂ܳܐ ܒ݁ܰܪܳܝܳܐ ܬ݁ܰܡܳܢ ܢܶܗܘܶܐ ܒ݁ܶܟ݂ܝܳܐ ܘܚܽܘܪܳܩ
                    +ܫܶܢܶܐ</p>
               </div>
               <div type="textpart" subtype="verse" n="14">
                  <p>ܣܰܓ݁ܺܝܐ̈ܝܺܢ ܐܶܢܽܘܢ ܓ݁ܶܝܪ ܩܪ̈ܰܝܳܐ ܘܰܙܥܽܘܪ̈ܺܝܢ ܓ݁ܒ݂̈ܰܝܳܐ</p>
               </div>
               <div type="textpart" subtype="verse" n="15">
                  <p>ܗܳܝܕ݁ܶܝܢ ܐܶܙܰܠܘ ܦ݁ܪ̈ܺܝܫܶܐ ܢܣܰܒ݂ܘ ܡܶܠܟ݁ܳܐ ܕ݁ܰܐܝܟ݁ܰܢܳܐ
                    ܢܨܽܘܕ݂ܽܘܢܳܝܗ̱ܝ ܒ݁ܡܶܠܬ݂ܳܐ</p>
               </div>
               <div type="textpart" subtype="verse" n="16">
                  <p>ܘܫܰܕ݁ܰܪܘ ܠܘܳܬ݂ܶܗ ܬ݁ܰܠܡܺܝܕ݂ܰܝܗܽܘ̈ܢ ܥܰܡ ܕ݁ܒ݂ܶܝܬ݂ ܗܶܪܳܘܕ݂ܶܣ
                    ܘܳܐܡܪܺܝܢ ܠܶܗ ܡܰܠܦ݂ܳܢܳܐ ܝܳܕ݂ܥܺܝܢܰܢ ܕ݁ܫܰܪܺܝܪ ܐܰܢ̱ܬ݁ ܘܽܐܘܪܚܳܐ ܕ݁ܰܐܠܳܗܳܐ ܒ݁ܩܽܘܫܬ݁ܳܐ
                    ܡܰܠܶܦ݂ ܐܰܢ̱ܬ݁ ܘܠܳܐ ܫܩܺܝܠ ܐܰܢ̱ܬ݁ ܨܶܦ݂ܬ݂ܳܐ ܕ݁ܐ̱ܢܳܫ ܠܳܐ ܓ݁ܶܝܪ ܢܳܣܶܒ݂ ܐܰܢ̱ܬ݁
                    ܒ݁ܰܐܦ̈݁ܶܐ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="17">
                  <p>ܐܶܡܰܪ ܠܰܢ ܗܳܟ݂ܺܝܠ ܐܰܝܟ݁ܰܢܳܐ ܡܶܬ݂ܚܙܶܐ ܠܳܟ݂ ܫܰܠܺܝܛ ܠܡܶܬ݁ܰܠ
                    ܟ݁ܣܶܦ݂ ܪܺܫܳܐ ܠܩܶܣܰܪ ܐܰܘ ܠܳܐ</p>
               </div>
               <div type="textpart" subtype="verse" n="18">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܒ݁ܺܝܫܽܘܬ݂ܗܽܘܢ ܘܶܐܡܰܪ ܡܳܢܳܐ ܡܢܰܣܶܝܢ
                    ܐܢ̱ܬ݁ܽܘܢ ܠܺܝ ܢܳܣܒ̈݁ܰܝ ܒ݁ܰܐܦ̈݁ܶܐ</p>
               </div>
               <div type="textpart" subtype="verse" n="19">
                  <p>ܚܰܘܰܐܘܽܢܝ ܕ݁ܺܝܢܳܪܳܐ ܕ݁ܰܟ݂ܣܶܦ݂ ܪܺܫܳܐ ܗܶܢܽܘܢ ܕ݁ܶܝܢ ܩܰܪܶܒ݂ܘ ܠܶܗ
                    ܕ݁ܺܝܢܳܪܳܐ</p>
               </div>
               <div type="textpart" subtype="verse" n="20">
                  <p>ܘܶܐܡܰܪ ܠܗܽܘܢ ܝܶܫܽܘܥ ܕ݁ܡܰܢܽܘ ܨܰܠܡܳܐ ܗܳܢܳܐ ܘܰܟ݂ܬ݂ܳܒ݂ܳܐ</p>
               </div>
               <div type="textpart" subtype="verse" n="21">
                  <p>ܐܳܡܪܺܝܢ ܕ݁ܩܶܣܰܪ ܐܶܡܰܪ ܠܗܽܘܢ ܗܰܒ݂ܘ ܗܳܟ݂ܺܝܠ ܕ݁ܩܶܣܰܪ ܠܩܶܣܰܪ
                    ܘܕ݂ܰܐܠܳܗܳܐ ܠܰܐܠܳܗܳܐ</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܫܡܰܥܘ ܐܶܬ݁ܕ݁ܰܡܰܪܘ ܘܫܰܒ݂ܩܽܘܗ̱ܝ ܘܶܐܙܰܠܘ</p>
               </div>
               <div type="textpart" subtype="verse" n="23">
                  <p>ܒ݁ܗܰܘ ܝܰܘܡܳܐ ܩܪܶܒ݂ܘ ܙܰܕ݁ܽܘ̈ܩܳܝܶܐ ܘܳܐܡܪܺܝܢ ܠܶܗ ܠܰܝܬ݁ ܚܰܝܰܬ݂
                    ܡܺܝ̈ܬ݂ܶܐ ܘܫܰܐܠܽܘܗ̱ܝ</p>
               </div>
               <div type="textpart" subtype="verse" n="24">
                  <p>ܘܳܐܡܪܺܝܢ ܠܶܗ ܡܰܠܦ݂ܳܢܳܐ ܡܽܘܫܶܐ ܐܶܡܰܪ ܠܰܢ ܕ݁ܶܐܢ ܐ̱ܢܳܫ ܢܡܽܘܬ݂
                    ܟ݁ܰܕ݂ ܠܰܝܬ݁ ܠܶܗ ܒ̈݁ܢܰܝܳܐ ܢܶܣܰܒ݂ ܐܰܚܽܘܗ̱ܝ ܐܰܢ̱ܬ݁ܬ݂ܶܗ ܘܰܢܩܺܝܡ ܙܰܪܥܳܐ
                    ܠܰܐܚܽܘܗ̱ܝ</p>
               </div>
               <div type="textpart" subtype="verse" n="25">
                  <p>ܐܺܝܬ݂ ܗ̱ܘܰܘ ܕ݁ܶܝܢ ܠܘܳܬ݂ܰܢ +ܐܰܚܶܐ ܫܰܒ݂ܥܳܐ ܩܰܕ݂ܡܳܝܳܐ ܫܩܰܠ
                    ܐܰܢ̱ܬ݁ܬ݂ܳܐ ܘܡܺܝܬ݂ ܘܰܕ݂ܠܰܝܬ݁ ܗ̱ܘܳܐ ܠܶܗ ܒ̈݁ܢܰܝܳܐ ܫܰܒ݂ܩܳܗ̇ ܐܰܢ̱ܬ݁ܬ݂ܶܗ
                    ܠܰܐܚܽܘܗ̱ܝ</p>
               </div>
               <div type="textpart" subtype="verse" n="26">
                  <p>ܗܳܟ݂ܘܳܬ݂ ܐܳܦ݂ ܗܰܘ ܕ݁ܰܬ݂ܪ̈ܶܝܢ ܘܳܐܦ݂ ܗܰܘ ܕ݁ܰܬ݂ܠܳܬ݂ܳܐ ܘܰܥܕ݂ܰܡܳܐ
                    ܠܫܰܒ݂ܥܳܬ݂ܰܝܗܽܘ̈ܢ</p>
               </div>
               <div type="textpart" subtype="verse" n="27">
                  <p>ܒ݁ܚܰܪܬ݂ܳܐ ܕ݁ܶܝܢ ܕ݁ܟ݂ܽܠܗܽܘܢ ܡܺܝܬ݂ܰܬ݂ ܐܳܦ݂ ܐܰܢ̱ܬ݁ܬ݂ܳܐ</p>
               </div>
               <div type="textpart" subtype="verse" n="28">
                  <p>ܒ݁ܰܩܝܳܡܬ݁ܳܐ ܗܳܟ݂ܺܝܠ ܠܰܐܝܢܳܐ ܡܶܢ ܗܳܠܶܝܢ ܫܰܒ݂ܥܳܐ ܬ݁ܶܗܘܶܐ
                    ܐܰܢ̱ܬ݁ܬ݂ܳܐ ܟ݁ܽܠܗܽܘܢ ܓ݁ܶܝܪ ܢܰܣܒ݁ܽܘܗ̇</p>
               </div>
               <div type="textpart" subtype="verse" n="29">
                  <p>ܥܢܳܐ ܝܶܫܽܘܥ ܘܶܐܡܰܪ ܠܗܽܘܢ ܛܳܥܶܝܢ ܐܢ̱ܬ݁ܽܘܢ ܕ݁ܠܳܐ ܝܳܕ݂ܥܺܝܢ
                    ܐܢ̱ܬ݁ܽܘܢ ܟ݁ܬ݂ܳܒ݂̈ܶܐ ܘܠܳܐ ܚܰܝܠܶܗ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="30">
                  <p>ܒ݁ܰܩܝܳܡܬ݁ܳܐ ܓ݁ܶܝܪ ܕ݁ܡܺܝ̈ܬ݂ܶܐ ܠܳܐ ܢܳܣܒ݁ܺܝܢ +ܢܶܫܶܐ ܐܳܦ݂ܠܳܐ
                    +ܢܶܫܶܐ ܗܳܘ̈ܝܳܢ ܠܓ݂ܰܒ݂ܪ̈ܶܐ ܐܶܠܳܐ ܐܰܝܟ݂ ܡܰܠܰܐܟ݂̈ܶܐ ܕ݁ܰܐܠܳܗܳܐ ܒ݁ܰܫܡܰܝܳܐ
                    ܐܺܝܬ݂ܰܝܗܽܘܢ</p>
               </div>
               <div type="textpart" subtype="verse" n="31">
                  <p>ܥܰܠ ܩܝܳܡܬ݁ܳܐ ܕ݁ܶܝܢ ܕ݁ܡܺܝ̈ܬ݂ܶܐ ܠܳܐ ܩܪܰܝܬ݁ܽܘܢ ܡܶܕ݁ܶܡ
                    ܕ݁ܶܐܬ݂ܶܐܡܰܪ ܠܟ݂ܽܘܢ ܡܶܢ ܐܰܠܳܗܳܐ ܕ݁ܶܐܡܰܪ</p>
               </div>
               <div type="textpart" subtype="verse" n="32">
                  <p>ܕ݁ܶܐܢܳܐ ܐ̱ܢܳܐ ܐܰܠܳܗܶܗ ܕ݁ܰܐܒ݂ܪܳܗܳܡ ܐܰܠܳܗܶܗ ܕ݁ܺܐܝܣܚܳܩ ܐܰܠܳܗܶܗ
                    ܕ݁ܝܰܥܩܽܘܒ݂ ܘܰܐܠܳܗܳܐ ܠܳܐ ܗ̱ܘܳܐ ܕ݁ܡܺܝ̈ܬ݂ܶܐ ܐܶܠܳܐ ܕ̈݁ܚܰܝܶܐ</p>
               </div>
               <div type="textpart" subtype="verse" n="33">
                  <p>ܘܟ݂ܰܕ݂ ܫܡܰܥܘ ܟ݁ܶܢ̈ܫܶܐ ܡܶܬ݁ܬ݁ܰܡܗܺܝܢ ܗ̱ܘܰܘ ܒ݁ܝܽܘܠܦ݁ܳܢܶܗ</p>
               </div>
               <div type="textpart" subtype="verse" n="34">
                  <p>ܦ݁ܪ̈ܺܝܫܶܐ ܕ݁ܶܝܢ ܟ݁ܰܕ݂ ܫܡܰܥܘ ܕ݁ܫܰܬ݁ܶܩ ܠܙܰܕ݁ܽܘ̈ܩܳܝܶܐ
                    ܐܶܬ݂ܟ݁ܰܢܰܫܘ ܐܰܟ݂ܚܕ݂ܳܐ</p>
               </div>
               <div type="textpart" subtype="verse" n="35">
                  <p>ܘܫܰܐܠܶܗ ܚܰܕ݂ ܡܶܢܗܽܘܢ ܕ݁ܝܳܕ݂ܰܥ ܢܳܡܽܘܣܳܐ ܟ݁ܰܕ݂ ܡܢܰܣܶܐ ܠܶܗ</p>
               </div>
               <div type="textpart" subtype="verse" n="36">
                  <p>ܡܰܠܦ݂ܳܢܳܐ ܐܰܝܢܳܐ ܦ݁ܽܘܩܕ݁ܳܢܳܐ ܪܰܒ݂ ܒ݁ܢܳܡܽܘܣܳܐ</p>
               </div>
               <div type="textpart" subtype="verse" n="37">
                  <p>ܝܶܫܽܘܥ ܕ݁ܶܝܢ ܐܶܡܰܪ ܠܶܗ ܕ݁ܬ݂ܶܪܚܰܡ ܠܡܳܪܝܳܐ ܐܰܠܳܗܳܟ݂ ܡܶܢ ܟ݁ܽܠܶܗ
                    ܠܶܒ݁ܳܟ݂ ܘܡܶܢ ܟ݁ܽܠܳܗ̇ ܢܰܦ݂ܫܳܟ݂ ܘܡܶܢ ܟ݁ܽܠܶܗ ܚܰܝܠܳܟ݂ ܘܡܶܢ ܟ݁ܽܠܶܗ ܪܶܥܝܳܢܳܟ݂</p>
               </div>
               <div type="textpart" subtype="verse" n="38">
                  <p>ܗܳܢܰܘ ܦ݁ܽܘܩܕ݁ܳܢܳܐ ܪܰܒ݁ܳܐ ܘܩܰܕ݂ܡܳܝܳܐ</p>
               </div>
               <div type="textpart" subtype="verse" n="39">
                  <p>ܘܕ݂ܰܬ݂ܪ̈ܶܝܢ ܕ݁ܕ݂ܳܡܶܐ ܠܶܗ ܕ݁ܬ݂ܶܪܚܰܡ ܠܩܰܪܺܝܒ݂ܳܟ݂ ܐܰܝܟ݂
                    ܢܰܦ݂ܫܳܟ݂</p>
               </div>
               <div type="textpart" subtype="verse" n="40">
                  <p>ܒ݁ܗܳܠܶܝܢ ܬ݁ܪ̈ܶܝܢ ܦ݁ܽܘܩܕ݁ܳܢܺܝ̈ܢ ܬ݁ܰܠܝܳܐ ܐܽܘܪܳܝܬ݁ܳܐ
                    ܘܰܢܒ݂̈ܺܝܶܐ</p>
               </div>
               <div type="textpart" subtype="verse" n="41">
                  <p>ܟ݁ܰܕ݂ ܟ݁ܢܺܝܫܺܝ̈ܢ ܕ݁ܶܝܢ ܦ݁ܪ̈ܺܝܫܶܐ ܫܰܐܶܠ ܐܶܢܽܘܢ ܝܶܫܽܘܥ</p>
               </div>
               <div type="textpart" subtype="verse" n="42">
                  <p>ܘܶܐܡܰܪ ܡܳܢܳܐ ܐܳܡܪܺܝܢ ܐܢ̱ܬ݁ܽܘܢ ܥܰܠ ܡܫܺܝܚܳܐ ܒ݁ܰܪ ܡܰܢܽܘ ܐܳܡܪܺܝܢ
                    ܠܶܗ ܒ݁ܰܪ ܕ݁ܰܘܺܝܕ݂</p>
               </div>
               <div type="textpart" subtype="verse" n="43">
                  <p>ܐܳܡܰܪ ܠܗܽܘܢ ܘܰܐܝܟ݁ܰܢܳܐ ܕ݁ܰܘܺܝܕ݂ ܒ݁ܪܽܘܚ ܩܳܪܶܐ ܠܶܗ ܡܳܪܝܳܐ
                    ܐܳܡܰܪ ܓ݁ܶܝܪ</p>
               </div>
               <div type="textpart" subtype="verse" n="44">
                  <p>ܕ݁ܶܐܡܰܪ ܡܳܪܝܳܐ ܠܡܳܪܝ ܬ݁ܶܒ݂ ܠܳܟ݂ ܡܶܢ ܝܰܡܺܝܢܝ ܥܕ݂ܰܡܳܐ ܕ݁ܶܐܣܺܝܡ
                    ܒ݁ܥܶܠܕ݁ܒ݂ܳܒ݂ܰܝܟ̈݁ ܬ݁ܚܶܝܬ݂ ܪ̈ܶܓ݂ܠܰܝܟ݁</p>
               </div>
               <div type="textpart" subtype="verse" n="45">
                  <p>ܐܶܢ ܗܳܟ݂ܺܝܠ ܕ݁ܰܘܺܝܕ݂ ܩܳܪܶܐ ܠܶܗ ܡܳܪܝܳܐ ܐܰܝܟ݁ܰܢܳܐ ܒ݁ܪܶܗ
                    ܗ̱ܽܘ</p>
               </div>
               <div type="textpart" subtype="verse" n="46">
                  <p>ܘܠܳܐ ܐ̱ܢܳܫ ܐܶܫܟ݁ܰܚ ܕ݁ܢܶܬ݁ܶܠ ܠܶܗ ܦ݁ܶܬ݂ܓ݂ܳܡܳܐ ܘܠܳܐ ܐ̱ܢܳܫ
                    ܐܰܡܪܰܚ ܬ݁ܽܘܒ݂ ܡܶܢ ܗܰܘ ܝܰܘܡܳܐ ܠܰܡܫܰܐܳܠܽܘܬ݂ܶܗ</p>
               </div>
            </div>
            <div type="textpart" subtype="chapter" n="23">
               <div type="textpart" subtype="verse" n="1">
                  <p>ܗܳܝܕ݁ܶܝܢ ܝܶܫܽܘܥ ܡܰܠܶܠ ܥܰܡ ܟ݁ܶܢ̈ܫܶܐ ܘܥܰܡ ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="2">
                  <p>ܘܶܐܡܰܪ ܠܗܽܘܢ ܥܰܠ ܟ݁ܽܘܪܣܝܳܐ ܕ݁ܡܽܘܫܶܐ ܝܺܬ݂ܶܒ݂ܘ ܣܳܦ݂ܪ̈ܶܐ
                    ܘܰܦ݂ܪ̈ܺܝܫܶܐ</p>
               </div>
               <div type="textpart" subtype="verse" n="3">
                  <p>ܟ݁ܽܠ ܡܶܕ݁ܶܡ ܗܳܟ݂ܺܝܠ ܕ݁ܢܺܐܡܪܽܘܢ ܠܟ݂ܽܘܢ ܕ݁ܬ݂ܶܛܪܽܘܢ ܛܰܪܘ
                    ܘܰܥܒ݂ܶܕ݂ܘ ܐܰܝܟ݂ ܥܒ݂ܳܕ݂ܰܝܗܽܘ̈ܢ ܕ݁ܶܝܢ ܠܳܐ ܬ݁ܶܥܒ݁ܕ݂ܽܘܢ ܐܳܡܪܺܝܢ ܓ݁ܶܝܪ ܘܠܳܐ
                    ܥܳܒ݂ܕ݁ܺܝܢ</p>
               </div>
               <div type="textpart" subtype="verse" n="4">
                  <p>ܘܳܐܣܪܺܝܢ ܡܰܘܒ̈݁ܠܶܐ ܝܰܩܺܝܪ̈ܳܬ݂ܳܐ ܘܣܳܝܡܺܝܢ ܥܰܠ ܟ݁ܰܬ݂ܦ̈݁ܳܬ݂ܳܐ
                    ܕ݁ܰܒ݂̈ܢܰܝ ܐ̱̈ܢܳܫܳܐ ܗܶܢܽܘܢ ܕ݁ܶܝܢ ܒ݁ܨܶܒ݂ܥܗܽܘܢ ܠܳܐ ܨܳܒ݂ܶܝܢ ܕ݁ܢܶܩܪܒ݂ܽܘܢ ܠܗܶܝܢ</p>
               </div>
               <div type="textpart" subtype="verse" n="5">
                  <p>ܘܟ݂ܽܠܗܽܘܢ ܥܒ݂ܳܕ݂ܰܝܗܽܘ̈ܢ ܥܳܒ݂ܕ݁ܺܝܢ ܕ݁ܢܶܬ݂ܚܙܽܘܢ ܠܰܒ݂̈ܢܰܝ
                    ܐ̱̈ܢܳܫܳܐ ܡܰܦ݂ܬ݁ܶܝܢ ܓ݁ܶܝܪ ܬ݁ܶܦ݂ܠܰܝܗܽܘ̈ܢ ܘܡܰܘܪܟ݂ܺܝܢ ܬ݁ܶܟ݂̈ܠܳܬ݂ܳܐ
                    ܕ݁ܡܰܪ̈ܛܽܘܛܰܝܗܽܘܢ</p>
               </div>
               <div type="textpart" subtype="verse" n="6">
                  <p>ܘܪܳܚܡܺܝܢ ܪܺܫ ܣܡܳܟ݂̈ܶܐ ܒ݁ܰܚܫܳܡ̈ܝܳܬ݂ܳܐ ܘܪܺܫ ܡܰܘܬ݁ܒ݂̈ܶܐ
                    ܒ݁ܰܟ݂ܢܽܘ̈ܫܳܬ݂ܳܐ</p>
               </div>
               <div type="textpart" subtype="verse" n="7">
                  <p>ܘܰܫܠܳܡܳܐ ܒ݁ܫܽܘ̈ܩܶܐ ܘܰܕ݂ܢܶܗܘܽܘܢ ܡܶܬ݂ܩܪܶܝܢ ܡܶܢ ܐ̱̈ܢܳܫܳܐ
                    ܪܰܒ݁ܺܝ</p>
               </div>
               <div type="textpart" subtype="verse" n="8">
                  <p>ܐܰܢ̱ܬ݁ܽܘܢ ܕ݁ܶܝܢ ܠܳܐ ܬ݁ܶܬ݂ܩܪܽܘܢ ܪܰܒ݁ܺܝ ܚܰܕ݂ ܗ̱ܽܘ ܓ݁ܶܝܪ
                    ܪܰܒ݁ܟ݂ܽܘܢ ܐܰܢ̱ܬ݁ܽܘܢ ܕ݁ܶܝܢ ܟ݁ܽܠܟ݂ܽܘܢ +ܐܰܚܶܐ ܐܰܢ̱ܬ݁ܽܘܢ</p>
               </div>
               <div type="textpart" subtype="verse" n="9">
                  <p>ܘܰܐܒ݂ܳܐ ܠܳܐ ܬ݁ܶܩܪܽܘܢ ܠܟ݂ܽܘܢ ܒ݁ܰܐܪܥܳܐ ܚܰܕ݂ ܗ̱ܽܘ ܓ݁ܶܝܪ
                    ܐܰܒ݂ܽܘܟ݂ܽܘܢ ܕ݁ܒ݂ܰܫܡܰܝܳܐ</p>
               </div>
               <div type="textpart" subtype="verse" n="10">
                  <p>ܘܠܳܐ ܬ݁ܶܬ݂ܩܪܽܘܢ ܡܕ݂ܰܒ݁ܪ̈ܳܢܶܐ ܡܶܛܽܠ ܕ݁ܚܰܕ݂ ܗ̱ܽܘ
                    ܡܕ݂ܰܒ݁ܪܳܢܟ݂ܽܘܢ ܡܫܺܝܚܳܐ</p>
               </div>
               <div type="textpart" subtype="verse" n="11">
                  <p>ܗܰܘ ܕ݁ܶܝܢ ܕ݁ܪܰܒ݁ ܒ݁ܟ݂ܽܘܢ ܢܶܗܘܶܐ ܠܟ݂ܽܘܢ ܡܫܰܡܫܳܢܳܐ</p>
               </div>
               <div type="textpart" subtype="verse" n="12">
                  <p>ܡܰܢ ܓ݁ܶܝܪ ܕ݁ܰܢܪܺܝܡ ܢܰܦ݂ܫܶܗ ܢܶܬ݂ܡܰܟ݁ܰܟ݂ ܘܡܰܢ ܕ݁ܢܰܡܶܟ݂ ܢܰܦ݂ܫܶܗ
                    ܢܶܬ݁ܬ݁ܪܺܝܡ</p>
               </div>
               <div type="textpart" subtype="verse" n="13">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ
                    ܕ݁ܳܐܟ݂ܠܺܝܢ ܐܢ̱ܬ݁ܽܘܢ ܒ̈݁ܳܬ݁ܶܐ ܕ݁ܰܐܪ̈ܡܠܳܬ݂ܳܐ ܒ݁ܥܶܠܬ݂ܳܐ ܕ݁ܡܰܘܪܟ݂ܺܝܢ ܐܢ̱ܬ݁ܽܘܢ
                    ܨܠܰܘܳܬ݂ܟ݂ܽܘ̈ܢ ܡܶܛܽܠ ܗܳܢܳܐ ܬ݁ܩܰܒ݁ܠܽܘܢ ܕ݁ܺܝܢܳܐ ܝܰܬ݁ܺܝܪܳܐ</p>
               </div>
               <div type="textpart" subtype="verse" n="14">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ
                    ܕ݁ܰܐܚܺܝܕ݂ܺܝܢ ܐܢ̱ܬ݁ܽܘܢ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܩܕ݂ܳܡ ܒ̈݁ܢܰܝ ܐ̱̈ܢܳܫܳܐ ܐܰܢ̱ܬ݁ܽܘܢ
                    ܓ݁ܶܝܪ ܠܳܐ ܥܳܐܠܺܝܢ ܐܢ̱ܬ݁ܽܘܢ ܘܠܰܐܝܠܶܝܢ ܕ݁ܥܳܐܠܺܝܢ ܠܳܐ ܫܳܒ݂ܩܺܝܢ ܐܢ̱ܬ݁ܽܘܢ ܠܡܶܥܰܠ</p>
               </div>
               <div type="textpart" subtype="verse" n="15">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ
                    ܕ݁ܡܶܬ݂ܟ݁ܰܪܟ݁ܺܝܢ ܐܢ̱ܬ݁ܽܘܢ ܝܰܡܳܐ ܘܝܰܒ݂ܫܳܐ ܕ݁ܬ݂ܶܥܒ݁ܕ݂ܽܘܢ ܚܰܕ݂ ܓ݁ܺܝܽܘܪܳܐ ܘܡܳܐ
                    ܕ݁ܰܗܘܳܐ ܥܳܒ݂ܕ݁ܺܝܢ ܐܢ̱ܬ݁ܽܘܢ ܠܶܗ ܒ݁ܪܶܗ ܕ݁ܓ݂ܺܗܰܢܳܐ ܐܰܥܦ݂ܳܐ ܥܠܰܝܟ݁ܽܘܢ</p>
               </div>
               <div type="textpart" subtype="verse" n="16">
                  <p>ܘܳܝ ܠܟ݂ܽܘܢ ܢܳܓ݂ܽܘܕ݂̈ܶܐ ܣ̈ܡܰܝܳܐ ܕ݁ܳܐܡܪܺܝܢ ܐܢ̱ܬ݁ܽܘܢ ܕ݁ܡܰܢ
                    ܕ݁ܝܳܡܶܐ ܒ݁ܗܰܝܟ݁ܠܳܐ ܠܳܐ ܗ̱ܘܳܐ ܡܶܕ݁ܶܡ ܡܰܢ ܕ݁ܶܝܢ ܕ݁ܝܳܡܶܐ ܒ݁ܕ݂ܰܗܒ݂ܳܐ ܕ݁ܰܒ݂ܗܰܝܟ݁ܠܳܐ
                    ܚܳܐܶܒ݂</p>
               </div>
               <div type="textpart" subtype="verse" n="17">
                  <p>ܣܰܟ݂̈ܠܶܐ ܘܰܣ̈ܡܰܝܳܐ ܡܳܢܳܐ ܓ݁ܶܝܪ ܪܰܒ݂ ܕ݁ܰܗܒ݂ܳܐ ܐܰܘ ܗܰܝܟ݁ܠܳܐ
                    ܕ݁ܗܽܘ ܡܩܰܕ݁ܶܫ ܠܶܗ ܠܕ݂ܰܗܒ݂ܳܐ</p>
               </div>
               <div type="textpart" subtype="verse" n="18">
                  <p>ܘܡܰܢ ܕ݁ܝܳܡܶܐ ܒ݁ܡܰܕ݂ܒ݁ܚܳܐ ܠܳܐ ܗ̱ܘܳܐ ܡܶܕ݁ܶܡ ܡܰܢ ܕ݁ܶܝܢ ܕ݁ܝܳܡܶܐ
                    ܒ݁ܩܽܘܪܒ݁ܳܢܳܐ ܕ݁ܰܠܥܶܠ ܡܶܢܶܗ ܚܳܐܶܒ݂</p>
               </div>
               <div type="textpart" subtype="verse" n="19">
                  <p>ܣܰܟ݂̈ܠܶܐ ܘܰܥܘܺܝܪ̈ܶܐ ܡܳܢܳܐ ܪܰܒ݂ ܩܽܘܪܒ݁ܳܢܳܐ ܐܰܘ ܡܰܕ݂ܒ݁ܚܳܐ
                    ܕ݁ܰܡܩܰܕ݁ܶܫ ܠܩܽܘܪܒ݁ܳܢܳܐ</p>
               </div>
               <div type="textpart" subtype="verse" n="20">
                  <p>ܡܰܢ ܕ݁ܝܳܡܶܐ ܗܳܟ݂ܺܝܠ ܒ݁ܡܰܕ݂ܒ݁ܚܳܐ ܝܳܡܶܐ ܒ݁ܶܗ ܘܰܒ݂ܟ݂ܽܠ ܡܳܐ
                    ܕ݁ܺܐܝܬ݂ ܠܥܶܠ ܡܶܢܶܗ</p>
               </div>
               <div type="textpart" subtype="verse" n="21">
                  <p>ܘܡܰܢ ܕ݁ܝܳܡܶܐ ܒ݁ܗܰܝܟ݁ܠܳܐ ܝܳܡܶܐ ܒ݁ܶܗ ܘܰܒ݂ܡܰܢ ܕ݁ܥܳܡܰܪ ܒ݁ܶܗ</p>
               </div>
               <div type="textpart" subtype="verse" n="22">
                  <p>ܘܡܰܢ ܕ݁ܝܳܡܶܐ ܒ݁ܰܫܡܰܝܳܐ ܝܳܡܶܐ ܒ݁ܟ݂ܽܘܪܣܝܶܗ ܕ݁ܰܐܠܳܗܳܐ ܘܰܒ݂ܡܰܢ
                    ܕ݁ܝܳܬ݂ܶܒ݂ ܠܥܶܠ ܡܶܢܶܗ</p>
               </div>
               <div type="textpart" subtype="verse" n="23">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ
                    ܕ݁ܰܡܥܰܣܪܺܝܢ ܐܢ̱ܬ݁ܽܘܢ ܢܳܢܥܳܐ ܘܰܫܒ݂ܶܬ݁ܳܐ ܘܟ݂ܰܡܽܘܢܳܐ ܘܰܫܒ݂ܰܩܬ݁ܽܘܢ ܝܰܩܺܝܪ̈ܳܬ݂ܶܗ
                    ܕ݁ܢܳܡܽܘܣܳܐ ܕ݁ܺܝܢܳܐ ܘܰܚܢܳܢܳܐ ܘܗܰܝܡܳܢܽܘܬ݂ܳܐ ܗܳܠܶܝܢ ܕ݁ܶܝܢ ܘܳܠܶܐ ܗ̱ܘܳܐ ܕ݁ܬ݂ܶܥܒ݁ܕ݂ܽܘܢ
                    ܘܗܳܠܶܝܢ ܠܳܐ ܬ݁ܶܫܒ݁ܩܽܘܢ</p>
               </div>
               <div type="textpart" subtype="verse" n="24">
                  <p>ܢܳܓ݂ܽܘܕ݂̈ܶܐ ܣ̈ܡܰܝܳܐ ܕ݁ܰܡܨܰܠܠܺܝܢ ܒ̈݁ܳܩܶܐ ܘܒ݂ܳܠܥܺܝܢ
                    ܓ݁ܰܡ̈ܠܶܐ</p>
               </div>
               <div type="textpart" subtype="verse" n="25">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ
                    ܕ݁ܰܡܕ݂ܰܟ݁ܶܝܢ ܐܢ̱ܬ݁ܽܘܢ ܒ݁ܰܪܶܗ ܕ݁ܟ݂ܳܣܳܐ ܘܰܕ݂ܙܳܒ݂ܽܘܪܳܐ ܠܓ݂ܰܘ ܕ݁ܶܝܢ ܡܠܶܝܢ ܚܛܽܘܦ݂ܝܳܐ
                    ܘܥܰܘܠܳܐ</p>
               </div>
               <div type="textpart" subtype="verse" n="26">
                  <p>ܦ݁ܪ̈ܺܝܫܶܐ ܥܘܺܝܪ̈ܶܐ ܕ݁ܰܟ݁ܰܘ ܠܽܘܩܕ݂ܰܡ ܓ݁ܰܘܶܗ ܕ݁ܟ݂ܳܣܳܐ
                    ܘܰܕ݂ܙܳܒ݂ܽܘܪܳܐ ܕ݁ܰܗܘܳܐ ܐܳܦ݂ ܒ݁ܰܪܗܽܘܢ ܕ݁ܟ݂ܶܐ</p>
               </div>
               <div type="textpart" subtype="verse" n="27">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ ܕ݁ܕ݂ܳܡܶܝܢ
                    ܐܢ̱ܬ݁ܽܘܢ ܠܩܰܒ݂ܪ̈ܶܐ ܡܰܟ݂̈ܠܫܶܐ ܕ݁ܡܶܢ ܠܒ݂ܰܪ ܡܶܬ݂ܚܙܶܝܢ ܫܰܦ݁ܺܝܪ̈ܶܐ ܡܶܢ ܠܓ݂ܰܘ ܕ݁ܶܝܢ
                    ܡܠܶܝܢ ܓ݁ܰܪ̈ܡܶܐ ܕ݁ܡܺܝ̈ܬ݂ܶܐ ܘܟ݂ܽܠܳܗ̇ ܛܰܢܦ݂ܽܘܬ݂ܳܐ</p>
               </div>
               <div type="textpart" subtype="verse" n="28">
                  <p>ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܡܶܢ ܠܒ݂ܰܪ ܡܶܬ݂ܚܙܶܝܢ ܐܢ̱ܬ݁ܽܘܢ
                    ܠܰܒ݂̈ܢܰܝ ܐ̱̈ܢܳܫܳܐ ܐܰܝܟ݂ ܙܰܕ݁ܺܝ̈ܩܶܐ ܘܡܶܢ ܠܓ݂ܰܘ ܡܠܶܝܢ ܐܢ̱ܬ݁ܽܘܢ ܥܰܘܠܳܐ ܘܡܰܣܰܒ݂
                    ܒ݁ܰܐܦ̈݁ܶܐ</p>
               </div>
               <div type="textpart" subtype="verse" n="29">
                  <p>ܘܳܝ ܠܟ݂ܽܘܢ ܣܳܦ݂ܪ̈ܶܐ ܘܰܦ݂ܪ̈ܺܝܫܶܐ ܢܳܣܒ̈݁ܰܝ ܒ݁ܰܐܦ̈݁ܶܐ ܕ݁ܒ݂ܳܢܶܝܢ
                    ܐܢ̱ܬ݁ܽܘܢ ܩܰܒ݂ܪ̈ܶܐ ܕ݁ܰܢܒ݂̈ܺܝܶܐ ܘܰܡܨܰܒ݁ܬ݂ܺܝܢ ܐܢ̱ܬ݁ܽܘܢ ܒ݁ܶܝܬ݂ ܩܒ݂ܽܘܪ̈ܶܐ
                    ܕ݁ܙܰܕ݁ܺܝ̈ܩܶܐ</p>
               </div>
               <div type="textpart" subtype="verse" n="30">
                  <p>ܘܳܐܡܪܺܝܢ ܐܢ̱ܬ݁ܽܘܢ ܕ݁ܶܐܠܽܘ ܗܘܰܝܢ ܒ݁ܝܰܘ̈ܡܰܝ ܐܰܒ݂ܳܗܰܝ̈ܢ ܠܳܐ
                    ܗܳܘܶܝܢ ܗ̱ܘܰܝܢ ܠܗܽܘܢ ܫܰܘܬ݁ܳܦ݂̈ܶܐ ܒ݁ܰܕ݂ܡܳܐ ܕ݁ܰܢܒ݂̈ܺܝܶܐ</p>
               </div>
               <div type="textpart" subtype="verse" n="31">
                  <p>ܡܳܕ݂ܶܝܢ ܡܰܣܗܕ݂ܺܝܢ ܐܢ̱ܬ݁ܽܘܢ ܥܰܠ ܢܰܦ݂ܫܟ݂ܽܘܢ ܕ݁ܰܒ݂̈ܢܰܝܳܐ
                    ܐܰܢ̱ܬ݁ܽܘܢ ܕ݁ܗܳܢܽܘܢ ܕ݁ܩܰܛܶܠܘ ܠܰܢܒ݂̈ܺܝܶܐ</p>
               </div>
               <div type="textpart" subtype="verse" n="32">
                  <p>ܘܳܐܦ݂ ܐܰܢ̱ܬ݁ܽܘܢ ܡܰܠܰܘ ܡܫܽܘܚܬ݂ܳܐ ܕ݁ܰܐܒ݂ܳܗܰܝܟ݁ܽܘ̈ܢ</p>
               </div>
               <div type="textpart" subtype="verse" n="33">
                  <p>ܚ̈ܘܰܘܳܬ݂ܳܐ ܝܰܠܕ݁ܳܐ ܕ݁ܳܐܟ݂ܶܕ݂̈ܢܶܐ ܐܰܝܟ݁ܰܢܳܐ ܬ݁ܶܥܪܩܽܘܢ ܡܶܢ
                    ܕ݁ܺܝܢܳܐ ܕ݁ܓ݂ܺܗܰܢܳܐ</p>
               </div>
               <div type="textpart" subtype="verse" n="34">
                  <p>ܡܶܛܽܠ ܗܳܢܳܐ ܗܳܐ ܐܶܢܳܐ ܡܫܰܕ݁ܰܪ ܐ̱ܢܳܐ ܠܘܳܬ݂ܟ݂ܽܘܢ ܢܒ݂̈ܺܝܶܐ
                    ܘܚܰܟ݁ܺܝ̈ܡܶܐ ܘܣܳܦ݂ܪ̈ܶܐ ܡܶܢܗܽܘܢ ܩܳܛܠܺܝܢ ܐܢ̱ܬ݁ܽܘܢ ܘܙܳܩܦ݁ܺܝܢ ܐܢ̱ܬ݁ܽܘܢ ܘܡܶܢܗܽܘܢ
                    ܡܢܰܓ݁ܕ݂ܺܝܢ ܐܢ̱ܬ݁ܽܘܢ ܒ݁ܰܟ݂ܢܽܘܫܳܬ݂ܟ݂ܽܘ̈ܢ ܘܬ݂ܶܪܕ݁ܦ݂ܽܘܢ ܐܶܢܽܘܢ ܡܶܢ ܡܕ݂ܺܝܢܳܐ
                    ܠܰܡܕ݂ܺܝܢܳܐ</p>
               </div>
               <div type="textpart" subtype="verse" n="35">
                  <p>ܐܰܝܟ݁ܰܢܳܐ ܕ݁ܢܺܐܬ݂ܶܐ ܥܠܰܝܟ݁ܽܘܢ ܟ݁ܽܠܶܗ ܕ݁ܡܳܐ ܕ݁ܙܰܕ݁ܺܝ̈ܩܶܐ
                    ܕ݁ܶܐܬ݂ܶܐܫܶܕ݂ ܥܰܠ ܐܰܪܥܳܐ ܡܶܢ ܕ݁ܡܶܗ ܕ݁ܗܳܒ݂ܶܝܠ ܙܰܕ݁ܺܝܩܳܐ ܘܰܥܕ݂ܰܡܳܐ ܠܰܕ݂ܡܶܗ
                    ܕ݁ܰܙܟ݂ܰܪܝܳܐ ܒ݁ܰܪ ܒ݁ܪܰܟ݂ܝܳܐ ܗܰܘ ܕ݁ܰܩܛܰܠܬ݁ܽܘܢ ܒ݁ܰܝܢܰܝ ܗܰܝܟ݁ܠܳܐ ܠܡܰܕ݂ܒ݁ܚܳܐ</p>
               </div>
               <div type="textpart" subtype="verse" n="36">
                  <p>ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܢܺܐ̈ܬ݂ܝܳܢ ܗܳܠܶܝܢ ܟ݁ܽܠܗܶܝܢ ܥܰܠ
                    ܫܰܪܒ݁ܬ݂ܳܐ ܗܳܕ݂ܶܐ</p>
               </div>
               <div type="textpart" subtype="verse" n="37">
                  <p>ܐܽܘܪܺܫܠܶܡ ܐܽܘܪܺܫܠܶܡ ܩܳܛܠܰܬ݂ ܢܒ݂̈ܺܝܶܐ ܘܪܳܓ݂ܡܰܬ݂ ܠܰܐܝܠܶܝܢ
                    ܕ݁ܰܫܠܺܝܚܺܝܢ ܠܘܳܬ݂ܳܗ̇ ܟ݁ܡܳܐ ܙܰܒ݂ܢܺܝ̈ܢ ܨܒ݂ܺܝܬ݂ ܕ݁ܶܐܟ݁ܰܢܶܫ ܒ݁ܢܰܝܟ̈݁ܝ ܐܰܝܟ݂
                    ܕ݁ܟ݂ܳܢܫܳܐ ܬ݁ܰܪܢܳܓ݂ܽܘܠܬ݁ܳܐ ܦ݁ܰܪ̈ܽܘܓ݂ܶܝܗ̇ ܬ݁ܚܶܝܬ݂ ܓ݁ܶܦ݂ܶܝ̈ܗ̇ ܘܠܳܐ ܨܒ݂ܰܝܬ݁ܽܘܢ</p>
               </div>
               <div type="textpart" subtype="verse" n="38">
                  <p>ܗܳܐ ܡܶܫܬ݁ܒ݂ܶܩ ܠܟ݂ܽܘܢ ܒ݁ܰܝܬ݁ܟ݂ܽܘܢ ܚܰܪܒ݁ܳܐ</p>
               </div>
               <div type="textpart" subtype="verse" n="39">
                  <p>ܐܳܡܰܪܢܳܐ ܠܟ݂ܽܘܢ ܓ݁ܶܝܪ ܕ݁ܠܳܐ ܬ݁ܶܚܙܽܘܢܳܢܝ ܡܶܢ ܗܳܫܳܐ ܥܕ݂ܰܡܳܐ
                    ܕ݁ܬ݂ܺܐܡܪܽܘܢ ܒ݁ܪܺܝܟ݂ ܗ̱ܽܘ ܕ݁ܳܐܬ݂ܶܐ ܒ݁ܰܫܡܶܗ ܕ݁ܡܳܪܝܳܐ</p>
               </div>
            </div>
            <div type="textpart" subtype="chapter" n="24">
               <div type="textpart" subtype="verse" n="1">
                  <p>ܘܰܢܦ݂ܰܩ ܝܶܫܽܘܥ ܡܶܢ ܗܰܝܟ݁ܠܳܐ ܠܡܺܐܙܰܠ ܘܰܩܪܶܒ݂ܘ ܬ݁ܰܠܡܺܝܕ݂ܰܘܗ̱̈ܝ
                    ܡܚܰܘܶܝܢ ܗ̱ܘܰܘ ܠܶܗ ܒ݁ܶܢܝܳܢܶܗ ܕ݁ܗܰܝܟ݁ܠܳܐ</p>
               </div>
               <div type="textpart" subtype="verse" n="2">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܠܳܐ ܗܳܐ ܚܳܙܶܝܢ ܐܢ̱ܬ݁ܽܘܢ ܗܳܠܶܝܢ ܟ݁ܽܠܗܶܝܢ
                    ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܳܐ ܬ݁ܶܫܬ݁ܒ݂ܶܩ ܗܳܪܟ݁ܳܐ ܟ݁ܺܐܦ݂ ܥܰܠ ܟ݁ܺܐܦ݂ ܕ݁ܠܳܐ
                    ܬ݁ܶܣܬ݁ܬ݂ܰܪ</p>
               </div>
               <div type="textpart" subtype="verse" n="3">
                  <p>ܘܟ݂ܰܕ݂ ܝܺܬ݂ܶܒ݂ ܝܶܫܽܘܥ ܥܰܠ ܛܽܘܪܳܐ ܕ݁ܙܰܝ̈ܬ݁ܶܐ ܩܪܶܒ݂ܘ
                    ܬ݁ܰܠܡܺܝܕ݂ܰܘܗ̱̈ܝ ܘܳܐܡܪܺܝܢ ܒ݁ܰܝܢܰܝܗܽܘܢ ܘܠܶܗ ܐܶܡܰܪ ܠܰܢ ܐܶܡܰܬ݂ܝ ܗܳܠܶܝܢ ܢܶܗܘ̈ܝܳܢ
                    ܘܡܳܢܳܐ ܗ̱ܝ ܐܳܬ݂ܳܐ ܕ݁ܡܶܐܬ݂ܺܝܬ݂ܳܟ݂ ܘܰܕ݂ܫܽܘܠܳܡܶܗ ܕ݁ܥܳܠܡܳܐ</p>
               </div>
               <div type="textpart" subtype="verse" n="4">
                  <p>ܥܢܳܐ ܝܶܫܽܘܥ ܘܶܐܡܰܪ ܠܗܽܘܢ ܐܶܙܕ݁ܰܗ̱ܪܘ ܠܳܐ ܐ̱ܢܳܫ
                    ܢܰܛܥܶܝܟ݂ܽܘܢ</p>
               </div>
               <div type="textpart" subtype="verse" n="5">
                  <p>ܣܰܓ݁ܺܝܶܐ̈ܐ ܓ݁ܶܝܪ ܢܺܐܬ݂ܽܘܢ ܒ݁ܫܶܡܝ ܘܢܺܐܡܪܽܘܢ ܕ݁ܶܐܢܳܐ ܐ̱ܢܳܐ
                    ܡܫܺܝܚܳܐ ܘܣܰܓ݁ܺܝܶܐ̈ܐ ܢܶܛܥܽܘܢ</p>
               </div>
               <div type="textpart" subtype="verse" n="6">
                  <p>ܥܬ݂ܺܝܕ݂ܺܝܢ ܐܢ̱ܬ݁ܽܘܢ ܕ݁ܶܝܢ ܠܡܶܫܡܰܥ ܩܺܐܪ̈ܣܶܐ ܘܫܶܡܥܳܐ
                    ܕ݁ܰܩܪ̈ܳܒ݂ܶܐ ܚܙܰܘ ܠܳܐ ܬ݁ܶܬ݁ܕ݁ܰܘܕ݂ܽܘܢ ܘܳܠܶܐ ܓ݁ܶܝܪ ܕ݁ܟ݂ܽܠܗܶܝܢ ܢܶܗܘ̈ܝܳܢ ܐܶܠܳܐ ܠܳܐ
                    ܥܕ݂ܰܟ݁ܺܝܠ ܫܽܘܠܳܡܳܐ</p>
               </div>
               <div type="textpart" subtype="verse" n="7">
                  <p>ܢܩܽܘܡ ܓ݁ܶܝܪ ܥܰܡܳܐ ܥܰܠ ܥܰܡܳܐ ܘܡܰܠܟ݁ܽܘܬ݂ܳܐ ܥܰܠ ܡܰܠܟ݁ܽܘܬ݂ܳܐ
                    ܘܢܶܗܘܽܘܢ ܟ݁ܰܦ݂̈ܢܶܐ ܘܡܰܘ̈ܬ݁ܳܢܶܐ ܘܙܰܘ̈ܥܶܐ ܒ݁ܕ݂ܽܘܟ݁ܳܐ ܕ݁ܽܘܟ݁ܳܐ</p>
               </div>
               <div type="textpart" subtype="verse" n="8">
                  <p>ܗܳܠܶܝܢ ܕ݁ܶܝܢ ܟ݁ܽܠܗܶܝܢ ܪܺܫܳܐ ܐܶܢܶܝ̈ܢ ܕ݁ܚܶܒ݂̈ܠܶܐ</p>
               </div>
               <div type="textpart" subtype="verse" n="9">
                  <p>ܗܳܝܕ݁ܶܝܢ ܢܰܫܠܡܽܘܢܳܟ݂ܽܘܢ ܠܽܐܘ̈ܠܨܳܢܶܐ ܘܢܶܩܛܠܽܘܢܳܟ݂ܽܘܢ ܘܬ݂ܶܗܘܽܘܢ
                    ܣܢܺܝܐ̈ܝܺܢ ܡܶܢ ܟ݁ܽܠܗܽܘܢ ܥܰܡ̱̈ܡܶܐ ܡܶܛܽܠ ܫܶܡܝ</p>
               </div>
               <div type="textpart" subtype="verse" n="10">
                  <p>ܗܳܝܕ݁ܶܝܢ ܢܶܬ݂ܟ݁ܰܫܠܽܘܢ ܣܰܓ݁ܺܝܶܐ̈ܐ ܘܢܶܣܢܽܘܢ ܚܰܕ݂ ܠܚܰܕ݂
                    ܘܢܰܫܠܡܽܘܢ ܚܰܕ݂ ܠܚܰܕ݂</p>
               </div>
               <div type="textpart" subtype="verse" n="11">
                  <p>ܘܣܰܓ݁ܺܝܶܐ̈ܐ ܢܒ݂̈ܺܝܶܐ ܕ݁ܰܓ̈݁ܳܠܶܐ ܢܩܽܘܡܽܘܢ ܘܢܰܛܥܽܘܢ
                    ܠܣܰܓ݁ܺܝܶܐ̈ܐ</p>
               </div>
               <div type="textpart" subtype="verse" n="12">
                  <p>ܘܡܶܛܽܠ ܣܰܓ݁ܺܝܐܽܘܬ݂ ܥܰܘܠܳܐ ܢܦ݂ܽܘܓ݂ ܚܽܘܒ݁ܳܐ ܕ݁ܣܰܓ݁ܺܝܶܐ̈ܐ</p>
               </div>
               <div type="textpart" subtype="verse" n="13">
                  <p>ܡܰܢ ܕ݁ܰܢܣܰܝܒ݁ܰܪ ܕ݁ܶܝܢ ܥܕ݂ܰܡܳܐ ܠܚܰܪܬ݂ܳܐ ܗܽܘ ܢܺܚܶܐ</p>
               </div>
               <div type="textpart" subtype="verse" n="14">
                  <p>ܘܬ݂ܶܬ݂ܟ݁ܪܶܙ ܗܳܕ݂ܶܐ ܣܒ݂ܰܪܬ݂ܳܐ ܕ݁ܡܰܠܟ݁ܽܘܬ݂ܳܐ ܒ݁ܟ݂ܽܠܶܗ ܥܳܠܡܳܐ
                    ܠܣܳܗܕ݁ܽܘܬ݂ܳܐ ܕ݁ܟ݂ܽܠܗܽܘܢ ܥܰܡ̱̈ܡܶܐ ܘܗܳܝܕ݁ܶܝܢ ܢܺܐܬ݂ܶܐ ܫܽܘܠܳܡܳܐ</p>
               </div>
               <div type="textpart" subtype="verse" n="15">
                  <p>ܡܳܐ ܕ݁ܶܝܢ ܕ݁ܰܚܙܰܝܬ݁ܽܘܢ ܐܳܬ݂ܳܐ ܛܰܢܦ݂ܬ݂ܳܐ ܕ݁ܚܽܘܪܒ݁ܳܐ
                    ܕ݁ܶܐܬ݂ܶܐܡܰܪ ܒ݁ܕ݂ܳܢܺܝܐܝܶܠ ܢܒ݂ܺܝܳܐ ܕ݁ܩܳܝܡܳܐ ܒ݁ܕ݂ܽܘܟ݁ܬ݂ܳܐ ܩܰܕ݁ܺܝܫܬ݁ܳܐ ܗܰܘ ܕ݁ܩܳܪܶܐ
                    ܢܶܣܬ݁ܰܟ݁ܰܠ</p>
               </div>
               <div type="textpart" subtype="verse" n="16">
                  <p>ܗܳܝܕ݁ܶܝܢ ܐܰܝܠܶܝܢ ܕ݁ܒ݂ܺܝܗܽܘܕ݂ ܐܶܢܽܘܢ ܢܶܥܪܩܽܘܢ ܠܛܽܘܪܳܐ</p>
               </div>
               <div type="textpart" subtype="verse" n="17">
                  <p>ܘܗܰܘ ܕ݁ܒ݂ܶܐܓ݁ܳܪܳܐ ܗܽܘ ܠܳܐ ܢܶܚܽܘܬ݂ ܠܡܶܣܰܒ݂ ܕ݁ܰܒ݂ܒ݂ܰܝܬ݁ܶܗ</p>
               </div>
               <div type="textpart" subtype="verse" n="18">
                  <p>ܘܰܐܝܢܳܐ ܕ݁ܰܒ݂ܚܰܩܠܳܐ ܗܽܘ ܠܳܐ ܢܶܬ݂ܗܦ݂ܶܟ݂ ܠܒ݂ܶܣܬ݁ܪܶܗ ܠܡܶܣܰܒ݂
                    ܠܒ݂ܳܫܶܗ</p>
               </div>
               <div type="textpart" subtype="verse" n="19">
                  <p>ܘܳܝ ܕ݁ܶܝܢ ܠܒ݂ܰܛ̈ܢܳܬ݂ܳܐ ܘܠܰܐܝܠܶܝܢ ܕ݁ܡܰܝܢ̈ܩܳܢ ܒ݁ܗܳܢܽܘܢ
                    ܝܰܘ̈ܡܳܬ݂ܳܐ</p>
               </div>
               <div type="textpart" subtype="verse" n="20">
                  <p>ܨܰܠܰܘ ܕ݁ܶܝܢ ܕ݁ܠܳܐ ܢܶܗܘܶܐ ܥܪܽܘܩܺܝܟ݂ܽܘܢ ܒ݁ܣܰܬ݂ܘܳܐ ܘܠܳܐ
                    ܒ݁ܫܰܒ݁ܬ݂ܳܐ</p>
               </div>
               <div type="textpart" subtype="verse" n="21">
                  <p>ܢܶܗܘܶܐ ܓ݁ܶܝܪ ܗܳܝܕ݁ܶܝܢ ܐܽܘܠܨܳܢܳܐ ܪܰܒ݁ܳܐ ܐܰܝܢܳܐ ܕ݁ܠܳܐ ܗܘܳܐ ܡܶܢ
                    ܪܺܫܺܝܬ݂ܶܗ ܕ݁ܥܳܠܡܳܐ ܘܰܥܕ݂ܰܡܳܐ ܠܗܳܫܳܐ ܘܠܳܐ ܢܶܗܘܶܐ</p>
               </div>
               <div type="textpart" subtype="verse" n="22">
                  <p>ܘܶܐܠܽܘ ܠܳܐ ܐܶܬ݂ܟ݁ܰܪܺܝܘ ܝܰܘ̈ܡܳܬ݂ܳܐ ܗܳܢܽܘܢ ܠܳܐ ܚܳܝܶܐ ܗ̱ܘܳܐ
                    ܟ݁ܽܠ ܒ݁ܣܰܪ ܡܶܛܽܠ ܓ݁ܒ݂̈ܰܝܳܐ ܕ݁ܶܝܢ ܢܶܬ݂ܟ݁ܰܪܽܘܢ ܝܰܘ̈ܡܳܬ݂ܳܐ ܗܳܢܽܘܢ</p>
               </div>
               <div type="textpart" subtype="verse" n="23">
                  <p>ܗܳܝܕ݁ܶܝܢ ܐܶܢ ܐ̱ܢܳܫ ܢܺܐܡܰܪ ܠܟ݂ܽܘܢ ܗܳܐ ܗܳܪܟ݁ܳܐ ܗܽܘ ܡܫܺܝܚܳܐ ܐܰܘ
                    ܗܳܪܟ݁ܳܐ ܠܳܐ ܬ݁ܗܰܝܡܢܽܘܢ</p>
               </div>
               <div type="textpart" subtype="verse" n="24">
                  <p>ܢܩܽܘܡܽܘܢ ܓ݁ܶܝܪ ܡܫܺܝ̈ܚܶܐ ܕ݁ܰܓ̈݁ܳܠܶܐ ܘܰܢܒ݂̈ܺܝܶܐ
                    ܕ݁ܟ݂ܰܕ݁ܳܒ݂ܽܘܬ݂ܳܐ ܘܢܶܬ݁ܠܽܘܢ +ܐܳܬ݂ܘܳܬ݂ܳܐ ܪܰܘܪ̈ܒ݂ܳܬ݂ܳܐ ܐܰܝܟ݂ ܕ݁ܢܰܛܥܽܘܢ ܐܶܢ ܡܶܫܟ݁ܚܳܐ
                    ܐܳܦ݂ ܠܰܓ݂ܒ݂̈ܰܝܳܐ</p>
               </div>
               <div type="textpart" subtype="verse" n="25">
                  <p>ܗܳܐ ܩܰܕ݁ܡܶܬ݂ ܐܶܡܪܶܬ݂ ܠܟ݂ܽܘܢ</p>
               </div>
               <div type="textpart" subtype="verse" n="26">
                  <p>ܐܶܢ ܗܳܟ݂ܺܝܠ ܢܺܐܡܪܽܘܢ ܠܟ݂ܽܘܢ ܗܳܐ ܒ݁ܚܽܘܪܒ݁ܳܐ ܗܽܘ ܠܳܐ ܬ݁ܶܦ݁ܩܽܘܢ
                    ܐܰܘ ܕ݁ܗܳܐ ܒ݁ܬ݂ܰܘܳܢܳܐ ܗܽܘ ܠܳܐ ܬ݁ܗܰܝܡܢܽܘܢ</p>
               </div>
               <div type="textpart" subtype="verse" n="27">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܒ݂ܰܪܩܳܐ ܢܳܦ݂ܶܩ ܡܶܢ ܡܰܕ݂ܢܚܳܐ ܘܡܶܬ݂ܚܙܶܐ
                    ܥܕ݂ܰܡܳܐ ܠܡܰܥܪܒ݂ܳܐ ܗܳܟ݂ܰܢܳܐ ܬ݁ܶܗܘܶܐ ܡܶܐܬ݂ܺܝܬ݂ܶܗ ܕ݁ܰܒ݂ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="28">
                  <p>ܐܰܝܟ݁ܳܐ ܕ݁ܶܐܢ ܢܶܗܘܶܐ ܦ݁ܰܓ݂ܪܳܐ ܬ݁ܰܡܳܢ ܢܶܬ݂ܟ݁ܰܢܫܽܘܢ
                    ܢܶܫܪ̈ܶܐ</p>
               </div>
               <div type="textpart" subtype="verse" n="29">
                  <p>ܡܶܚܕ݂ܳܐ ܕ݁ܶܝܢ ܒ݁ܳܬ݂ܰܪ ܐܽܘܠܨܳܢܳܐ ܕ݁ܝܰܘ̈ܡܳܬ݂ܳܐ ܗܳܢܽܘܢ ܫܶܡܫܳܐ
                    ܢܶܚܫܰܟ݂ ܘܣܰܗܪܳܐ ܠܳܐ ܢܚܰܘܶܐ ܢܽܘܗܪܶܗ ܘܟ݂ܰܘܟ݁ܒ݂̈ܶܐ ܢܶܦ݁ܠܽܘܢ ܡܶܢ ܫܡܰܝܳܐ ܘܚܰܝ̈ܠܶܐ
                    ܕ݁ܰܫܡܰܝܳܐ ܢܶܬ݁ܬ݁ܙܺܝܥܽܘܢ</p>
               </div>
               <div type="textpart" subtype="verse" n="30">
                  <p>ܘܗܳܝܕ݁ܶܝܢ ܢܶܬ݂ܚܙܶܐ ܢܺܝܫܶܗ ܕ݁ܰܒ݂ܪܶܗ ܕ݁ܐ̱ܢܳܫܳܐ ܒ݁ܰܫܡܰܝܳܐ
                    ܘܗܳܝܕ݁ܶܝܢ ܢܰܪ̈ܩܕ݂ܳܢ ܟ݁ܽܠܗܶܝܢ ܫܰܪ̈ܒ݁ܳܬ݂ܳܐ ܕ݁ܰܐܪܥܳܐ ܘܢܶܚܙܽܘܢ ܠܰܒ݂ܪܶܗ ܕ݁ܐ̱ܢܳܫܳܐ
                    ܕ݁ܳܐܬ݂ܶܐ ܥܰܠ ܥ̈ܢܳܢܰܝ ܫܡܰܝܳܐ ܥܰܡ ܚܰܝܠܳܐ ܘܫܽܘܒ݂ܚܳܐ ܣܰܓ݁ܺܝܳܐܐ</p>
               </div>
               <div type="textpart" subtype="verse" n="31">
                  <p>ܘܰܢܫܰܕ݁ܰܪ ܡܰܠܰܐܟ݂ܰܘܗ̱̈ܝ ܥܰܡ ܫܺܝܦ݂ܽܘܪܳܐ ܪܰܒ݁ܳܐ ܘܰܢܟ݂ܰܢܫܽܘܢ
                    ܠܰܓ݂ܒ݂̈ܰܝܳܐ ܕ݁ܺܝܠܶܗ ܡܶܢ ܐܰܪ̈ܒ݁ܥܳܬ݂ ܪ̈ܽܘܚܶܐ ܡܶܢ ܪܺܫܗܽܘܢ ܕ݁ܰܫܡܰܝܳܐ ܘܰܥܕ݂ܰܡܳܐ
                    ܠܪܺܫܗܽܘܢ</p>
               </div>
               <div type="textpart" subtype="verse" n="32">
                  <p>ܡܶܢ ܬ݁ܺܬ݁ܳܐ ܕ݁ܶܝܢ ܝܺܠܰܦ݂ܘ ܦ݁ܶܠܶܐܬ݂ܳܐ ܕ݁ܡܶܚܕ݂ܳܐ ܕ݁ܣܰܘܟ݁ܶܝ̈ܗ̇
                    ܪ̈ܳܟ݂ܳܢ ܘܦ݂ܳܪ̈ܥܺܝܢ ܛܰܪ̈ܦ݂ܶܝܗ̇ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܰܡܛܳܐ ܩܰܝܛܳܐ</p>
               </div>
               <div type="textpart" subtype="verse" n="33">
                  <p>ܗܳܟ݂ܰܢܳܐ ܐܳܦ݂ ܐܰܢ̱ܬ݁ܽܘܢ ܡܳܐ ܕ݁ܰܚܙܰܝܬ݁ܽܘܢ ܗܳܠܶܝܢ ܟ݁ܽܠܗܶܝܢ
                    ܕ݁ܰܥܘ ܕ݁ܰܡܛܳܬ݂ ܠܳܗ̇ ܠܬ݂ܰܪܥܳܐ</p>
               </div>
               <div type="textpart" subtype="verse" n="34">
                  <p>ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܠܳܐ ܬ݁ܶܥܒ݁ܰܪ ܫܰܪܒ݁ܬ݂ܳܐ ܗܳܕ݂ܶܐ
                    ܥܕ݂ܰܡܳܐ ܕ݁ܗܳܠܶܝܢ ܟ݁ܽܠܗܶܝܢ ܢܶܗܘ̈ܝܳܢ</p>
               </div>
               <div type="textpart" subtype="verse" n="35">
                  <p>ܫܡܰܝܳܐ ܘܰܐܪܥܳܐ ܢܶܥܒ݁ܪܽܘܢ ܘ̈ܡܶܠܰܝ ܠܳܐ ܢܶܥܒ݁ܪ̈ܳܢ</p>
               </div>
               <div type="textpart" subtype="verse" n="36">
                  <p>ܥܰܠ ܝܰܘܡܳܐ ܕ݁ܶܝܢ ܗܰܘ ܘܥܰܠ ܫܳܥܬ݂ܳܐ ܗܳܝ ܐ̱ܢܳܫ ܠܳܐ ܝܳܕ݂ܰܥ
                    ܐܳܦ݂ܠܳܐ ܡܰܠܰܐܟ݂̈ܶܐ ܕ݁ܰܫܡܰܝܳܐ ܐܶܠܳܐ ܐܰܒ݂ܳܐ ܒ݁ܰܠܚܽܘܕ݂</p>
               </div>
               <div type="textpart" subtype="verse" n="37">
                  <p>ܐܰܝܟ݁ܰܢܳܐ ܕ݁ܶܝܢ ܕ݁ܝܰܘ̈ܡܰܝ ܢܽܘܚ ܗܳܟ݂ܰܢܳܐ ܬ݁ܶܗܘܶܐ ܡܶܐܬ݂ܺܝܬ݂ܶܗ
                    ܕ݁ܰܒ݂ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="38">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܺܐܝܬ݂ܰܝܗܽܘܢ ܗ̱ܘܰܘ ܩܕ݂ܳܡ ܛܰܘܦ݂ܳܢܳܐ ܐܳܟ݂ܠܺܝܢ
                    ܘܫܳܬ݂ܶܝܢ ܘܢܳܣܒ݁ܺܝܢ +ܢܶܫܶܐ ܘܝܳܗܒ݁ܺܝܢ ܠܓ݂ܰܒ݂ܪ̈ܶܐ ܥܕ݂ܰܡܳܐ ܠܝܰܘܡܳܐ ܕ݁ܥܰܠ ܢܽܘܚ
                    ܠܟ݂ܶܘܶܝܠܳܐ</p>
               </div>
               <div type="textpart" subtype="verse" n="39">
                  <p>ܘܠܳܐ ܝܺܕ݂ܰܥܘ ܥܕ݂ܰܡܳܐ ܕ݁ܶܐܬ݂ܳܐ ܛܰܘܦ݂ܳܢܳܐ ܘܰܫܩܰܠ ܠܟ݂ܽܠܗܽܘܢ
                    ܗܳܟ݂ܰܢܳܐ ܬ݁ܶܗܘܶܐ ܡܶܐܬ݂ܺܝܬ݂ܶܗ ܕ݁ܰܒ݂ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="40">
                  <p>ܗܳܝܕ݁ܶܝܢ ܬ݁ܪ̈ܶܝܢ ܢܶܗܘܽܘܢ ܒ݁ܰܩܪܺܝܬ݂ܳܐ ܚܰܕ݂ ܢܶܬ݁ܕ݁ܒ݂ܰܪ ܘܚܰܕ݂
                    ܢܶܫܬ݁ܒ݂ܶܩ</p>
               </div>
               <div type="textpart" subtype="verse" n="41">
                  <p>ܘܬ݂ܰܪ̈ܬ݁ܶܝܢ ܢܶܗܘ̈ܝܳܢ ܛܳܚ̈ܢܳܢ ܒ݁ܪܰܚܝܳܐ ܚܕ݂ܳܐ ܡܶܬ݁ܕ݁ܰܒ݂ܪܳܐ
                    ܘܰܚܕ݂ܳܐ ܡܶܫܬ݁ܰܒ݂ܩܳܐ</p>
               </div>
               <div type="textpart" subtype="verse" n="42">
                  <p>ܐܶܬ݁ܬ݁ܥܺܝܪܘ ܗܳܟ݂ܺܝܠ ܕ݁ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܒ݁ܰܐܝܕ݂ܳܐ
                    ܫܳܥܬ݂ܳܐ ܐܳܬ݂ܶܐ ܡܳܪܟ݂ܽܘܢ</p>
               </div>
               <div type="textpart" subtype="verse" n="43">
                  <p>ܗܳܕ݂ܶܐ ܕ݁ܶܝܢ ܕ݁ܰܥܘ ܕ݁ܶܐܠܽܘ ܝܳܕ݂ܰܥ ܗ̱ܘܳܐ ܡܳܪܶܐ ܒ݁ܰܝܬ݁ܳܐ
                    ܒ݁ܰܐܝܕ݂ܳܐ ܡܰܛܰܪܬ݂ܳܐ ܐܳܬ݂ܶܐ ܓ݁ܰܢܳܒ݂ܳܐ ܡܶܬ݁ܬ݁ܥܺܝܪ ܗ̱ܘܳܐ ܘܠܳܐ ܫܳܒ݂ܶܩ ܗ̱ܘܳܐ
                    ܕ݁ܢܶܬ݂ܦ݁ܠܶܫ ܒ݁ܰܝܬ݁ܶܗ</p>
               </div>
               <div type="textpart" subtype="verse" n="44">
                  <p>ܡܶܛܽܠ ܗܳܢܳܐ ܐܳܦ݂ ܐܰܢ̱ܬ݁ܽܘܢ ܗܘܰܘ ܡܛܰܝܒ݂ܺܝ̈ܢ ܕ݁ܰܒ݂ܫܳܥܬ݂ܳܐ
                    ܕ݁ܠܳܐ ܣܳܒ݂ܪܺܝܢ ܐܢ̱ܬ݁ܽܘܢ ܢܺܐܬ݂ܶܐ ܒ݁ܪܶܗ ܕ݁ܐ̱ܢܳܫܳܐ</p>
               </div>
               <div type="textpart" subtype="verse" n="45">
                  <p>ܡܰܢܽܘ ܟ݁ܰܝ ܐܺܝܬ݂ܰܘܗ̱ܝ ܥܰܒ݂ܕ݁ܳܐ ܡܗܰܝܡܢܳܐ ܘܚܰܟ݁ܺܝܡܳܐ
                    ܕ݁ܰܐܩܺܝܡܶܗ ܡܳܪܶܗ ܥܰܠ ܒ̈݁ܢܰܝ ܒ݁ܰܝܬ݁ܶܗ ܕ݁ܢܶܬ݁ܶܠ ܠܗܽܘܢ ܣܰܝܒ݁ܳܪܬ݁ܳܐ ܒ݁ܙܰܒ݂ܢܳܗ̇</p>
               </div>
               <div type="textpart" subtype="verse" n="46">
                  <p>ܛܽܘܒ݂ܰܘܗ̱ܝ ܠܥܰܒ݂ܕ݁ܳܐ ܗܰܘ ܕ݁ܢܺܐܬ݂ܶܐ ܡܳܪܶܗ ܢܶܫܟ݁ܚܺܝܘܗ̱ܝ
                    ܕ݁ܥܳܒ݂ܶܕ݂ ܗܳܟ݂ܰܢܳܐ</p>
               </div>
               <div type="textpart" subtype="verse" n="47">
                  <p>ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܰܢܩܺܝܡܺܝܘܗ̱ܝ ܥܰܠ ܟ݁ܽܠ ܕ݁ܺܐܝܬ݂
                    ܠܶܗ</p>
               </div>
               <div type="textpart" subtype="verse" n="48">
                  <p>ܐܶܢ ܕ݁ܶܝܢ ܢܺܐܡܰܪ ܥܰܒ݂ܕ݁ܳܐ ܗܰܘ ܒ݁ܺܝܫܳܐ ܒ݁ܠܶܒ݁ܶܗ ܕ݁ܡܳܪܝ ܡܰܘܚܰܪ
                    ܠܡܶܐܬ݂ܳܐ</p>
               </div>
               <div type="textpart" subtype="verse" n="49">
                  <p>ܘܰܢܫܰܪܶܐ ܠܡܶܡܚܳܐ ܟ̈݁ܢܰܘܳܬ݂ܶܗ ܘܢܶܗܘܶܐ ܐܳܟ݂ܶܠ ܘܫܳܬ݂ܶܐ ܥܰܡ
                    ܪ̈ܰܘܳܝܶܐ</p>
               </div>
               <div type="textpart" subtype="verse" n="50">
                  <p>ܢܺܐܬ݂ܶܐ ܡܳܪܶܗ ܕ݁ܥܰܒ݂ܕ݁ܳܐ ܗܰܘ ܒ݁ܝܰܘܡܳܐ ܕ݁ܠܳܐ ܣܳܒ݂ܰܪ
                    ܘܰܒ݂ܫܳܥܬ݂ܳܐ ܕ݁ܠܳܐ ܝܳܕ݂ܰܥ</p>
               </div>
               <div type="textpart" subtype="verse" n="51">
                  <p>ܘܢܶܦ݂ܠܓ݂ܺܝܘܗ̱ܝ ܘܰܢܣܺܝܡ ܡܢܳܬ݂ܶܗ ܥܰܡ ܢܳܣܒ̈݁ܰܝ ܒ݁ܰܐܦ̈݁ܶܐ ܬ݁ܰܡܳܢ
                    ܢܶܗܘܶܐ ܒ݁ܶܟ݂ܝܳܐ ܘܚܽܘܪܳܩ +ܫܶܢܶܐ</p>
               </div>
            </div>
            <div type="textpart" subtype="chapter" n="25">
               <div type="textpart" subtype="verse" n="1">
                  <p>ܗܳܝܕ݁ܶܝܢ ܬ݁ܶܕ݁ܰܡܶܐ ܡܰܠܟ݁ܽܘܬ݂ܳܐ ܕ݁ܰܫܡܰܝܳܐ ܠܰܥܣܰܪ ܒ݁ܬ݂ܽܘ̈ܠܳܢ
                    ܗܳܢܶܝ̈ܢ ܕ݁ܰܢܣܰܒ݂ ܠܰܡܦ݁ܺܕ݂ܰܝܗܶܝ̈ܢ ܘܰܢܦ݂ܰܩ ܠܽܐܘܪܰܥ ܚܰܬ݂ܢܳܐ ܘܟ݂ܰܠܬ݂ܳܐ</p>
               </div>
               <div type="textpart" subtype="verse" n="2">
                  <p>ܚܰܡܶܫ ܕ݁ܶܝܢ ܡܶܢܗܶܝܢ ܚܰܟ݁ܺܝ̈ܡܳܢ ܗ̱ܘܰܝ ܘܚܰܡܶܫ ܣܰܟ݂̈ܠܳܢ</p>
               </div>
               <div type="textpart" subtype="verse" n="3">
                  <p>ܘܗܳܢܶܝ̈ܢ ܣܰܟ݂̈ܠܳܬ݂ܳܐ ܢܣܰܒ݂ ܠܰܡܦ݁ܺܕ݂ܰܝܗܶܝ̈ܢ ܘܠܳܐ ܢܣܰܒ݂ ܥܰܡܗܶܝܢ
                    ܡܶܫܚܳܐ</p>
               </div>
               <div type="textpart" subtype="verse" n="4">
                  <p>ܗܳܢܶܝ̈ܢ ܕ݁ܶܝܢ ܚܰܟ݁ܺܝ̈ܡܳܬ݂ܳܐ ܢܣܰܒ݂ ܡܶܫܚܳܐ ܒ݁ܡܳܐ̈ܢܶܐ ܥܰܡ
                    ܠܰܡܦ݁ܺܕ݂ܰܝܗܶܝ̈ܢ</p>
               </div>
               <div type="textpart" subtype="verse" n="5">
                  <p>ܟ݁ܰܕ݂ ܐܰܘܚܰܪ ܕ݁ܶܝܢ ܚܰܬ݂ܢܳܐ ܢܳܡ ܟ݁ܽܠܗܶܝܢ ܘܰܕ݂ܡܶܟ݂</p>
               </div>
               <div type="textpart" subtype="verse" n="6">
                  <p>ܘܰܒ݂ܦ݂ܶܠܓ݂ܶܗ ܕ݁ܠܺܠܝܳܐ ܗܘܳܬ݂ ܩܥܳܬ݂ܳܐ ܗܳܐ ܚܰܬ݂ܢܳܐ ܐܳܬ݂ܶܐ ܦ݁ܽܘܩܘ
                    ܠܽܐܘܪܥܶܗ</p>
               </div>
               <div type="textpart" subtype="verse" n="7">
                  <p>ܗܳܝܕ݁ܶܝܢ ܩܳܡ ܟ݁ܽܠܗܶܝܢ ܒ݁ܬ݂ܽܘ̈ܠܳܬ݂ܳܐ ܗܳܠܶܝ̈ܢ ܘܬ݂ܰܩܶܢ
                    ܠܰܡܦ݁ܺܕ݂ܰܝܗܶܝ̈ܢ</p>
               </div>
               <div type="textpart" subtype="verse" n="8">
                  <p>ܐܳܡܪ̈ܳܢ ܕ݁ܶܝܢ ܗܳܢܶܝ̈ܢ ܣܰܟ݂̈ܠܳܬ݂ܳܐ ܠܚܰܟ݁ܺܝ̈ܡܳܬ݂ܳܐ ܗܰܒ݂ܶܝ̈ܢ ܠܰܢ
                    ܡܶܢ ܡܶܫܚܟ݂ܶܝܢ ܕ݁ܗܳܐ ܕ݁ܥܶܟ݂ܘ ܠܗܽܘܢ ܠܰܡܦ݁ܺܕ݂ܰܝ̈ܢ</p>
               </div>
               <div type="textpart" subtype="verse" n="9">
                  <p>ܥ̈ܢܰܝ ܗܳܠܶܝ̈ܢ ܚܰܟ݁ܺܝ̈ܡܳܬ݂ܳܐ ܘܳܐܡܪ̈ܳܢ ܠܡܳܐ ܠܳܐ ܢܶܣܦ݁ܰܩ ܠܰܢ
                    ܘܰܠܟ݂ܶܝܢ ܐܶܠܳܐ ܙܶܠܶܝ̈ܢ ܠܘܳܬ݂ ܐܰܝܠܶܝܢ ܕ݁ܰܡܙܰܒ݁ܢܺܝܢ ܘܰܙܒ݂ܶܢܶܝ̈ܢ ܠܟ݂ܶܝܢ</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܐܶܙܰܠ ܠܡܶܙܒ݁ܰܢ ܐܶܬ݂ܳܐ ܚܰܬ݂ܢܳܐ ܘܰܐܝܠܶܝܢ ܕ݁ܰܡܛܰܝܒ݂̈ܳܢ
                    ܗ̱ܘܰܝ ܥܰܠ ܥܰܡܶܗ ܠܒ݂ܶܝܬ݂ ܚܠܽܘܠܳܐ ܘܶܐܬ݁ܬ݁ܚܶܕ݂ ܬ݁ܰܪܥܳܐ</p>
               </div>
               <div type="textpart" subtype="verse" n="11">
                  <p>ܒ݁ܚܰܪܬ݂ܳܐ ܕ݁ܶܝܢ +ܐܶܬ݂ܰܝ ܐܳܦ݂ ܗܳܢܶܝ̈ܢ ܒ݁ܬ݂ܽܘ̈ܠܳܬ݂ܳܐ
                    ܐ̱ܚܪ̈ܳܢܝܳܬ݂ܳܐ ܘܳܐܡܪ̈ܳܢ ܡܳܪܰܢ ܡܳܪܰܢ ܦ݁ܬ݂ܰܚ ܠܰܢ</p>
               </div>
               <div type="textpart" subtype="verse" n="12">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܶܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܶܝܢ ܕ݁ܠܳܐ
                    ܝܳܕ݂ܰܥ ܐ̱ܢܳܐ ܠܟ݂ܶܝܢ</p>
               </div>
               <div type="textpart" subtype="verse" n="13">
                  <p>ܐܶܬ݁ܬ݁ܥܺܝܪܘ ܗܳܟ݂ܺܝܠ ܕ݁ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܠܝܰܘܡܳܐ ܗܰܘ ܘܠܳܐ
                    ܠܫܳܥܬ݂ܳܐ</p>
               </div>
               <div type="textpart" subtype="verse" n="14">
                  <p>ܐܰܝܟ݂ ܓ݁ܰܒ݂ܪܳܐ ܓ݁ܶܝܪ ܕ݁ܰܚܙܰܩ ܩܪܳܐ ܠܥܰܒ݂ܕ݁ܰܘܗ̱̈ܝ ܘܰܐܫܠܶܡ
                    ܠܗܽܘܢ ܩܶܢܝܳܢܶܗ</p>
               </div>
               <div type="textpart" subtype="verse" n="15">
                  <p>ܐܺܝܬ݂ ܕ݁ܝܰܗ̱ܒ݂ ܠܶܗ ܚܰܡܶܫ ܟ݁ܰܟ݁ܪ̈ܺܝܢ ܘܺܐܝܬ݂ ܕ݁ܬ݂ܰܪ̈ܬ݁ܶܝܢ
                    ܘܺܐܝܬ݂ ܕ݁ܰܚܕ݂ܳܐ ܐ̱ܢܳܫ ܐ̱ܢܳܫ ܐܰܝܟ݂ ܚܰܝܠܶܗ ܘܰܚܙܰܩ ܡܶܚܕ݂ܳܐ</p>
               </div>
               <div type="textpart" subtype="verse" n="16">
                  <p>ܐܶܙܰܠ ܕ݁ܶܝܢ ܗܰܘ ܕ݁ܰܢܣܰܒ݂ ܚܰܡܶܫ ܟ݁ܰܟ݁ܪ̈ܺܝܢ ܐܶܬ݁ܬ݁ܰܓ݁ܰܪ ܒ݁ܗܶܝܢ
                    ܘܺܝܬ݂ܰܪ ܚܰܡܶܫ ܐ̱ܚܪ̈ܳܢܝܳܢ</p>
               </div>
               <div type="textpart" subtype="verse" n="17">
                  <p>ܘܗܳܟ݂ܘܳܬ݂ ܐܳܦ݂ ܗܰܘ ܕ݁ܬ݂ܰܪ̈ܬ݁ܶܝܢ ܐܶܬ݁ܬ݁ܰܓ݁ܰܪ ܬ݁ܰܪ̈ܬ݁ܶܝܢ
                    ܐ̱ܚܪ̈ܳܢܝܳܢ</p>
               </div>
               <div type="textpart" subtype="verse" n="18">
                  <p>ܗܰܘ ܕ݁ܶܝܢ ܕ݁ܰܢܣܰܒ݂ ܚܕ݂ܳܐ ܐܶܙܰܠ ܚܦ݂ܰܪ ܒ݁ܰܐܪܥܳܐ ܘܛܰܫܺܝ
                    ܟ݁ܶܣܦ݁ܳܐ ܕ݁ܡܳܪܶܗ</p>
               </div>
               <div type="textpart" subtype="verse" n="19">
                  <p>ܒ݁ܳܬ݂ܰܪ ܕ݁ܶܝܢ ܙܰܒ݂ܢܳܐ ܣܰܓ݁ܺܝܳܐܐ ܐܶܬ݂ܳܐ ܡܳܪܗܽܘܢ ܕ݁ܥܰܒ݂ܕ̈݁ܶܐ
                    ܗܳܢܽܘܢ ܘܰܢܣܰܒ݂ ܡܶܢܗܽܘܢ ܚܽܘܫܒ݁ܳܢܳܐ</p>
               </div>
               <div type="textpart" subtype="verse" n="20">
                  <p>ܘܰܩܪܶܒ݂ ܗܰܘ ܕ݁ܰܢܣܰܒ݂ ܗ̱ܘܳܐ ܚܰܡܶܫ ܟ݁ܰܟ݁ܪ̈ܺܝܢ ܘܩܰܪܶܒ݂ ܚܰܡܶܫ
                    ܐ̱ܚܪ̈ܳܢܝܳܢ ܘܶܐܡܰܪ ܡܳܪܝ ܚܰܡܶܫ ܟ݁ܰܟ݁ܪ̈ܺܝܢ ܝܰܗ̱ܒ݂ܬ݁ ܠܺܝ ܗܳܐ ܚܰܡܶܫ ܐ̱ܚܪ̈ܳܢܝܳܢ
                    ܐܶܬ݁ܬ݁ܰܓ݁ܪܶܬ݂ ܥܠܰܝܗܶܝܢ</p>
               </div>
               <div type="textpart" subtype="verse" n="21">
                  <p>ܐܳܡܰܪ ܠܶܗ ܡܳܪܶܗ ܐܺܝܘ ܥܰܒ݂ܕ݁ܳܐ ܛܳܒ݂ܳܐ ܘܰܡܗܰܝܡܢܳܐ ܥܰܠ ܩܰܠܺܝܠ
                    ܡܗܰܝܡܰܢ ܗ̱ܘܰܝܬ݁ ܥܰܠ ܣܰܓ݁ܺܝ ܐܰܩܺܝܡܳܟ݂ ܥܽܘܠ ܠܚܰܕ݂ܽܘܬ݂ܶܗ ܕ݁ܡܳܪܳܟ݂</p>
               </div>
               <div type="textpart" subtype="verse" n="22">
                  <p>ܘܰܩܪܶܒ݂ ܗܰܘ ܕ݁ܬ݂ܰܪ̈ܬ݁ܶܝܢ ܟ݁ܰܟ݁ܪ̈ܰܘܗ̱ܝ ܘܶܐܡܰܪ ܡܳܪܝ ܬ݁ܰܪ̈ܬ݁ܶܝܢ
                    ܟ݁ܰܟ݁ܪ̈ܺܝܢ ܝܰܗ̱ܒ݂ܬ݁ ܠܺܝ ܗܳܐ ܬ݁ܰܪ̈ܬ݁ܶܝܢ ܐ̱ܚܪ̈ܳܢܝܳܢ ܐܶܬ݁ܬ݁ܰܓ݁ܪܶܬ݂ ܥܠܰܝܗܶܝܢ</p>
               </div>
               <div type="textpart" subtype="verse" n="23">
                  <p>ܐܳܡܰܪ ܠܶܗ ܡܳܪܶܗ ܐܺܝܘ ܥܰܒ݂ܕ݁ܳܐ ܛܳܒ݂ܳܐ ܘܰܡܗܰܝܡܢܳܐ ܥܰܠ ܩܰܠܺܝܠ
                    ܡܗܰܝܡܰܢ ܗ̱ܘܰܝܬ݁ ܥܰܠ ܣܰܓ݁ܺܝ ܐܰܩܺܝܡܳܟ݂ ܥܽܘܠ ܠܚܰܕ݂ܽܘܬ݂ܶܗ ܕ݁ܡܳܪܳܟ݂</p>
               </div>
               <div type="textpart" subtype="verse" n="24">
                  <p>ܩܪܶܒ݂ ܕ݁ܶܝܢ ܐܳܦ݂ ܗܰܘ ܕ݁ܰܢܣܰܒ݂ ܚܕ݂ܳܐ ܟ݁ܰܟ݁ܪܳܐ ܘܶܐܡܰܪ ܡܳܪܝ
                    ܝܳܕ݂ܰܥ ܗ̱ܘܺܝܬ݂ ܠܳܟ݂ ܕ݁ܓ݂ܰܒ݂ܪܳܐ ܐܰܢ̱ܬ݁ ܩܰܫܝܳܐ ܘܚܳܨܶܕ݂ ܐܰܢ̱ܬ݁ ܐܰܝܟ݁ܳܐ ܕ݁ܠܳܐ ܙܪܰܥܬ݁
                    ܘܰܡܟ݂ܰܢܶܫ ܐܰܢ̱ܬ݁ ܡܶܢ ܐܰܝܟ݁ܳܐ ܕ݁ܠܳܐ ܒ݁ܰܕ݁ܰܪܬ݁</p>
               </div>
               <div type="textpart" subtype="verse" n="25">
                  <p>ܘܕ݂ܶܚܠܶܬ݂ ܘܶܐܙܶܠ̱ܬ݂ ܛܰܫܺܝܬ݂ܳܗ̇ ܟ݁ܰܟ݁ܪܳܟ݂ ܒ݁ܰܐܪܥܳܐ ܗܳܐ ܐܺܝܬ݂
                    ܠܳܟ݂ ܕ݁ܺܝܠܳܟ݂</p>
               </div>
               <div type="textpart" subtype="verse" n="26">
                  <p>ܥܢܳܐ ܡܳܪܶܗ ܘܶܐܡܰܪ ܠܶܗ ܥܰܒ݂ܕ݁ܳܐ ܒ݁ܺܝܫܳܐ ܘܰܚܒ݂ܰܢܳܢܳܐ ܝܳܕ݂ܰܥ
                    ܗ̱ܘܰܝܬ݁ ܕ݁ܚܳܨܶܕ݂ ܐ̱ܢܳܐ ܐܰܝܟ݁ܳܐ ܕ݁ܠܳܐ ܙܶܪܥܶܬ݂ ܘܰܡܟ݂ܰܢܶܫ ܐ̱ܢܳܐ ܡܶܢ ܐܰܝܟ݁ܳܐ ܕ݁ܠܳܐ
                    ܒ݁ܰܕ݁ܪܶܬ݂</p>
               </div>
               <div type="textpart" subtype="verse" n="27">
                  <p>ܘܳܠܶܐ ܗ̱ܘܳܐ ܠܳܟ݂ ܕ݁ܬ݂ܰܪܡܶܐ ܟ݁ܶܣܦ݁ܝ ܥܰܠ ܦ݁ܳܬ݂ܽܘܪܳܐ ܘܳܐܬ݂ܶܐ
                    ܗ̱ܘܺܝܬ݂ ܐܶܢܳܐ ܘܬ݂ܳܒ݂ܰܥ ܗ̱ܘܺܝܬ݂ ܕ݁ܺܝܠܝ ܥܰܡ ܪ̈ܶܒ݁ܝܳܬ݂ܶܗ</p>
               </div>
               <div type="textpart" subtype="verse" n="28">
                  <p>ܣܰܒ݂ܘ ܗܳܟ݂ܺܝܠ ܡܶܢܶܗ ܟ݁ܰܟ݁ܪܳܐ ܘܽܗ̱ܒ݂ܽܘܗ̇ ܠܗܰܘ ܕ݁ܺܐܝܬ݂ ܠܶܗ
                    ܥܣܰܪ ܟ݁ܰܟ݁ܪ̈ܺܝܢ</p>
               </div>
               <div type="textpart" subtype="verse" n="29">
                  <p>ܠܡܰܢ ܓ݁ܶܝܪ ܕ݁ܺܐܝܬ݂ ܠܶܗ ܢܶܬ݂ܺܝܗܶܒ݂ ܠܶܗ ܘܢܶܬ݁ܬ݁ܰܘܣܰܦ݂ ܠܶܗ ܘܗܰܘ
                    ܕ݁ܶܝܢ ܕ݁ܠܰܝܬ݁ ܠܶܗ ܘܳܐܦ݂ ܗܰܘ ܕ݁ܺܐܝܬ݂ ܠܶܗ ܢܶܫܬ݁ܩܶܠ ܡܶܢܶܗ</p>
               </div>
               <div type="textpart" subtype="verse" n="30">
                  <p>ܘܰܠܥܰܒ݂ܕ݁ܳܐ ܒ݁ܰܛܺܝܠܳܐ ܐܰܦ݁ܩܽܘܗ̱ܝ ܠܚܶܫܽܘܟ݂ܳܐ ܒ݁ܰܪܳܝܳܐ ܬ݁ܰܡܳܢ
                    ܢܶܗܘܶܐ ܒ݁ܶܟ݂ܝܳܐ ܘܚܽܘܪܳܩ +ܫܶܢܶܐ</p>
               </div>
               <div type="textpart" subtype="verse" n="31">
                  <p>ܡܳܐ ܕ݁ܳܐܬ݂ܶܐ ܕ݁ܶܝܢ ܒ݁ܪܶܗ ܕ݁ܐ̱ܢܳܫܳܐ ܒ݁ܫܽܘܒ݂ܚܶܗ ܘܟ݂ܽܠܗܽܘܢ
                    ܡܰܠܰܐܟ݂ܰܘܗ̱̈ܝ ܩܰܕ݁ܺܝ̈ܫܶܐ ܥܰܡܶܗ ܗܳܝܕ݁ܶܝܢ ܢܶܬ݁ܶܒ݂ ܥܰܠ ܬ݁ܪܳܢܳܘܣ ܕ݁ܫܽܘܒ݂ܚܶܗ</p>
               </div>
               <div type="textpart" subtype="verse" n="32">
                  <p>ܘܢܶܬ݂ܟ݁ܰܢܫܽܘܢ ܩܕ݂ܳܡܰܘܗ̱ܝ ܟ݁ܽܠܗܽܘܢ ܥܰܡ̱̈ܡܶܐ ܘܰܢܦ݂ܰܪܶܫ ܐܶܢܽܘܢ
                    ܚܰܕ݂ ܡܶܢ ܚܰܕ݂ ܐܰܝܟ݂ ܪܳܥܝܳܐ ܕ݁ܰܡܦ݂ܰܪܶܫ ܥܶܪ̈ܒ݁ܶܐ ܡܶܢ ܓ݁ܕ݂̈ܰܝܳܐ</p>
               </div>
               <div type="textpart" subtype="verse" n="33">
                  <p>ܘܰܢܩܺܝܡ ܥܶܪ̈ܒ݁ܶܐ ܡܶܢ ܝܰܡܺܝܢܶܗ ܘܰܓ݂ܕ݂̈ܰܝܳܐ ܡܶܢ ܣܶܡܳܠܶܗ</p>
               </div>
               <div type="textpart" subtype="verse" n="34">
                  <p>ܗܳܝܕ݁ܶܝܢ ܢܺܐܡܰܪ ܡܰܠܟ݁ܳܐ ܠܗܳܢܽܘܢ ܕ݁ܡܶܢ ܝܰܡܺܝܢܶܗ ܬ݁ܰܘ
                    ܒ݁ܪ̈ܺܝܟ݂ܰܘܗ̱ܝ ܕ݁ܳܐܒ݂ܝ ܝܺܪܰܬ݂ܘ ܡܰܠܟ݁ܽܘܬ݂ܳܐ ܕ݁ܰܥܬ݂ܺܝܕ݂ܳܐ ܗ̱ܘܳܬ݂ ܠܟ݂ܽܘܢ ܡܶܢ
                    ܬ݁ܰܪ̈ܡܝܳܬ݂ܶܗ ܕ݁ܥܳܠܡܳܐ</p>
               </div>
               <div type="textpart" subtype="verse" n="35">
                  <p>ܟ݁ܶܦ݂ܢܶܬ݂ ܓ݁ܶܝܪ ܘܝܰܗ̱ܒ݂ܬ݁ܽܘܢ ܠܺܝ ܠܡܶܐܟ݂ܰܠ ܘܰܨܗܺܝܬ݂
                    ܘܰܐܫܩܺܝܬ݁ܽܘܢܳܢܝ ܐܰܟ݂ܣܢܳܝܳܐ ܗ̱ܘܺܝܬ݂ ܘܟ݂ܰܢܶܫܬ݁ܽܘܢܳܢܝ</p>
               </div>
               <div type="textpart" subtype="verse" n="36">
                  <p>ܥܰܪܛܶܠܳܝܳܐ ܗ̱ܘܺܝܬ݂ ܘܟ݂ܰܣܺܝܬ݁ܽܘܢܳܢܝ ܟ݁ܪܺܝܗ ܗ̱ܘܺܝܬ݂
                    ܘܰܣܥܰܪܬ݁ܽܘܢܳܢܝ ܘܒ݂ܶܝܬ݂ ܐܰܣܺܝܪ̈ܶܐ ܗ̱ܘܺܝܬ݂ ܘܶܐܬ݂ܰܝܬ݁ܽܘܢ ܠܘܳܬ݂ܝ</p>
               </div>
               <div type="textpart" subtype="verse" n="37">
                  <p>ܗܳܝܕ݁ܶܝܢ ܢܺܐܡܪܽܘܢ ܠܶܗ ܗܳܢܽܘܢ ܙܰܕ݁ܺܝ̈ܩܶܐ ܡܳܪܰܢ ܐܶܡܰܬ݂ܝ
                    ܚܙܰܝܢܳܟ݂ ܕ݁ܰܟ݂ܦ݂ܶܢ ܐܰܢ̱ܬ݁ ܘܬ݂ܰܪܣܺܝܢܳܟ݂ ܐܰܘ ܕ݁ܰܨܗܶܐ ܐܰܢ̱ܬ݁ ܘܰܐܫܩܺܝܢܳܟ݂</p>
               </div>
               <div type="textpart" subtype="verse" n="38">
                  <p>ܘܶܐܡܰܬ݂ܝ ܚܙܰܝܢܳܟ݂ ܕ݁ܰܐܟ݂ܣܢܳܝܳܐ ܐܰܢ̱ܬ݁ ܘܟ݂ܰܢܶܫܢܳܟ݂ ܐܰܘ
                    ܕ݁ܥܰܪܛܶܠܳܝ ܐܰܢ̱ܬ݁ ܘܟ݂ܰܣܺܝܢܳܟ݂</p>
               </div>
               <div type="textpart" subtype="verse" n="39">
                  <p>ܘܶܐܡܰܬ݂ܝ ܚܙܰܝܢܳܟ݂ ܟ݁ܪܺܝܗܳܐ ܐܰܘ ܒ݁ܶܝܬ݂ ܐܰܣܺܝܪ̈ܶܐ ܘܶܐܬ݂ܰܝܢ
                    ܠܘܳܬ݂ܳܟ݂</p>
               </div>
               <div type="textpart" subtype="verse" n="40">
                  <p>ܘܰܥܢܳܐ ܡܰܠܟ݁ܳܐ ܘܶܐܡܰܪ ܠܗܽܘܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ
                    ܕ݁ܰܟ݂ܡܳܐ ܕ݁ܰܥܒ݂ܰܕ݁ܬ݁ܽܘܢ ܠܚܰܕ݂ ܡܶܢ ܗܳܠܶܝܢ +ܐܰܚܰܝ ܙܥܽܘܪ̈ܶܐ ܠܺܝ ܗ̱ܽܘ
                    ܥܒ݂ܰܕ݁ܬ݁ܽܘܢ</p>
               </div>
               <div type="textpart" subtype="verse" n="41">
                  <p>ܗܳܝܕ݁ܶܝܢ ܢܺܐܡܰܪ ܐܳܦ݂ ܠܗܳܢܽܘܢ ܕ݁ܡܶܢ ܣܶܡܳܠܶܗ ܙܶܠܘ ܠܟ݂ܽܘܢ ܡܶܢܝ
                    ܠܺܝ̈ܛܶܐ ܠܢܽܘܪܳܐ ܕ݁ܰܠܥܳܠܰܡ ܗܳܝ ܕ݁ܰܡܛܰܝܒ݂ܳܐ ܠܳܐܟ݂ܶܠܩܰܪܨܳܐ ܘܰܠܡܰܠܰܐܟ݂ܰܘܗ̱̈ܝ</p>
               </div>
               <div type="textpart" subtype="verse" n="42">
                  <p>ܟ݁ܶܦ݂ܢܶܬ݂ ܓ݁ܶܝܪ ܘܠܳܐ ܝܰܗ̱ܒ݂ܬ݁ܽܘܢ ܠܺܝ ܠܡܶܐܟ݂ܰܠ ܘܰܨܗܺܝܬ݂ ܘܠܳܐ
                    ܐܰܫܩܺܝܬ݁ܽܘܢܳܢܝ</p>
               </div>
               <div type="textpart" subtype="verse" n="43">
                  <p>ܘܰܐܟ݂ܣܢܳܝܳܐ ܗ̱ܘܺܝܬ݂ ܘܠܳܐ ܟ݁ܰܢܶܫܬ݁ܽܘܢܳܢܝ ܘܥܰܪܛܶܠܳܝܳܐ ܗ̱ܘܺܝܬ݂
                    ܘܠܳܐ ܟ݁ܰܣܺܝܬ݁ܽܘܢܳܢܝ ܘܰܟ݂ܪܺܝܗܳܐ ܗ̱ܘܺܝܬ݂ ܘܒ݂ܶܝܬ݂ ܐܰܣܺܝܪ̈ܶܐ ܗ̱ܘܺܝܬ݂ ܘܠܳܐ
                    ܣܥܰܪܬ݁ܽܘܢܳܢܝ</p>
               </div>
               <div type="textpart" subtype="verse" n="44">
                  <p>ܗܳܝܕ݁ܶܝܢ ܢܶܥܢܽܘܢ ܐܳܦ݂ ܗܶܢܽܘܢ ܘܢܺܐܡܪܽܘܢ ܡܳܪܰܢ ܐܶܡܰܬ݂ܝ
                    ܚܙܰܝܢܳܟ݂ ܟ݁ܰܦ݂ܢܳܐ ܐܰܘ ܨܰܗܝܳܐ ܐܰܘ ܐܰܟ݂ܣܢܳܝܳܐ ܐܰܘ ܥܰܪܛܶܠܳܝܳܐ ܐܰܘ ܟ݁ܪܺܝܗܳܐ ܐܰܘ
                    ܒ݁ܶܝܬ݂ ܐܰܣܺܝܪ̈ܶܐ ܘܠܳܐ ܫܰܡܶܫܢܳܟ݂</p>
               </div>
               <div type="textpart" subtype="verse" n="45">
                  <p>ܗܳܝܕ݁ܶܝܢ ܢܶܥܢܶܐ ܘܢܺܐܡܰܪ ܠܗܽܘܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ
                    ܕ݁ܰܟ݂ܡܳܐ ܕ݁ܠܳܐ ܥܒ݂ܰܕ݁ܬ݁ܽܘܢ ܠܚܰܕ݂ ܡܶܢ ܗܳܠܶܝܢ ܙܥܽܘܪ̈ܶܐ ܐܳܦ݂ ܠܳܐ ܠܺܝ
                    ܥܒ݂ܰܕ݁ܬ݁ܽܘܢ</p>
               </div>
               <div type="textpart" subtype="verse" n="46">
                  <p>ܘܢܺܐܙܽܠ̱ܘܢ ܗܳܠܶܝܢ ܠܬ݂ܰܫܢܺܝܩܳܐ ܕ݁ܰܠܥܳܠܰܡ ܘܙܰܕ݁ܺܝ̈ܩܶܐ +ܠܚܰܝܶܐ
                    ܕ݁ܰܠܥܳܠܰܡ</p>
               </div>
            </div>
            <div type="textpart" subtype="chapter" n="26">
               <div type="textpart" subtype="verse" n="1">
                  <p>ܘܰܗܘܳܐ ܕ݁ܟ݂ܰܕ݂ ܫܰܠܶܡ ܝܶܫܽܘܥ ܟ݁ܽܠܗܶܝܢ +ܡܶܠܶܐ ܗܳܠܶܝܢ ܐܶܡܰܪ
                    ܠܬ݂ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="2">
                  <p>ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܒ݂ܳܬ݂ܰܪ ܬ݁ܪ̈ܶܝܢ ܝܰܘܡܺܝ̈ܢ ܗܳܘܶܐ ܦ݁ܶܨܚܳܐ
                    ܘܰܒ݂ܪܶܗ ܕ݁ܐ̱ܢܳܫܳܐ ܡܶܫܬ݁ܠܶܡ ܕ݁ܢܶܙܕ݁ܩܶܦ݂</p>
               </div>
               <div type="textpart" subtype="verse" n="3">
                  <p>ܗܳܝܕ݁ܶܝܢ ܐܶܬ݂ܟ݁ܰܢܰܫܘ ܪ̈ܰܒ݁ܰܝ ܟ݁ܳܗ̈ܢܶܐ ܘܣܳܦ݂ܪ̈ܶܐ ܘܩܰܫܺܝ̈ܫܶܐ
                    ܕ݁ܥܰܡܳܐ ܠܕ݂ܳܪܬ݁ܶܗ ܕ݁ܪܰܒ݁ ܟ݁ܳܗ̈ܢܶܐ ܕ݁ܡܶܬ݂ܩܪܶܐ ܩܰܝܳܦ݂ܳܐ</p>
               </div>
               <div type="textpart" subtype="verse" n="4">
                  <p>ܘܶܐܬ݂ܡܰܠܰܟ݂ܘ ܥܰܠ ܝܶܫܽܘܥ ܕ݁ܰܒ݂ܢܶܟ݂ܠܳܐ ܢܶܐܚܕ݁ܽܘܢܳܝܗ̱ܝ
                    ܘܢܶܩܛܠܽܘܢܳܝܗ̱ܝ</p>
               </div>
               <div type="textpart" subtype="verse" n="5">
                  <p>ܘܳܐܡܪܺܝܢ ܗ̱ܘܰܘ ܠܳܐ ܒ݁ܥܰܕ݂ܥܺܕ݂ܳܐ ܕ݁ܠܳܐ ܢܶܗܘܶܐ ܫܓ݂ܽܘܫܝܳܐ
                    ܒ݁ܥܰܡܳܐ</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܗܘܳܐ ܝܶܫܽܘܥ ܒ݁ܒ݂ܶܝܬ݂ ܥܰܢܝܳܐ ܒ݁ܒ݂ܰܝܬ݁ܶܗ ܕ݁ܫܶܡܥܽܘܢ
                    ܓ݁ܰܪܒ݁ܳܐ</p>
               </div>
               <div type="textpart" subtype="verse" n="7">
                  <p>ܩܶܪܒ݁ܰܬ݂ ܠܶܗ ܐܰܢ̱ܬ݁ܬ݂ܳܐ ܕ݁ܺܐܝܬ݂ ܥܠܶܝܗ̇ ܫܳܛܺܝܦ݂ܬ݁ܳܐ ܕ݁ܡܶܫܚܳܐ
                    ܕ݁ܒ݂ܶܣܡܳܐ ܣܰܓ݁ܺܝ ܕ̈݁ܡܰܝܳܐ ܘܰܐܫܦ݁ܰܥܬ݂ܳܗ̇ ܥܰܠ ܪܺܫܶܗ ܕ݁ܝܶܫܽܘܥ ܟ݁ܰܕ݂ ܣܡܺܝܟ݂</p>
               </div>
               <div type="textpart" subtype="verse" n="8">
                  <p>ܚܙܰܘ ܕ݁ܶܝܢ ܬ݁ܰܠܡܺܝܕ݂ܰܘܗ̱̈ܝ ܘܶܐܬ݂ܒ݁ܶܐܫ ܠܗܽܘܢ ܘܶܐܡܰܪܘ ܠܡܳܢܳܐ
                    ܐܰܒ݂ܕ݁ܳܢܳܐ ܗܳܢܳܐ</p>
               </div>
               <div type="textpart" subtype="verse" n="9">
                  <p>ܡܶܫܟ݁ܰܚ ܗ̱ܘܳܐ ܓ݁ܶܝܪ ܕ݁ܢܶܙܕ݁ܰܒ݁ܰܢ ܗܳܢܳܐ ܒ݁ܣܰܓ݁ܺܝ ܘܢܶܬ݂ܺܝܗܶܒ݂
                    ܠܡܶܣܟ̈݁ܺܢܶܐ</p>
               </div>
               <div type="textpart" subtype="verse" n="10">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܘܶܐܡܰܪ ܠܗܽܘܢ ܡܳܢܳܐ ܡܰܠܶܐܝܢ ܐܢ̱ܬ݁ܽܘܢ ܠܳܗ̇
                    ܠܰܐܢ̱ܬ݁ܬ݂ܳܐ ܥܒ݂ܳܕ݂ܳܐ ܫܰܦ݁ܺܝܪܳܐ ܥܶܒ݂ܕ݁ܰܬ݂ ܠܘܳܬ݂ܝ</p>
               </div>
               <div type="textpart" subtype="verse" n="11">
                  <p>ܒ݁ܟ݂ܽܠܙܒ݂ܰܢ ܓ݁ܶܝܪ ܡܶܣܟ̈݁ܺܢܶܐ ܐܺܝܬ݂ ܠܟ݂ܽܘܢ ܥܰܡܟ݂ܽܘܢ ܠܺܝ ܕ݁ܶܝܢ
                    ܠܳܐ ܒ݁ܟ݂ܽܠܙܒ݂ܰܢ ܐܺܝܬ݂ ܠܟ݂ܽܘܢ</p>
               </div>
               <div type="textpart" subtype="verse" n="12">
                  <p>ܗܳܕ݂ܶܐ ܕ݁ܶܝܢ ܕ݁ܰܐܪܡܝܰܬ݂ ܒ݁ܶܣܡܳܐ ܗܳܢܳܐ ܥܰܠ ܓ݁ܽܘܫܡܝ ܐܰܝܟ݂
                    ܕ݁ܰܠܡܶܩܒ݁ܪܰܢܝ ܥܶܒ݂ܕ݁ܰܬ݂</p>
               </div>
               <div type="textpart" subtype="verse" n="13">
                  <p>ܘܰܐܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܰܐܝܟ݁ܳܐ ܕ݁ܬ݂ܶܬ݂ܟ݁ܪܶܙ ܣܒ݂ܰܪܬ݂ܝ
                    ܗܳܕ݂ܶܐ ܒ݁ܟ݂ܽܠܶܗ ܥܳܠܡܳܐ ܢܶܬ݂ܡܰܠܰܠ ܐܳܦ݂ ܡܶܕ݁ܶܡ ܕ݁ܥܶܒ݂ܕ݁ܰܬ݂ ܗܳܕ݂ܶܐ
                    ܠܕ݂ܽܘܟ݂ܪܳܢܳܗ̇</p>
               </div>
               <div type="textpart" subtype="verse" n="14">
                  <p>ܗܳܝܕ݁ܶܝܢ ܐܶܙܰܠ ܚܰܕ݂ ܡܶܢ ܬ݁ܪܶܥܣܰܪ ܕ݁ܡܶܬ݂ܩܪܶܐ ܝܺܗܽܘܕ݂ܳܐ
                    ܣܟ݂ܰܪܝܽܘܛܳܐ ܠܘܳܬ݂ ܪ̈ܰܒ݁ܰܝ ܟ݁ܳܗ̈ܢܶܐ</p>
               </div>
               <div type="textpart" subtype="verse" n="15">
                  <p>ܘܶܐܡܰܪ ܠܗܽܘܢ ܡܳܢܳܐ ܨܳܒ݂ܶܝܢ ܐܢ̱ܬ݁ܽܘܢ ܠܡܶܬ݁ܰܠ ܠܺܝ ܘܶܐܢܳܐ
                    ܡܰܫܠܶܡ ܐ̱ܢܳܐ ܠܶܗ ܠܟ݂ܽܘܢ ܗܶܢܽܘܢ ܕ݁ܶܝܢ ܐܰܩܺܝܡܘ ܠܶܗ ܬ݁ܠܳܬ݂ܺܝܢ ܕ݁ܟ݂ܶܣܦ݁ܳܐ</p>
               </div>
               <div type="textpart" subtype="verse" n="16">
                  <p>ܘܡܶܢ ܗܳܝܕ݁ܶܝܢ ܒ݁ܳܥܶܐ ܗ̱ܘܳܐ ܠܶܗ ܦ݁ܶܠܥܳܐ ܕ݁ܢܰܫܠܡܺܝܘܗ̱ܝ</p>
               </div>
               <div type="textpart" subtype="verse" n="17">
                  <p>ܒ݁ܝܰܘܡܳܐ ܕ݁ܶܝܢ ܩܰܕ݂ܡܳܝܳܐ ܕ݁ܦ݂ܰܛܺܝܪ̈ܶܐ ܩܪܶܒ݂ܘ ܬ݁ܰܠܡܺܝܕ݂̈ܶܐ
                    ܠܘܳܬ݂ ܝܶܫܽܘܥ ܘܶܐܡܰܪܘ ܠܶܗ ܐܰܝܟ݁ܳܐ ܨܳܒ݂ܶܐ ܐܰܢ̱ܬ݁ ܕ݁ܰܢܛܰܝܶܒ݂ ܠܳܟ݂ ܕ݁ܬ݂ܶܠܥܰܣ
                    ܦ݁ܶܨܚܳܐ</p>
               </div>
               <div type="textpart" subtype="verse" n="18">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ ܙܶܠܘ ܠܰܡܕ݂ܺܝܢ̱ܬ݁ܳܐ ܠܘܳܬ݂ ܦ݁ܠܳܢ ܘܶܐܡܰܪܘ
                    ܠܶܗ ܪܰܒ݁ܰܢ ܐܳܡܰܪ ܙܰܒ݂ܢܝ ܡܛܳܐ ܠܶܗ ܠܘܳܬ݂ܳܟ݂ ܥܳܒ݂ܶܕ݂ ܐ̱ܢܳܐ ܦ݁ܶܨܚܳܐ ܥܰܡ
                    ܬ݁ܰܠܡܺܝܕ݂̈ܰܝ</p>
               </div>
               <div type="textpart" subtype="verse" n="19">
                  <p>ܘܬ݂ܰܠܡܺܝܕ݂ܰܘܗ̱̈ܝ ܥܒ݂ܰܕ݂ܘ ܐܰܝܟ݁ܰܢܳܐ ܕ݁ܰܦ݂ܩܰܕ݂ ܠܗܽܘܢ ܝܶܫܽܘܥ
                    ܘܛܰܝܶܒ݂ܘ ܦ݁ܶܨܚܳܐ</p>
               </div>
               <div type="textpart" subtype="verse" n="20">
                  <p>ܘܟ݂ܰܕ݂ ܗܘܳܐ ܪܰܡܫܳܐ ܣܡܺܝܟ݂ ܗܘܳܐ ܥܰܡ ܬ݁ܪܶܥܣܰܪ
                    ܬ݁ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="21">
                  <p>ܘܟ݂ܰܕ݂ ܠܳܥܣܺܝܢ ܐܶܡܰܪ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܚܰܕ݂
                    ܡܶܢܟ݂ܽܘܢ ܡܰܫܠܶܡ ܠܺܝ</p>
               </div>
               <div type="textpart" subtype="verse" n="22">
                  <p>ܘܟ݂ܶܪܝܰܬ݂ ܠܗܽܘܢ ܛܳܒ݂ ܘܫܰܪܺܝܘ ܠܡܺܐܡܰܪ ܠܶܗ ܚܰܕ݂ ܚܰܕ݂ ܡܶܢܗܽܘܢ
                    ܠܡܳܐ ܐܶܢܳܐ ܡܳܪܝ</p>
               </div>
               <div type="textpart" subtype="verse" n="23">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܡܰܢ ܕ݁ܨܳܒ݂ܰܥ ܐܺܝܕ݂ܶܗ ܥܰܡܝ ܒ݁ܠܰܓ݁ܬ݂ܳܐ
                    ܗܽܘ ܢܰܫܠܡܰܢܝ</p>
               </div>
               <div type="textpart" subtype="verse" n="24">
                  <p>ܘܰܒ݂ܪܶܗ ܕ݁ܐ̱ܢܳܫܳܐ ܐܳܙܶܠ ܐܰܝܟ݁ܰܢܳܐ ܕ݁ܰܟ݂ܬ݂ܺܝܒ݂ ܥܠܰܘܗ̱ܝ ܘܳܝ
                    ܠܶܗ ܕ݁ܶܝܢ ܠܓ݂ܰܒ݂ܪܳܐ ܗܰܘ ܕ݁ܒ݂ܺܐܝܕ݂ܶܗ ܒ݁ܪܶܗ ܕ݁ܐ̱ܢܳܫܳܐ ܡܶܫܬ݁ܠܶܡ ܦ݁ܰܩܳܚ ܗ̱ܘܳܐ ܠܶܗ
                    ܠܓ݂ܰܒ݂ܪܳܐ ܗܰܘ ܐܶܠܽܘ ܠܳܐ ܐܶܬ݂ܺܝܠܶܕ݂</p>
               </div>
               <div type="textpart" subtype="verse" n="25">
                  <p>ܥܢܳܐ ܝܺܗܽܘܕ݂ܳܐ ܡܰܫܠܡܳܢܳܐ ܘܶܐܡܰܪ ܕ݁ܰܠܡܳܐ ܐܶܢܳܐ ܗܽܘ ܪܰܒ݁ܺܝ
                    ܐܳܡܰܪ ܠܶܗ ܝܶܫܽܘܥ ܐܰܢ̱ܬ݁ ܐܶܡܰܪܬ݁</p>
               </div>
               <div type="textpart" subtype="verse" n="26">
                  <p>ܟ݁ܰܕ݂ ܕ݁ܶܝܢ ܠܳܥܣܺܝܢ ܫܩܰܠ ܝܶܫܽܘܥ ܠܰܚܡܳܐ ܘܒ݂ܰܪܶܟ݂ ܘܰܩܨܳܐ
                    ܘܝܰܗ̱ܒ݂ ܠܬ݂ܰܠܡܺܝܕ݂ܰܘܗ̱̈ܝ ܘܶܐܡܰܪ ܣܰܒ݂ܘ ܐܰܟ݂ܽܘܠܘ ܗܳܢܰܘ ܦ݁ܰܓ݂ܪܝ</p>
               </div>
               <div type="textpart" subtype="verse" n="27">
                  <p>ܘܰܫܩܰܠ ܟ݁ܳܣܳܐ ܘܰܐܘܕ݁ܺܝ ܘܝܰܗ̱ܒ݂ ܠܗܽܘܢ ܘܶܐܡܰܪ ܣܰܒ݂ܘ ܐܶܫܬ݁ܰܘ
                    ܡܶܢܶܗ ܟ݁ܽܠܟ݂ܽܘܢ</p>
               </div>
               <div type="textpart" subtype="verse" n="28">
                  <p>ܗܳܢܰܘ ܕ݁ܶܡܝ ܕ݁ܕ݂ܺܝܰܬ݂ܺܩܺܐ ܚܰܕ݂̱ܬ݂ܳܐ ܕ݁ܰܚܠܳܦ݂ ܣܰܓ݁ܺܝܶܐ̈ܐ
                    ܡܶܬ݂ܶܐܫܶܕ݂ ܠܫܽܘܒ݂ܩܳܢܳܐ ܕ݁ܰܚ̈ܛܳܗܶܐ</p>
               </div>
               <div type="textpart" subtype="verse" n="29">
                  <p>ܐܳܡܰܪ ܐ̱ܢܳܐ ܠܟ݂ܽܘܢ ܕ݁ܶܝܢ ܕ݁ܠܳܐ ܐܶܫܬ݁ܶܐ ܡܶܢ ܗܳܫܳܐ ܡܶܢ ܗܳܢܳܐ
                    ܝܰܠܕ݁ܳܐ ܕ݁ܰܓ݂ܦ݂ܶܬ݁ܳܐ ܥܕ݂ܰܡܳܐ ܠܝܰܘܡܳܐ ܕ݁ܒ݂ܶܗ ܐܶܫܬ݁ܶܝܘܗ̱ܝ ܥܰܡܟ݂ܽܘܢ ܚܰܕ݂̱ܬ݂ܳܐ
                    ܒ݁ܡܰܠܟ݁ܽܘܬ݂ܶܗ ܕ݁ܳܐܒ݂ܝ</p>
               </div>
               <div type="textpart" subtype="verse" n="30">
                  <p>ܘܫܰܒ݁ܰܚܘ ܘܰܢܦ݂ܰܩܘ ܠܛܽܘܪ ܙܰܝ̈ܬ݁ܶܐ</p>
               </div>
               <div type="textpart" subtype="verse" n="31">
                  <p>ܗܳܝܕ݁ܶܝܢ ܐܶܡܰܪ ܠܗܽܘܢ ܝܶܫܽܘܥ ܐܰܢ̱ܬ݁ܽܘܢ ܟ݁ܽܠܟ݂ܽܘܢ
                    ܬ݁ܶܬ݂ܟ݁ܰܫܠܽܘܢ ܒ݁ܺܝ ܒ݁ܗܳܢܳܐ ܠܺܠܝܳܐ ܟ݁ܬ݂ܺܝܒ݂ ܓ݁ܶܝܪ ܕ݁ܶܐܡܚܶܐ ܠܪܳܥܝܳܐ ܘܢܶܬ݂ܒ݁ܰܕ݁ܪܽܘܢ
                    ܥܶܪ̈ܒ݁ܶܐ ܕ݁ܥܳܢܶܗ</p>
               </div>
               <div type="textpart" subtype="verse" n="32">
                  <p>ܡܶܢ ܒ݁ܳܬ݂ܰܪ ܕ݁ܩܳܐܶܡ ܐ̱ܢܳܐ ܕ݁ܶܝܢ ܩܳܕ݂ܶܡ ܐ̱ܢܳܐ ܠܟ݂ܽܘܢ
                    ܠܰܓ݂ܠܺܝܠܳܐ</p>
               </div>
               <div type="textpart" subtype="verse" n="33">
                  <p>ܥܢܳܐ ܟ݁ܺܐܦ݂ܳܐ ܘܶܐܡܰܪ ܠܶܗ ܐܳܦ݂ܶܢ ܟ݁ܽܠܢܳܫ ܢܶܬ݂ܟ݁ܫܶܠ ܒ݁ܳܟ݂
                    ܐܶܢܳܐ ܡܬ݂ܽܘܡ ܠܳܐ ܐܶܬ݂ܟ݁ܫܶܠ ܒ݁ܳܟ݂</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܶܗ ܝܶܫܽܘܥ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܕ݁ܰܒ݂ܗܳܢܳܐ ܠܺܠܝܳܐ
                    ܩܕ݂ܳܡ ܕ݁ܢܶܩܪܶܐ ܬ݁ܰܪܢܳܓ݂ܠܳܐ ܬ݁ܠܳܬ݂ ܙܰܒ݂ܢܺܝ̈ܢ ܬ݁ܶܟ݂ܦ݁ܽܘܪ ܒ݁ܺܝ</p>
               </div>
               <div type="textpart" subtype="verse" n="35">
                  <p>ܐܳܡܰܪ ܠܶܗ ܟ݁ܺܐܦ݂ܳܐ ܐܶܢ ܢܶܗܘܶܐ ܠܺܝ ܠܰܡܡܳܬ݂ ܥܰܡܳܟ݂ ܠܳܐ
                    ܐܶܟ݂ܦ݁ܽܘܪ ܒ݁ܳܟ݂ ܘܗܳܟ݂ܘܳܬ݂ ܐܳܦ݂ ܟ݁ܽܠܗܽܘܢ ܬ݁ܰܠܡܺܝܕ݂̈ܶܐ ܐܶܡܰܪܘ</p>
               </div>
               <div type="textpart" subtype="verse" n="36">
                  <p>ܗܳܝܕ݁ܶܝܢ ܐܶܬ݂ܳܐ ܥܰܡܗܽܘܢ ܝܶܫܽܘܥ ܠܕ݂ܽܘܟ݁ܬ݂ܳܐ ܕ݁ܡܶܬ݂ܩܰܪܝܳܐ
                    ܓ݁ܶܕ݁ܣܺܡܰܢ ܘܶܐܡܰܪ ܠܬ݂ܰܠܡܺܝܕ݂ܰܘܗ̱̈ܝ ܬ݁ܶܒ݂ܘ ܗܳܪܟ݁ܳܐ ܥܰܕ݂ ܐܺܙܰܠ ܐܶܨܰܠܶܐ</p>
               </div>
               <div type="textpart" subtype="verse" n="37">
                  <p>ܘܰܕ݂ܒ݂ܰܪ ܠܟ݂ܺܐܦ݂ܳܐ ܘܠܰܬ݂ܪ̈ܰܝܗܽܘܢ ܒ̈݁ܢܰܝ ܙܰܒ݂ܕ݂ܰܝ ܘܫܰܪܺܝ
                    ܠܡܶܬ݂ܟ݁ܡܳܪܽܘ ܘܰܠܡܶܬ݂ܥܳܩܽܘ</p>
               </div>
               <div type="textpart" subtype="verse" n="38">
                  <p>ܘܶܐܡܰܪ ܠܗܽܘܢ ܟ݁ܰܪܝܳܐ ܗ̱ܝ ܠܳܗ̇ ܠܢܰܦ݂ܫܝ ܥܕ݂ܰܡܳܐ ܠܡܰܘܬ݁ܳܐ ܩܰܘܰܘ
                    ܠܺܝ ܗܳܪܟ݁ܳܐ ܘܰܫܗܰܪܘ ܥܰܡܝ</p>
               </div>
               <div type="textpart" subtype="verse" n="39">
                  <p>ܘܰܦ݂ܪܰܩ ܩܰܠܺܝܠ ܘܰܢܦ݂ܰܠ ܥܰܠ ܐܰܦ݁ܰܘܗ̱̈ܝ ܘܰܡܨܰܠܶܐ ܗ̱ܘܳܐ ܘܳܐܡܰܪ
                    ܐܳܒ݂ܝ ܐܶܢ ܡܶܫܟ݁ܚܳܐ ܢܶܥܒ݁ܪܰܢܝ ܟ݁ܳܣܳܐ ܗܳܢܳܐ ܒ݁ܪܰܡ ܠܳܐ ܐܰܝܟ݂ ܕ݁ܶܐܢܳܐ ܨܳܒ݂ܶܐ ܐ̱ܢܳܐ
                    ܐܶܠܳܐ ܐܰܝܟ݂ ܕ݁ܰܐܢ̱ܬ݁</p>
               </div>
               <div type="textpart" subtype="verse" n="40">
                  <p>ܘܶܐܬ݂ܳܐ ܠܘܳܬ݂ ܬ݁ܰܠܡܺܝܕ݂ܰܘܗ̱̈ܝ ܘܶܐܫܟ݁ܰܚ ܐܶܢܽܘܢ ܟ݁ܰܕ݂
                    ܕ݁ܰܡܟ݁ܺܝܢ ܘܶܐܡܰܪ ܠܟ݂ܺܐܦ݂ܳܐ ܗܳܟ݂ܰܢܳܐ ܠܳܐ ܐܶܫܟ݁ܰܚܬ݁ܽܘܢ ܚܕ݂ܳܐ ܫܳܥܳܐ ܕ݁ܬ݂ܶܫܗܪܽܘܢ
                    ܥܰܡܝ</p>
               </div>
               <div type="textpart" subtype="verse" n="41">
                  <p>ܐܶܬ݁ܬ݁ܥܺܝܪܘ ܘܨܰܠܰܘ ܕ݁ܠܳܐ ܬ݁ܶܥܠܽܘܢ ܠܢܶܣܝܽܘܢܳܐ ܪܽܘܚܳܐ ܡܛܰܝܒ݂ܳܐ
                    ܦ݁ܰܓ݂ܪܳܐ ܕ݁ܶܝܢ ܟ݁ܪܺܝܗ</p>
               </div>
               <div type="textpart" subtype="verse" n="42">
                  <p>ܬ݁ܽܘܒ݂ ܐܶܙܰܠ ܕ݁ܬ݂ܰܪ̈ܬ݁ܶܝܢ ܙܰܒ݂ܢܺܝ̈ܢ ܨܰܠܺܝ ܘܶܐܡܰܪ ܐܳܒ݂ܝ ܐܶܢ
                    ܠܳܐ ܡܶܫܟ݁ܰܚ ܗܳܢܳܐ ܟ݁ܳܣܳܐ ܕ݁ܢܶܥܒ݁ܰܪ ܐܶܠܳܐ ܐܶܢ ܐܶܫܬ݁ܺܝܬ݂ܶܗ ܢܶܗܘܶܐ ܨܶܒ݂ܝܳܢܳܟ݂</p>
               </div>
               <div type="textpart" subtype="verse" n="43">
                  <p>ܘܶܐܬ݂ܳܐ ܬ݁ܽܘܒ݂ ܐܶܫܟ݁ܰܚ ܐܶܢܽܘܢ ܟ݁ܰܕ݂ ܕ݁ܰܡܟ݁ܺܝܢ ܥܰܝܢܰܝܗܽܘ̈ܢ
                    ܓ݁ܶܝܪ ܝܰܩܺܝܪ̈ܳܢ ܗ̱̈ܘܰܝ</p>
               </div>
               <div type="textpart" subtype="verse" n="44">
                  <p>ܘܰܫܒ݂ܰܩ ܐܶܢܽܘܢ ܘܶܐܙܰܠ ܬ݁ܽܘܒ݂ ܨܰܠܺܝ ܕ݁ܰܬ݂ܠܳܬ݂ ܙܰܒ݂ܢܺܝ̈ܢ ܘܠܳܗ̇
                    ܠܡܶܠܬ݂ܳܐ ܐܶܡܰܪ</p>
               </div>
               <div type="textpart" subtype="verse" n="45">
                  <p>ܗܳܝܕ݁ܶܝܢ ܐܶܬ݂ܳܐ ܠܘܳܬ݂ ܬ݁ܰܠܡܺܝܕ݂ܰܘܗ̱̈ܝ ܘܶܐܡܰܪ ܠܗܽܘܢ ܕ݁ܡܰܟ݂ܘ
                    ܡܶܟ݁ܺܝܠ ܘܶܐܬ݁ܬ݁ܢܺܝܚܘ ܗܳܐ ܡܛܳܬ݂ ܫܳܥܬ݂ܳܐ ܘܰܒ݂ܪܶܗ ܕ݁ܐ̱ܢܳܫܳܐ ܡܶܫܬ݁ܠܶܡ ܒ݁ܺܐܝܕ݂ܰܝܗܽܘ̈ܢ
                    ܕ̈݁ܚܰܛܳܝܶܐ</p>
               </div>
               <div type="textpart" subtype="verse" n="46">
                  <p>ܩܽܘܡܘ ܢܺܐܙܰܠ ܗܳܐ ܡܛܳܐ ܗܰܘ ܕ݁ܡܰܫܠܶܡ ܠܺܝ</p>
               </div>
               <div type="textpart" subtype="verse" n="47">
                  <p>ܘܥܰܕ݂ ܗܽܘ ܡܡܰܠܶܠ ܗܳܐ ܝܺܗܽܘܕ݂ܳܐ ܡܰܫܠܡܳܢܳܐ ܚܰܕ݂ ܡܶܢ
                    ܬ݁ܪܶܥܣܰܪܬ݁ܳܐ ܐܶܬ݂ܳܐ ܘܟ݂ܶܢܫܳܐ ܥܰܡܶܗ ܣܰܓ݁ܺܝܳܐܐ ܥܰܡ ܣܰܦ݂ܣܺܪ̈ܶܐ ܘܚܽܘܛܪ̈ܶܐ ܡܶܢ ܠܘܳܬ݂
                    ܪ̈ܰܒ݁ܰܝ ܟ݁ܳܗ̈ܢܶܐ ܘܩܰܫܺܝ̈ܫܶܐ ܕ݁ܥܰܡܳܐ</p>
               </div>
               <div type="textpart" subtype="verse" n="48">
                  <p>ܘܝܰܗ̱ܒ݂ ܗ̱ܘܳܐ ܠܗܽܘܢ ܐܳܬ݂ܳܐ ܝܺܗܽܘܕ݂ܳܐ ܡܰܫܠܡܳܢܳܐ ܘܶܐܡܰܪ ܠܗܰܘ
                    ܕ݁ܢܳܫܶܩ ܐ̱ܢܳܐ ܗܽܘܝܽܘ ܠܶܗ ܐܰܚܽܘܕ݂ܘ</p>
               </div>
               <div type="textpart" subtype="verse" n="49">
                  <p>ܘܡܶܚܕ݂ܳܐ ܩܪܶܒ݂ ܠܘܳܬ݂ ܝܶܫܽܘܥ ܘܶܐܡܰܪ ܫܠܳܡ ܪܰܒ݁ܺܝ ܘܢܰܫܩܶܗ</p>
               </div>
               <div type="textpart" subtype="verse" n="50">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܶܗ ܥܰܠ ܗܳܝ ܕ݁ܶܐܬ݂ܰܝܬ݁ ܚܰܒ݂ܪܝ
                    ܗܳܝܕ݁ܶܝܢ ܐܶܬ݂ܩܰܪܰܒ݂ܘ ܘܰܐܪܡܺܝܘ ܐܺܝܕ݂ܰܝܗܽܘ̈ܢ ܥܰܠ ܝܶܫܽܘܥ ܘܰܐܚܕ݁ܽܘܗ̱ܝ</p>
               </div>
               <div type="textpart" subtype="verse" n="51">
                  <p>ܘܗܳܐ ܚܰܕ݂ ܡܶܢ ܗܳܢܽܘܢ ܕ݁ܥܰܡ ܝܶܫܽܘܥ ܐܰܘܫܶܛ ܐܺܝܕ݂ܶܗ ܘܰܫܡܰܛ
                    ܣܰܦ݂ܣܺܪܳܐ ܘܰܡܚܳܝܗ̱ܝ ܠܥܰܒ݂ܕ݁ܶܗ ܕ݁ܪܰܒ݁ ܟ݁ܳܗ̈ܢܶܐ ܘܫܰܩܠܳܗ̇ ܐܶܕ݂ܢܶܗ</p>
               </div>
               <div type="textpart" subtype="verse" n="52">
                  <p>ܗܳܝܕ݁ܶܝܢ ܐܶܡܰܪ ܠܶܗ ܝܶܫܽܘܥ ܐܰܗܦ݁ܶܟ݂ ܣܰܦ݂ܣܺܪܳܐ ܠܕ݂ܽܘܟ݁ܬ݂ܳܗ̇
                    ܟ݁ܽܠܗܽܘܢ ܓ݁ܶܝܪ ܗܳܢܽܘܢ ܕ݁ܰܢܣܰܒ݂ܘ ܣܰܝܦ݂̈ܶܐ ܒ݁ܣܰܝܦ݂̈ܶܐ ܢܡܽܘܬ݂ܽܘܢ</p>
               </div>
               <div type="textpart" subtype="verse" n="53">
                  <p>ܐܰܘ ܣܳܒ݂ܰܪ ܐܰܢ̱ܬ݁ ܕ݁ܠܳܐ ܡܶܫܟ݁ܰܚ ܐ̱ܢܳܐ ܕ݁ܶܐܒ݂ܥܶܐ ܡܶܢ ܐܳܒ݂ܝ
                    ܘܰܢܩܺܝܡ ܠܺܝ ܗܳܫܳܐ ܝܰܬ݁ܺܝܪ ܡܶܢ ܬ݁ܰܪܬ݁ܰܥܶܣܪ̈ܶܐ ܠܶܓ݂ܝܽܘܢܺܝ̈ܢ ܕ݁ܡܰܠܰܐܟ݂̈ܶܐ</p>
               </div>
               <div type="textpart" subtype="verse" n="54">
                  <p>ܐܰܝܟ݁ܰܢܳܐ ܗܳܟ݂ܺܝܠ ܢܶܬ݂ܡܰܠܽܘܢ ܟ݁ܬ݂ܳܒ݂̈ܶܐ ܕ݁ܗܳܟ݂ܰܢܳܐ ܘܳܠܶܐ
                    ܕ݁ܢܶܗܘܶܐ</p>
               </div>
               <div type="textpart" subtype="verse" n="55">
                  <p>ܒ݁ܗܳܝ ܫܳܥܬ݂ܳܐ ܐܶܡܰܪ ܝܶܫܽܘܥ ܠܟ݂ܶܢ̈ܫܶܐ ܐܰܝܟ݂ ܕ݁ܥܰܠ ܓ݁ܰܝܳܣܳܐ
                    ܢܦ݂ܰܩܬ݁ܽܘܢ ܒ݁ܣܰܦ݂ܣܺܪ̈ܶܐ ܘܰܒ݂ܚܽܘܛܪ̈ܶܐ ܕ݁ܬ݂ܶܐܚܕ݁ܽܘܢܳܢܝ ܟ݁ܽܠܝܽܘܡ ܠܘܳܬ݂ܟ݂ܽܘܢ
                    ܒ݁ܗܰܝܟ݁ܠܳܐ ܝܳܬ݂ܶܒ݂ ܗ̱ܘܺܝܬ݂ ܘܡܰܠܶܦ݂ ܘܠܳܐ ܐܶܚܰܕ݁ܬ݁ܽܘܢܳܢܝ</p>
               </div>
               <div type="textpart" subtype="verse" n="56">
                  <p>ܗܳܕ݂ܶܐ ܕ݁ܶܝܢ ܕ݁ܰܗܘܳܬ݂ ܕ݁ܢܶܬ݂ܡܰܠܽܘܢ ܟ݁ܬ݂ܳܒ݂̈ܶܐ ܕ݁ܰܢܒ݂̈ܺܝܶܐ
                    ܗܳܝܕ݁ܶܝܢ ܬ݁ܰܠܡܺܝܕ݂̈ܶܐ ܟ݁ܽܠܗܽܘܢ ܫܰܒ݂ܩܽܘܗ̱ܝ ܘܰܥܪܰܩܘ</p>
               </div>
               <div type="textpart" subtype="verse" n="57">
                  <p>ܘܗܳܢܽܘܢ ܕ݁ܰܐܚܕ݁ܽܘܗ̱ܝ ܠܝܶܫܽܘܥ ܐܰܘܒ݁ܠܽܘܗ̱ܝ ܠܘܳܬ݂ ܩܰܝܳܦ݂ܳܐ ܪܰܒ݁
                    ܟ݁ܳܗ̈ܢܶܐ ܐܰܝܟ݁ܳܐ ܕ݁ܣܳܦ݂ܪ̈ܶܐ ܘܩܰܫܺܝ̈ܫܶܐ ܟ݁ܢܺܝܫܺܝ̈ܢ ܗ̱ܘܰܘ</p>
               </div>
               <div type="textpart" subtype="verse" n="58">
                  <p>ܫܶܡܥܽܘܢ ܕ݁ܶܝܢ ܟ݁ܺܐܦ݂ܳܐ ܐܳܙܶܠ ܗ̱ܘܳܐ ܒ݁ܳܬ݂ܪܶܗ ܡܶܢ ܪܽܘܚܩܳܐ
                    ܥܕ݂ܰܡܳܐ ܠܕ݂ܳܪܬ݁ܶܗ ܕ݁ܪܰܒ݁ ܟ݁ܳܗ̈ܢܶܐ ܘܥܰܠ ܝܺܬ݂ܶܒ݂ ܠܓ݂ܰܘ ܥܰܡ ܕ݁ܰܚ̈ܫܶܐ ܕ݁ܢܶܚܙܶܐ
                    ܚܰܪܬ݂ܳܐ</p>
               </div>
               <div type="textpart" subtype="verse" n="59">
                  <p>ܪ̈ܰܒ݁ܰܝ ܟ݁ܳܗ̈ܢܶܐ ܕ݁ܶܝܢ ܘܩܰܫܺܝ̈ܫܶܐ ܘܰܟ݂ܢܽܘܫܬ݁ܳܐ ܟ݁ܽܠܳܗ̇
                    ܒ݁ܳܥܶܝܢ ܗ̱ܘܰܘ ܥܰܠ ܝܶܫܽܘܥ ܣܳܗܕ̈݁ܶܐ ܐܰܝܟ݂ ܕ݁ܰܢܡܺܝܬ݂ܽܘܢܳܝܗ̱ܝ</p>
               </div>
               <div type="textpart" subtype="verse" n="60">
                  <p>ܘܠܳܐ ܐܶܫܟ݁ܰܚܘ ܘܶܐܬ݂ܰܘ ܣܰܓ݁ܺܝܶܐ̈ܐ ܣܳܗܕ̈݁ܶܐ ܕ݁ܫܽܘܩܪܳܐ
                    ܐ̱ܚܪܳܝܰܬ݂ ܕ݁ܶܝܢ ܩܪܶܒ݂ܘ ܬ݁ܪ̈ܶܝܢ</p>
               </div>
               <div type="textpart" subtype="verse" n="61">
                  <p>ܘܳܐܡܪܺܝܢ ܗܳܢܳܐ ܐܶܡܰܪ ܕ݁ܡܶܫܟ݁ܰܚ ܐ̱ܢܳܐ ܕ݁ܶܐܫܪܶܐ ܗܰܝܟ݁ܠܳܐ
                    ܕ݁ܰܐܠܳܗܳܐ ܘܠܰܬ݂ܠܳܬ݂ܳܐ ܝܰܘܡܺܝ̈ܢ ܐܶܒ݂ܢܶܝܘܗ̱ܝ</p>
               </div>
               <div type="textpart" subtype="verse" n="62">
                  <p>ܘܩܳܡ ܪܰܒ݁ ܟ݁ܳܗ̈ܢܶܐ ܘܶܐܡܰܪ ܠܶܗ ܠܳܐ ܡܶܕ݁ܶܡ ܡܦ݂ܰܢܶܐ ܐܰܢ̱ܬ݁
                    ܦ݁ܶܬ݂ܓ݂ܳܡܳܐ ܡܳܢܳܐ ܡܰܣܗܕ݂ܺܝܢ ܥܠܰܝܟ݁ ܗܳܠܶܝܢ</p>
               </div>
               <div type="textpart" subtype="verse" n="63">
                  <p>ܝܶܫܽܘܥ ܕ݁ܶܝܢ ܫܰܬ݁ܺܝܩ ܗ̱ܘܳܐ ܘܰܥܢܳܐ ܪܰܒ݁ ܟ݁ܳܗ̈ܢܶܐ ܘܶܐܡܰܪ ܠܶܗ
                    ܡܰܘܡܶܐ ܐ̱ܢܳܐ ܠܳܟ݂ ܒ݁ܰܐܠܳܗܳܐ ܚܰܝܳܐ ܕ݁ܬ݂ܺܐܡܰܪ ܠܰܢ ܐܶܢ ܐܰܢ̱ܬ݁ ܗ̱ܽܘ ܡܫܺܝܚܳܐ ܒ݁ܪܶܗ
                    ܕ݁ܰܐܠܳܗܳܐ</p>
               </div>
               <div type="textpart" subtype="verse" n="64">
                  <p>ܐܳܡܰܪ ܠܶܗ ܝܶܫܽܘܥ ܐܰܢ̱ܬ݁ ܐܶܡܰܪܬ݁ ܐܳܡܰܪܢܳܐ ܠܟ݂ܽܘܢ ܕ݁ܶܝܢ ܕ݁ܡܶܢ
                    ܗܳܫܳܐ ܬ݁ܶܚܙܽܘܢܳܝܗ̱ܝ ܠܰܒ݂ܪܶܗ ܕ݁ܐ̱ܢܳܫܳܐ ܕ݁ܝܳܬ݂ܶܒ݂ ܡܶܢ ܝܰܡܺܝܢܳܐ ܕ݁ܚܰܝܠܳܐ ܘܳܐܬ݂ܶܐ
                    ܥܰܠ ܥ̈ܢܳܢܰܝ ܫܡܰܝܳܐ</p>
               </div>
               <div type="textpart" subtype="verse" n="65">
                  <p>ܗܳܝܕ݁ܶܝܢ ܪܰܒ݁ ܟ݁ܳܗ̈ܢܶܐ ܨܰܪܺܝ ܡܳܐܢܰܘܗ̱̈ܝ ܘܶܐܡܰܪ ܗܳܐ ܓ݁ܰܕ݁ܶܦ݂
                    ܡܳܢܳܐ ܡܶܟ݁ܺܝܠ ܡܶܬ݂ܒ݁ܥܶܝܢ ܠܰܢ ܣܳܗܕ̈݁ܶܐ ܗܳܐ ܗܳܫܳܐ ܫܡܰܥܬ݁ܽܘܢ ܓ݁ܽܘܕ݁ܳܦ݂ܶܗ</p>
               </div>
               <div type="textpart" subtype="verse" n="66">
                  <p>ܡܳܢܳܐ ܨܳܒ݂ܶܝܢ ܐܢ̱ܬ݁ܽܘܢ ܥܢܰܘ ܘܳܐܡܪܺܝܢ ܚܰܝܳܒ݂ ܗ̱ܽܘ
                    ܡܰܘܬ݁ܳܐ</p>
               </div>
               <div type="textpart" subtype="verse" n="67">
                  <p>ܗܳܝܕ݁ܶܝܢ ܪܰܩܘ ܒ݁ܰܐܦ݁ܰܘܗ̱̈ܝ ܘܰܡܩܰܦ݁ܚܺܝܢ ܗ̱ܘܰܘ ܠܶܗ ܐ̱ܚܪ̈ܳܢܶܐ
                    ܕ݁ܶܝܢ ܡܳܚܶܝܢ ܗ̱ܘܰܘ ܠܶܗ</p>
               </div>
               <div type="textpart" subtype="verse" n="68">
                  <p>ܘܳܐܡܪܺܝܢ ܐܶܬ݂ܢܰܒ݁ܳܐ ܠܰܢ ܡܫܺܝܚܳܐ ܡܰܢܽܘ ܗܰܘ ܕ݁ܰܡܚܳܟ݂</p>
               </div>
               <div type="textpart" subtype="verse" n="69">
                  <p>ܟ݁ܺܐܦ݂ܳܐ ܕ݁ܶܝܢ ܝܳܬ݂ܶܒ݂ ܗ̱ܘܳܐ ܠܒ݂ܰܪ ܒ݁ܕ݂ܳܪܬ݁ܳܐ ܘܩܶܪܒ݁ܰܬ݂
                    ܠܘܳܬ݂ܶܗ ܐܰܡܬ݂ܳܐ ܚܕ݂ܳܐ ܘܳܐܡܪܳܐ ܠܶܗ ܐܳܦ݂ ܐܰܢ̱ܬ݁ ܥܰܡ ܝܶܫܽܘܥ ܗ̱ܘܰܝܬ݁ ܢܳܨܪܳܝܳܐ</p>
               </div>
               <div type="textpart" subtype="verse" n="70">
                  <p>ܗܽܘ ܕ݁ܶܝܢ ܟ݁ܦ݂ܰܪ ܩܕ݂ܳܡ ܟ݁ܽܠܗܽܘܢ ܘܶܐܡܰܪ ܠܳܐ ܝܳܕ݂ܰܥ ܐ̱ܢܳܐ
                    ܡܳܢܳܐ ܐܳܡܪܳܐ ܐܰܢ̱ܬ݁ܝ</p>
               </div>
               <div type="textpart" subtype="verse" n="71">
                  <p>ܘܟ݂ܰܕ݂ ܢܦ݂ܰܩ ܠܣܶܦ݁ܳܐ ܚܙܳܬ݂ܶܗ ܐ̱ܚܪܺܬ݂ܳܐ ܘܳܐܡܪܳܐ ܠܗܽܘܢ
                    ܕ݁ܬ݂ܰܡܳܢ ܗ̱ܘܳܐ ܐܳܦ݂ ܗܳܢܳܐ ܥܰܡ ܝܶܫܽܘܥ ܢܳܨܪܳܝܳܐ</p>
               </div>
               <div type="textpart" subtype="verse" n="72">
                  <p>ܘܬ݂ܽܘܒ݂ ܟ݁ܦ݂ܰܪ ܒ݁ܡܰܘ̈ܡܳܬ݂ܳܐ ܕ݁ܠܳܐ ܝܳܕ݂ܰܥ ܐ̱ܢܳܐ ܠܶܗ
                    ܠܓ݂ܰܒ݂ܪܳܐ</p>
               </div>
               <div type="textpart" subtype="verse" n="73">
                  <p>ܡܶܢ ܒ݁ܳܬ݂ܰܪ ܩܰܠܺܝܠ ܕ݁ܶܝܢ ܩܪܶܒ݂ܘ ܗܳܢܽܘܢ ܕ݁ܩܳܝܡܺܝܢ ܘܶܐܡܰܪܘ
                    ܠܟ݂ܺܐܦ݂ܳܐ ܫܰܪܺܝܪܳܐܝܺܬ݂ ܐܳܦ݂ ܐܰܢ̱ܬ݁ ܡܶܢܗܽܘܢ ܐܰܢ̱ܬ݁ ܐܳܦ݂ ܡܰܡܠ̱ܠܳܟ݂ ܓ݁ܶܝܪ ܡܰܘܕ݁ܰܥ
                    ܠܳܟ݂</p>
               </div>
               <div type="textpart" subtype="verse" n="74">
                  <p>ܗܳܝܕ݁ܶܝܢ ܫܰܪܺܝ ܠܡܰܚܪܳܡܽܘ ܘܰܠܡܺܐܡܳܐ ܕ݁ܠܳܐ ܝܳܕ݂ܰܥܢܳܐ ܠܶܗ
                    ܠܓ݂ܰܒ݂ܪܳܐ ܘܒ݂ܳܗ̇ ܒ݁ܫܳܥܬ݂ܳܐ ܩܪܳܐ ܬ݁ܰܪܢܳܓ݂ܠܳܐ</p>
               </div>
               <div type="textpart" subtype="verse" n="75">
                  <p>ܘܶܐܬ݁ܕ݁ܟ݂ܰܪ ܟ݁ܺܐܦ݂ܳܐ ܡܶܠܬ݂ܳܐ ܕ݁ܝܶܫܽܘܥ ܕ݁ܶܐܡܰܪ ܠܶܗ ܕ݁ܰܩܕ݂ܳܡ
                    ܕ݁ܢܶܩܪܶܐ ܬ݁ܰܪܢܳܓ݂ܠܳܐ ܬ݁ܠܳܬ݂ ܙܰܒ݂ܢܺܝ̈ܢ ܬ݁ܶܟ݂ܦ݁ܽܘܪ ܒ݁ܺܝ ܘܰܢܦ݂ܰܩ ܠܒ݂ܰܪ ܒ݁ܟ݂ܳܐ
                    ܡܰܪܺܝܪܳܐܝܺܬ݂</p>
               </div>
            </div>
            <div type="textpart" subtype="chapter" n="27">
               <div type="textpart" subtype="verse" n="1">
                  <p>ܟ݁ܰܕ݂ ܕ݁ܶܝܢ ܗܘܳܐ ܨܰܦ݂ܪܳܐ ܡܶܠܟ݁ܳܐ ܢܣܰܒ݂ܘ ܥܰܠ ܝܶܫܽܘܥ ܟ݁ܽܠܗܽܘܢ
                    ܪ̈ܰܒ݁ܰܝ ܟ݁ܳܗ̈ܢܶܐ ܘܩܰܫܺܝ̈ܫܶܐ ܕ݁ܥܰܡܳܐ ܐܰܝܟ݂ ܕ݁ܰܢܡܺܝܬ݂ܽܘܢܳܝܗ̱ܝ</p>
               </div>
               <div type="textpart" subtype="verse" n="2">
                  <p>ܘܰܐܣܪܽܘܗ̱ܝ ܘܰܐܘܒ݁ܠܽܘܗ̱ܝ ܘܰܐܫܠܡܽܘܗ̱ܝ ܠܦ݁ܺܝܠܰܛܳܘܣ
                    ܗܺܓ݂ܡܽܘܢܳܐ</p>
               </div>
               <div type="textpart" subtype="verse" n="3">
                  <p>ܗܳܝܕ݁ܶܝܢ ܝܺܗܽܘܕ݂ܳܐ ܡܰܫܠܡܳܢܳܐ ܟ݁ܰܕ݂ ܚܙܳܐ ܕ݁ܶܐܬ݂ܚܰܝܰܒ݂ ܝܶܫܽܘܥ
                    ܐܶܬ݁ܬ݁ܘܺܝ ܘܶܐܙܰܠ ܐܰܗܦ݁ܶܟ݂ ܗܳܠܶܝܢ ܬ݁ܠܳܬ݂ܺܝܢ ܕ݁ܟ݂ܶܣܦ݁ܳܐ ܠܪ̈ܰܒ݁ܰܝ ܟ݁ܳܗ̈ܢܶܐ
                    ܘܰܠܩܰܫܺܝ̈ܫܶܐ</p>
               </div>
               <div type="textpart" subtype="verse" n="4">
                  <p>ܘܶܐܡܰܪ ܚܛܺܝܬ݂ ܕ݁ܰܐܫܠܡܶܬ݂ ܕ݁ܡܳܐ ܙܰܟ݁ܳܝܳܐ ܗܶܢܽܘܢ ܕ݁ܶܝܢ ܐܶܡܰܪܘ
                    ܠܶܗ ܠܰܢ ܡܳܐ ܠܰܢ ܐܰܢ̱ܬ݁ ܝܳܕ݂ܰܥ ܐܰܢ̱ܬ݁</p>
               </div>
               <div type="textpart" subtype="verse" n="5">
                  <p>ܘܰܫܕ݂ܳܝܗ̱ܝ ܟ݁ܶܣܦ݁ܳܐ ܒ݁ܗܰܝܟ݁ܠܳܐ ܘܫܰܢܺܝ ܘܶܐܙܰܠ ܚܢܰܩ
                    ܢܰܦ݂ܫܶܗ</p>
               </div>
               <div type="textpart" subtype="verse" n="6">
                  <p>ܪ̈ܰܒ݁ܰܝ ܟ݁ܳܗ̈ܢܶܐ ܕ݁ܶܝܢ ܫܰܩܠܽܘܗ̱ܝ ܠܟ݂ܶܣܦ݁ܳܐ ܘܶܐܡܰܪܘ ܠܳܐ ܫܰܠܺܝܛ
                    ܕ݁ܢܰܪܡܶܝܘܗ̱ܝ ܒ݁ܶܝܬ݂ ܩܽܘܪܒ݁ܳܢܳܐ ܡܶܛܽܠ ܕ݁ܛܺܝ̈ܡܰܝ ܕ݁ܡܳܐ ܗܽܘ</p>
               </div>
               <div type="textpart" subtype="verse" n="7">
                  <p>ܘܰܢܣܰܒ݂ܘ ܡܶܠܟ݁ܳܐ ܘܰܙܒ݂ܰܢܘ ܒ݁ܶܗ ܐܳܓ݂ܽܘܪܣܶܗ ܕ݁ܦ݂ܰܚܳܪܳܐ ܠܒ݂ܶܝܬ݂
                    ܩܒ݂ܽܘܪܳܐ ܕ݁ܰܐܟ݂ܣ̈ܢܳܝܶܐ</p>
               </div>
               <div type="textpart" subtype="verse" n="8">
                  <p>ܡܶܛܽܠ ܗܳܢܳܐ ܐܶܬ݂ܩܪܺܝ ܐܳܓ݂ܽܘܪܣܳܐ ܗܰܘ ܩܪܺܝܬ݂ܳܐ ܕ݁ܰܕ݂ܡܳܐ ܥܕ݂ܰܡܳܐ
                    ܠܝܰܘܡܳܢܳܐ</p>
               </div>
               <div type="textpart" subtype="verse" n="9">
                  <p>ܗܳܝܕ݁ܶܝܢ ܐܶܬ݂ܡܰܠܺܝ ܡܶܕ݁ܶܡ ܕ݁ܶܐܬ݂ܶܐܡܰܪ ܒ݁ܝܰܕ݂ ܢܒ݂ܺܝܳܐ ܕ݁ܶܐܡܰܪ
                    ܕ݁ܢܶܣܒ݁ܶܬ݂ ܬ݁ܠܳܬ݂ܺܝܢ ܕ݁ܟ݂ܶܣܦ݁ܳܐ ܕ݁ܡܰܘܗ̱̈ܝ ܕ݁ܝܰܩܺܝܪܳܐ ܕ݁ܩܰܨܘ ܡܶܢ ܒ̈݁ܢܰܝ
                    ܐܺܝܣܪܳܝܶܠ</p>
               </div>
               <div type="textpart" subtype="verse" n="10">
                  <p>ܘܝܶܗܒ݁ܶܬ݂ ܐܶܢܽܘܢ ܠܳܐܓ݂ܽܘܪܣܶܗ ܕ݁ܦ݂ܰܚܳܪܳܐ ܐܰܝܟ݂ ܕ݁ܰܦ݂ܩܰܕ݂ ܠܺܝ
                    ܡܳܪܝܳܐ</p>
               </div>
               <div type="textpart" subtype="verse" n="11">
                  <p>ܗܽܘ ܕ݁ܶܝܢ ܝܶܫܽܘܥ ܩܳܡ ܩܕ݂ܳܡ ܗܺܓ݂ܡܽܘܢܳܐ ܘܫܰܐܠܶܗ ܗܺܓ݂ܡܽܘܢܳܐ
                    ܘܶܐܡܰܪ ܠܶܗ ܐܰܢ̱ܬ݁ ܗ̱ܽܘ ܡܰܠܟ݁ܳܐ ܕ݁ܺܝܗܽܘܕ݂̈ܳܝܶܐ ܐܳܡܰܪ ܠܶܗ ܝܶܫܽܘܥ ܐܰܢ̱ܬ݁
                    ܐܶܡܰܪܬ݁</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܐܳܟ݂ܠܺܝܢ ܗ̱ܘܰܘ ܩܰܪ̈ܨܰܘܗ̱ܝ ܪ̈ܰܒ݁ܰܝ ܟ݁ܳܗ̈ܢܶܐ ܘܩܰܫܺܝ̈ܫܶܐ
                    ܡܶܕ݁ܶܡ ܦ݁ܶܬ݂ܓ݂ܳܡܳܐ ܗܽܘ ܠܳܐ ܦ݁ܰܢܺܝ</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܐܶܡܰܪ ܠܶܗ ܦ݁ܺܝܠܰܛܳܘܣ ܠܳܐ ܫܳܡܰܥ ܐܰܢ̱ܬ݁ ܟ݁ܡܳܐ
                    ܡܰܣܗܕ݂ܺܝܢ ܥܠܰܝܟ݁</p>
               </div>
               <div type="textpart" subtype="verse" n="14">
                  <p>ܘܠܳܐ ܝܰܗ̱ܒ݂ ܠܶܗ ܦ݁ܶܬ݂ܓ݂ܳܡܳܐ ܘܠܳܐ ܒ݁ܰܚܕ݂ܳܐ ܡܶܠܳܐ ܘܥܰܠ ܗܳܕ݂ܶܐ
                    ܐܶܬ݁ܕ݁ܰܡܰܪ ܛܳܒ݂</p>
               </div>
               <div type="textpart" subtype="verse" n="15">
                  <p>ܒ݁ܟ݂ܽܠ ܥܺܐܕ݂ܳܐ ܕ݁ܶܝܢ ܡܥܳܕ݂ ܗ̱ܘܳܐ ܗܺܓ݂ܡܽܘܢܳܐ ܕ݁ܢܶܫܪܶܐ
                    ܐܰܣܺܝܪܳܐ ܚܰܕ݂ ܠܥܰܡܳܐ ܐܰܝܢܳܐ ܕ݁ܗܶܢܽܘܢ ܨܳܒ݂ܶܝܢ ܗ̱ܘܰܘ</p>
               </div>
               <div type="textpart" subtype="verse" n="16">
                  <p>ܐܰܣܺܝܪ ܗ̱ܘܳܐ ܠܗܽܘܢ ܕ݁ܶܝܢ ܐܰܣܺܝܪܳܐ ܝܺܕ݂ܺܝܥܳܐ ܕ݁ܡܶܬ݂ܩܪܶܐ ܒ݁ܰܪ
                    ܐܰܒ݁ܰܐ</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܟ݁ܢܺܝܫܺܝܢ ܐܶܡܰܪ ܠܗܽܘܢ ܦ݁ܺܝܠܰܛܳܘܣ ܠܡܰܢ ܨܳܒ݂ܶܝܢ
                    ܐܢ̱ܬ݁ܽܘܢ ܕ݁ܶܐܫܪܶܐ ܠܟ݂ܽܘܢ ܠܒ݂ܰܪ ܐܰܒ݁ܰܐ ܐܰܘ ܠܝܶܫܽܘܥ ܕ݁ܡܶܬ݂ܩܪܶܐ ܡܫܺܝܚܳܐ</p>
               </div>
               <div type="textpart" subtype="verse" n="18">
                  <p>ܝܳܕ݂ܰܥ ܗ̱ܘܳܐ ܓ݁ܶܝܪ ܦ݁ܺܝܠܰܛܳܘܣ ܕ݁ܡܶܢ ܚܣܳܡܳܐ ܐܰܫܠܡܽܘܗ̱ܝ</p>
               </div>
               <div type="textpart" subtype="verse" n="19">
                  <p>ܟ݁ܰܕ݂ ܝܺܬ݂ܶܒ݂ ܕ݁ܶܝܢ ܗܺܓ݂ܡܽܘܢܳܐ ܥܰܠ ܒ݁ܺܝܡ ܕ݁ܺܝܠܶܗ ܫܶܠܚܰܬ݂ ܠܶܗ
                    ܐܰܢ̱ܬ݁ܬ݂ܶܗ ܘܳܐܡܪܳܐ ܠܶܗ ܠܳܐ ܠܳܟ݂ ܘܰܠܗܰܘ ܙܰܕ݁ܺܝܩܳܐ ܣܰܓ݁ܺܝ ܓ݁ܶܝܪ ܚܶܫܶܬ݂ ܒ݁ܚܶܠܡܝ
                    ܝܰܘܡܳܢܳܐ ܡܶܛܽܠܳܬ݂ܶܗ</p>
               </div>
               <div type="textpart" subtype="verse" n="20">
                  <p>ܪ̈ܰܒ݁ܰܝ ܟ݁ܳܗ̈ܢܶܐ ܕ݁ܶܝܢ ܘܩܰܫܺܝ̈ܫܶܐ ܐܰܦ݁ܺܝܣܘ ܠܟ݂ܶܢ̈ܫܶܐ
                    ܕ݁ܢܶܫܶܐܠܽܘܢ ܠܒ݂ܰܪ ܐܰܒ݁ܰܐ ܠܝܶܫܽܘܥ ܕ݁ܶܝܢ ܕ݁ܢܰܘܒ݁ܕ݂ܽܘܢ</p>
               </div>
               <div type="textpart" subtype="verse" n="21">
                  <p>ܘܰܥܢܳܐ ܗܺܓ݂ܡܽܘܢܳܐ ܘܶܐܡܰܪ ܠܗܽܘܢ ܠܡܰܢ ܨܳܒ݂ܶܝܢ ܐܢ̱ܬ݁ܽܘܢ
                    ܕ݁ܶܐܫܪܶܐ ܠܟ݂ܽܘܢ ܡܶܢ ܬ݁ܪ̈ܰܝܗܽܘܢ ܗܶܢܽܘܢ ܕ݁ܶܝܢ ܐܶܡܰܪܘ ܠܒ݂ܰܪ ܐܰܒ݁ܰܐ</p>
               </div>
               <div type="textpart" subtype="verse" n="22">
                  <p>ܐܳܡܰܪ ܠܗܽܘܢ ܦ݁ܺܝܠܰܛܳܘܣ ܘܰܠܝܶܫܽܘܥ ܕ݁ܡܶܬ݂ܩܪܶܐ ܡܫܺܝܚܳܐ ܡܳܢܳܐ
                    ܐܶܥܒ݁ܶܕ݂ ܠܶܗ ܐܳܡܪܺܝܢ ܟ݁ܽܠܗܽܘܢ ܢܶܙܕ݁ܩܶܦ݂</p>
               </div>
               <div type="textpart" subtype="verse" n="23">
                  <p>ܐܳܡܰܪ ܠܗܽܘܢ ܗܺܓ݂ܡܽܘܢܳܐ ܡܳܢܳܐ ܓ݁ܶܝܪ ܕ݁ܒ݂ܺܝܫ ܥܒ݂ܰܕ݂ ܗܶܢܽܘܢ
                    ܕ݁ܶܝܢ ܝܰܬ݁ܺܝܪܳܐܝܺܬ݂ ܩܥܰܘ ܘܶܐܡܰܪܘ ܢܶܙܕ݁ܩܶܦ݂</p>
               </div>
               <div type="textpart" subtype="verse" n="24">
                  <p>ܦ݁ܺܝܠܰܛܳܘܣ ܕ݁ܶܝܢ ܟ݁ܰܕ݂ ܚܙܳܐ ܕ݁ܡܶܕ݁ܶܡ ܠܳܐ ܡܰܘܬ݁ܰܪ ܐܶܠܳܐ
                    ܝܰܬ݁ܺܝܪܳܐܝܺܬ݂ ܪܰܘܒ݁ܳܐ ܗܳܘܶܐ ܫܩܰܠ +ܡܰܝܳܐ ܐܰܫܺܝܓ݂ ܐܺܝܕ݂ܰܘܗ̱̈ܝ ܠܥܺܝܢ ܟ݁ܶܢܫܳܐ ܘܶܐܡܰܪ
                    ܡܚܰܣܰܝ ܐ̱ܢܳܐ ܡܶܢ ܕ݁ܡܶܗ ܕ݁ܗܳܢܳܐ ܙܰܕ݁ܺܝܩܳܐ ܐܰܢ̱ܬ݁ܽܘܢ ܬ݁ܶܕ݁ܥܽܘܢ</p>
               </div>
               <div type="textpart" subtype="verse" n="25">
                  <p>ܘܰܥܢܰܘ ܟ݁ܽܠܶܗ ܥܰܡܳܐ ܘܶܐܡܰܪܘ ܕ݁ܡܶܗ ܥܠܰܝܢ ܘܥܰܠ ܒ݁ܢܰܝ̈ܢ</p>
               </div>
               <div type="textpart" subtype="verse" n="26">
                  <p>ܗܳܝܕ݁ܶܝܢ ܫܪܳܐ ܠܗܽܘܢ ܠܒ݂ܰܪ ܐܰܒ݁ܰܐ ܘܢܰܓ݁ܶܕ݂ ܒ݁ܰܦ݂ܪ̈ܳܓ݂ܶܠܶܐ
                    ܠܝܶܫܽܘܥ ܘܰܐܫܠܡܶܗ ܕ݁ܢܶܙܕ݁ܩܶܦ݂</p>
               </div>
               <div type="textpart" subtype="verse" n="27">
                  <p>ܗܳܝܕ݁ܶܝܢ ܐܶܣܛܪ̈ܰܛܺܝܽܘܛܶܐ ܕ݁ܗܺܓ݂ܡܽܘܢܳܐ ܕ݁ܰܒ݂ܪܽܘܗ̱ܝ ܠܝܶܫܽܘܥ
                    ܠܰܦ݁ܪܶܛܳܘܪܺܝܢ ܘܰܟ݂ܢܰܫܘ ܥܠܰܘܗ̱ܝ ܠܟ݂ܽܠܶܗ ܐܶܣܦ݁ܺܝܪ</p>
               </div>
               <div type="textpart" subtype="verse" n="28">
                  <p>ܘܰܐܫܠܚܽܘܗ̱ܝ ܘܰܐܠܒ݁ܫܽܘܗ̱ܝ ܟ݂ܠܰܡܺܝܣ ܕ݁ܰܙܚܽܘܪܺܝܬ݂ܳܐ</p>
               </div>
               <div type="textpart" subtype="verse" n="29">
                  <p>ܘܰܓ݂ܕ݂ܰܠܘ ܟ݁ܠܺܝܠܳܐ ܕ݁ܥܰܘܙ̈ܢܳܝܶܐ ܘܣܳܡܘ ܒ݁ܪܺܫܶܗ ܘܩܰܢܝܳܐ
                    ܒ݁ܝܰܡܺܝܢܶܗ ܘܰܒ݂ܪܰܟ݂ܘ ܥܰܠ ܒ݁ܽܘܪ̈ܟ݁ܰܝܗܽܘܢ ܩܕ݂ܳܡܰܘܗ̱ܝ ܘܰܡܒ݂ܰܙܚܺܝܢ ܗ̱ܘܰܘ ܒ݁ܶܗ
                    ܘܳܐܡܪܺܝܢ ܫܠܳܡ ܡܰܠܟ݁ܳܐ ܕ݁ܺܝܗܽܘܕ݂̈ܳܝܶܐ</p>
               </div>
               <div type="textpart" subtype="verse" n="30">
                  <p>ܘܪܰܩܘ ܒ݁ܦ݁ܰܪܨܽܘܦ݁ܶܗ ܘܰܫܩܰܠܘ ܩܰܢܝܳܐ ܘܡܳܚܶܝܢ ܗ̱ܘܰܘ ܠܶܗ ܥܰܠ
                    ܪܺܫܶܗ</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܒ݁ܰܙܰܚܘ ܒ݁ܶܗ ܐܰܫܠܚܽܘܗ̱ܝ ܟ݂ܠܰܡܺܝܣ ܘܰܐܠܒ݁ܫܽܘܗ̱ܝ
                    ܢܰܚܬ݁ܰܘܗ̱̈ܝ ܘܰܐܘܒ݁ܠܽܘܗ̱ܝ ܕ݁ܢܶܙܕ݁ܩܶܦ݂</p>
               </div>
               <div type="textpart" subtype="verse" n="32">
                  <p>ܘܟ݂ܰܕ݂ ܢܳܦ݂ܩܺܝܢ ܐܶܫܟ݁ܰܚܘ ܓ݁ܰܒ݂ܪܳܐ ܩܽܘܪܺܝܢܳܝܳܐ ܕ݁ܰܫܡܶܗ
                    ܫܶܡܥܽܘܢ ܠܗܳܢܳܐ ܫܰܚܰܪܘ ܕ݁ܢܶܫܩܽܘܠ ܙܩܺܝܦ݂ܶܗ</p>
               </div>
               <div type="textpart" subtype="verse" n="33">
                  <p>ܘܶܐܬ݂ܰܘ ܠܕ݂ܽܘܟ݁ܬ݂ܳܐ ܕ݁ܡܶܬ݂ܩܰܪܝܳܐ ܓ݁ܳܓ݂ܽܘܠܬ݁ܳܐ ܗܳܝ
                    ܕ݁ܡܶܬ݂ܦ݁ܰܫܩܳܐ ܩܰܪܩܰܦ݂ܬ݂ܳܐ</p>
               </div>
               <div type="textpart" subtype="verse" n="34">
                  <p>ܘܝܰܗ̱ܒ݂ܘ ܠܶܗ ܕ݁ܢܶܫܬ݁ܶܐ ܚܰܠܳܐ ܕ݁ܰܚܠܺܝܛ ܒ݁ܰܡܪܳܪܬ݁ܳܐ ܘܰܛܥܶܡ
                    ܘܠܳܐ ܨܒ݂ܳܐ ܠܡܶܫܬ݁ܳܐ</p>
               </div>
               <div type="textpart" subtype="verse" n="35">
                  <p>ܘܟ݂ܰܕ݂ ܙܰܩܦ݁ܽܘܗ̱ܝ ܦ݁ܰܠܶܓ݂ܘ ܢܰܚܬ݁ܰܘܗ̱̈ܝ ܒ݁ܦ݂ܶܣܳܐ</p>
               </div>
               <div type="textpart" subtype="verse" n="36">
                  <p>ܘܝܳܬ݂ܒ݁ܺܝܢ ܗ̱ܘܰܘ ܘܢܳܛܪܺܝܢ ܠܶܗ ܬ݁ܰܡܳܢ</p>
               </div>
               <div type="textpart" subtype="verse" n="37">
                  <p>ܘܣܳܡܘ ܠܥܶܠ ܡܶܢ ܪܺܫܶܗ ܥܶܠܬ݂ܳܐ ܕ݁ܡܰܘܬ݁ܶܗ ܒ݁ܰܟ݂ܬ݂ܳܒ݂ܳܐ ܗܳܢܰܘ
                    ܝܶܫܽܘܥ ܡܰܠܟ݁ܳܐ ܕ݁ܺܝܗܽܘܕ݂̈ܳܝܶܐ</p>
               </div>
               <div type="textpart" subtype="verse" n="38">
                  <p>ܘܶܐܙܕ݁ܩܶܦ݂ܘ ܥܰܡܶܗ ܬ݁ܪ̈ܶܝܢ ܠܶܣ̈ܛܳܝܶܐ ܚܰܕ݂ ܡܶܢ ܝܰܡܺܝܢܶܗ ܘܚܰܕ݂
                    ܡܶܢ ܣܶܡܳܠܶܗ</p>
               </div>
               <div type="textpart" subtype="verse" n="39">
                  <p>ܐܰܝܠܶܝܢ ܕ݁ܶܝܢ ܕ݁ܥܳܒ݂ܪܺܝܢ ܗ̱ܘܰܘ ܡܓ݂ܰܕ݁ܦ݂ܺܝܢ ܗ̱ܘܰܘ ܥܠܰܘܗ̱ܝ
                    ܘܰܡܢܺܝܕ݂ܺܝܢ ܪ̈ܺܫܰܝܗܽܘܢ</p>
               </div>
               <div type="textpart" subtype="verse" n="40">
                  <p>ܘܳܐܡܪܺܝܢ ܣܳܬ݂ܰܪ ܗܰܝܟ݁ܠܳܐ ܘܒ݂ܳܢܶܐ ܠܶܗ ܠܰܬ݂ܠܳܬ݂ܳܐ ܝܰܘܡܺܝ̈ܢ
                    ܦ݁ܰܨܳܐ ܢܰܦ݂ܫܳܟ݂ ܐܶܢ ܒ݁ܪܶܗ ܐܰܢ̱ܬ݁ ܕ݁ܰܐܠܳܗܳܐ ܘܚܽܘܬ݂ ܡܶܢ ܙܩܺܝܦ݂ܳܐ</p>
               </div>
               <div type="textpart" subtype="verse" n="41">
                  <p>ܗܳܟ݂ܘܳܬ݂ ܐܳܦ݂ ܪ̈ܰܒ݁ܰܝ ܟ݁ܳܗ̈ܢܶܐ ܡܒ݂ܰܙܚܺܝܢ ܗ̱ܘܰܘ ܥܰܡ ܣܳܦ݂ܪ̈ܶܐ
                    ܘܩܰܫܺܝ̈ܫܶܐ ܘܰܦ݂ܪ̈ܺܝܫܶܐ</p>
               </div>
               <div type="textpart" subtype="verse" n="42">
                  <p>ܘܳܐܡܪܺܝܢ ܠܰܐ̱ܚܪ̈ܳܢܶܐ ܐܰܚܺܝ ܢܰܦ݂ܫܶܗ ܠܳܐ ܡܶܫܟ݁ܰܚ ܠܡܰܚܳܝܽܘ ܐܶܢ
                    ܡܰܠܟ݁ܶܗ ܗ̱ܽܘ ܕ݁ܺܐܝܣܪܳܝܶܠ ܢܶܚܽܘܬ݂ ܗܳܫܳܐ ܡܶܢ ܙܩܺܝܦ݂ܳܐ ܘܰܢܗܰܝܡܶܢ ܒ݁ܶܗ</p>
               </div>
               <div type="textpart" subtype="verse" n="43">
                  <p>ܬ݁ܟ݂ܺܝܠ ܥܰܠ ܐܰܠܳܗܳܐ ܢܶܦ݂ܪܩܺܝܘܗ̱ܝ ܗܳܫܳܐ ܐܶܢ ܨܳܒ݂ܶܐ ܒ݁ܶܗ ܐܳܡܰܪ
                    ܓ݁ܶܝܪ ܕ݁ܰܒ݂ܪܶܗ ܐ̱ܢܳܐ ܕ݁ܰܐܠܳܗܳܐ</p>
               </div>
               <div type="textpart" subtype="verse" n="44">
                  <p>ܗܳܟ݂ܘܳܬ݂ ܐܳܦ݂ ܓ̈݁ܰܝܳܣܶܐ ܗܳܢܽܘܢ ܕ݁ܶܐܙܕ݁ܩܶܦ݂ܘ ܥܰܡܶܗ ܡܚܰܣܕ݂ܺܝܢ
                    ܗ̱ܘܰܘ ܠܶܗ</p>
               </div>
               <div type="textpart" subtype="verse" n="45">
                  <p>ܡܶܢ ܫܶܬ݂ ܫܳܥܺܝ̈ܢ ܕ݁ܶܝܢ ܗܘܳܐ ܚܶܫܽܘܟ݂ܳܐ ܥܰܠ ܟ݁ܽܠܳܗ̇ ܐܰܪܥܳܐ
                    ܥܕ݂ܰܡܳܐ +ܠܫܳܥܶܐ ܬ݁ܫܰܥ</p>
               </div>
               <div type="textpart" subtype="verse" n="46">
                  <p>ܘܠܰܐܦ̈݁ܰܝ ܬ݁ܫܰܥ ܫܳܥܺܝ̈ܢ ܩܥܳܐ ܝܶܫܽܘܥ ܒ݁ܩܳܠܳܐ ܪܳܡܳܐ ܘܶܐܡܰܪ
                    ܐܺܝܠ ܐܺܝܠ ܠܡܳܢܳܐ ܫܒ݂ܰܩܬ݁ܳܢܝ</p>
               </div>
               <div type="textpart" subtype="verse" n="47">
                  <p>ܐ̱ܢܳܫܺܝ̈ܢ ܕ݁ܶܝܢ ܡܶܢ ܗܳܢܽܘܢ ܕ݁ܩܳܝܡܺܝܢ ܗ̱ܘܰܘ ܬ݁ܰܡܳܢ ܟ݁ܰܕ݂
                    ܫܡܰܥܘ ܐܳܡܪܺܝܢ ܗ̱ܘܰܘ ܗܳܢܳܐ ܠܺܐܠܺܝܳܐ ܩܪܳܐ</p>
               </div>
               <div type="textpart" subtype="verse" n="48">
                  <p>ܘܒ݂ܳܗ̇ ܒ݁ܫܳܥܬ݂ܳܐ ܪܗܶܛ ܚܰܕ݂ ܡܶܢܗܽܘܢ ܘܰܫܩܰܠ ܐܶܣܦ݂ܽܘܓ݁ܳܐ
                    ܘܰܡܠܳܗ̇ ܚܰܠܳܐ ܘܣܳܡܳܗ̇ ܒ݁ܩܰܢܝܳܐ ܘܡܰܫܩܶܐ ܗ̱ܘܳܐ ܠܶܗ</p>
               </div>
               <div type="textpart" subtype="verse" n="49">
                  <p>ܫܰܪܟ݁ܳܐ ܕ݁ܶܝܢ ܐܳܡܪܺܝܢ ܗ̱ܘܰܘ ܫܒ݂ܽܘܩܘ ܢܶܚܙܶܐ ܐܶܢ ܐܳܬ݂ܶܐ
                    ܐܺܠܺܝܳܐ ܠܡܶܦ݂ܪܩܶܗ</p>
               </div>
               <div type="textpart" subtype="verse" n="50">
                  <p>ܗܽܘ ܕ݁ܶܝܢ ܝܶܫܽܘܥ ܬ݁ܽܘܒ݂ ܩܥܳܐ ܒ݁ܩܳܠܳܐ ܪܳܡܳܐ ܘܰܫܒ݂ܰܩ
                    ܪܽܘܚܶܗ</p>
               </div>
               <div type="textpart" subtype="verse" n="51">
                  <p>ܘܡܶܚܕ݂ܳܐ ܐܰܦ̈݁ܰܝ ܬ݁ܰܪܥܳܐ ܕ݁ܗܰܝܟ݁ܠܳܐ ܐܶܨܛܪ̈ܺܝ ܠܰܬ݂ܪܶܝܢ ܡܶܢ
                    ܠܥܶܠ ܥܕ݂ܰܡܳܐ ܠܬ݂ܰܚܬ݁ ܘܰܐܪܥܳܐ ܐܶܬ݁ܬ݁ܙܺܝܥܰܬ݂ ܘܟ݂ܺܐܦ݂̈ܶܐ ܐܶܨܛܰܪ̈ܺܝ</p>
               </div>
               <div type="textpart" subtype="verse" n="52">
                  <p>ܘܒ݂ܶܝܬ݂ ܩܒ݂ܽܘܪ̈ܶܐ ܐܶܬ݂ܦ݁ܰܬ݁ܰܚܘ ܘܦ݂ܰܓ݂ܪ̈ܶܐ ܣܰܓ݁ܺܝܶܐ̈ܐ
                    ܕ݁ܩܰܕ݁ܺܝ̈ܫܶܐ ܕ݁ܰܫܟ݂ܺܝܒ݂ܺܝܢ ܗ̱ܘܰܘ ܩܳܡܘ</p>
               </div>
               <div type="textpart" subtype="verse" n="53">
                  <p>ܘܰܢܦ݂ܰܩܘ ܘܒ݂ܳܬ݂ܰܪ ܩܝܳܡܬ݁ܶܗ ܥܰܠܘ ܠܰܡܕ݂ܺܝܢ̱ܬ݁ܳܐ ܩܰܕ݁ܺܝܫܬ݁ܳܐ
                    ܘܶܐܬ݂ܚܙܺܝܘ ܠܣܰܓ݁ܺܝܶܐ̈ܐ</p>
               </div>
               <div type="textpart" subtype="verse" n="54">
                  <p>ܩܶܢܛܪܽܘܢܳܐ ܕ݁ܶܝܢ ܘܰܕ݂ܥܰܡܶܗ ܕ݁ܢܳܛܪܺܝܢ ܗ̱ܘܰܘ ܠܝܶܫܽܘܥ ܟ݁ܰܕ݂
                    ܚܙܰܘ ܙܰܘܥܳܐ ܘܰܐܝܠܶܝܢ ܕ݁ܰܗ̈ܘܰܝ ܕ݁ܚܶܠܘ ܛܳܒ݂ ܘܶܐܡܰܪܘ ܫܰܪܺܝܪܳܐܝܺܬ݂ ܗܳܢܳܐ ܒ݁ܪܶܗ ܗ̱ܘܳܐ
                    ܕ݁ܰܐܠܳܗܳܐ</p>
               </div>
               <div type="textpart" subtype="verse" n="55">
                  <p>ܐܺܝܬ݂ ܗ̱̈ܘܰܝ ܕ݁ܶܝܢ ܐܳܦ݂ ܬ݁ܰܡܳܢ +ܢܶܫܶܐ ܣܰܓ݁ܺܝܳܐ̈ܬ݂ܳܐ
                    ܕ݁ܚܳܙ̈ܝܳܢ ܗ̱̈ܘܰܝ ܡܶܢ ܪܽܘܚܩܳܐ ܗܳܢܶܝܢ ܕ݁ܶܐ̈ܬ݂ܰܝ ܗ̱̈ܘܰܝ ܒ݁ܳܬ݂ܪܶܗ ܕ݁ܝܶܫܽܘܥ ܡܶܢ
                    ܓ݁ܠܺܝܠܳܐ ܘܰܡܫܰܡ̈ܫܳܢ ܗ̱̈ܘܰܝ ܠܶܗ</p>
               </div>
               <div type="textpart" subtype="verse" n="56">
                  <p>ܕ݁ܰܚܕ݂ܳܐ ܡܶܢܗܶܝܢ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܘܡܰܪܝܰܡ ܐܶܡܶܗ
                    ܕ݁ܝܰܥܩܽܘܒ݂ ܘܰܕ݂ܝܳܘܣܺܐ ܘܶܐܡܗܽܘܢ ܕ݁ܰܒ݂̈ܢܰܝ ܙܰܒ݂ܕ݂ܰܝ</p>
               </div>
               <div type="textpart" subtype="verse" n="57">
                  <p>ܟ݁ܰܕ݂ ܗܘܳܐ ܕ݁ܶܝܢ ܪܰܡܫܳܐ ܐܶܬ݂ܳܐ ܓ݁ܰܒ݂ܪܳܐ ܥܰܬ݁ܺܝܪܳܐ ܡܶܢ
                    ܪܳܡܬ݂ܳܐ ܕ݁ܰܫܡܶܗ ܝܰܘܣܶܦ݂ ܕ݁ܳܐܦ݂ ܗܽܘ ܐܶܬ݁ܬ݁ܰܠܡܰܕ݂ ܗ̱ܘܳܐ ܠܝܶܫܽܘܥ</p>
               </div>
               <div type="textpart" subtype="verse" n="58">
                  <p>ܗܳܢܳܐ ܩܪܶܒ݂ ܠܘܳܬ݂ ܦ݁ܺܝܠܰܛܳܘܣ ܘܰܫܐܶܠ ܦ݁ܰܓ݂ܪܶܗ ܕ݁ܝܶܫܽܘܥ
                    ܘܰܦ݂ܩܰܕ݂ ܦ݁ܺܝܠܰܛܳܘܣ ܕ݁ܢܶܬ݂ܺܝܗܶܒ݂ ܠܶܗ ܦ݁ܰܓ݂ܪܳܐ</p>
               </div>
               <div type="textpart" subtype="verse" n="59">
                  <p>ܘܫܰܩܠܶܗ ܝܰܘܣܶܦ݂ ܠܦ݂ܰܓ݂ܪܳܐ ܘܟ݂ܰܪܟ݂ܶܗ ܒ݁ܰܚܝܳܨܳܐ ܕ݁ܟ݂ܶܬ݁ܳܢܳܐ
                    ܢܰܩܕ݁ܳܐ</p>
               </div>
               <div type="textpart" subtype="verse" n="60">
                  <p>ܘܣܳܡܶܗ ܒ݁ܒ݂ܶܝܬ݂ ܩܒ݂ܽܘܪܳܐ ܚܰܕ݂̱ܬ݂ܳܐ ܕ݁ܺܝܠܶܗ ܕ݁ܰܢܩܺܝܪ
                    ܒ݁ܟ݂ܺܐܦ݂ܳܐ ܘܥܰܓ݁ܶܠܘ ܟ݁ܺܐܦ݂ܳܐ ܪܰܒ݁ܬ݂ܳܐ ܐܰܪܡܺܝܘ ܥܰܠ ܬ݁ܰܪܥܳܐ ܕ݁ܒ݂ܶܝܬ݂ ܩܒ݂ܽܘܪܳܐ
                    ܘܶܐܙܰܠܘ</p>
               </div>
               <div type="textpart" subtype="verse" n="61">
                  <p>ܐܺܝܬ݂ ܗ̱̈ܘܰܝ ܕ݁ܶܝܢ ܬ݁ܰܡܳܢ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܘܡܰܪܝܰܡ
                    ܐ̱ܚܪܺܬ݂ܳܐ ܕ݁ܝܳܬ݂ܒ̈݁ܳܢ ܗ̱̈ܘܰܝ ܠܩܽܘܒ݂ܠܶܗ ܕ݁ܩܰܒ݂ܪܳܐ</p>
               </div>
               <div type="textpart" subtype="verse" n="62">
                  <p>ܠܝܰܘܡܳܐ ܕ݁ܶܝܢ ܕ݁ܰܡܚܳܪ ܕ݁ܺܐܝܬ݂ܰܘܗ̱ܝ ܒ݁ܳܬ݂ܰܪ ܥܪܽܘܒ݂ܬ݁ܳܐ
                    ܐܶܬ݂ܟ݁ܰܢܰܫܘ ܪ̈ܰܒ݁ܰܝ ܟ݁ܳܗ̈ܢܶܐ ܘܰܦ݂ܪ̈ܺܝܫܶܐ ܠܘܳܬ݂ ܦ݁ܺܝܠܰܛܳܘܣ</p>
               </div>
               <div type="textpart" subtype="verse" n="63">
                  <p>ܘܳܐܡܪܺܝܢ ܠܶܗ ܡܳܪܰܢ ܐܶܬ݁ܕ݁ܟ݂ܰܪܢ ܕ݁ܗܰܘ ܡܰܛܥܝܳܢܳܐ ܐܶܡܰܪ ܗ̱ܘܳܐ
                    ܟ݁ܰܕ݂ ܚܰܝ ܕ݁ܡܶܢ ܒ݁ܳܬ݂ܰܪ ܬ݁ܠܳܬ݂ܳܐ ܝܰܘܡܺܝ̈ܢ ܩܳܐܶܡ ܐ̱ܢܳܐ</p>
               </div>
               <div type="textpart" subtype="verse" n="64">
                  <p>ܦ݁ܩܽܘܕ݂ ܗܳܟ݂ܺܝܠ ܡܶܙܕ݁ܰܗܪܺܝܢ ܒ݁ܩܰܒ݂ܪܳܐ ܥܕ݂ܰܡܳܐ ܠܰܬ݂ܠܳܬ݂ܳܐ
                    ܝܰܘܡܺܝ̈ܢ ܕ݁ܰܠܡܳܐ ܢܺܐܬ݂ܽܘܢ ܬ݁ܰܠܡܺܝܕ݂ܰܘܗ̱̈ܝ ܢܶܓ݂ܢܒ݂ܽܘܢܳܝܗ̱ܝ ܒ݁ܠܺܠܝܳܐ ܘܢܺܐܡܪܽܘܢ
                    ܠܥܰܡܳܐ ܕ݁ܡܶܢ ܒ݁ܶܝܬ݂ ܡܺܝ̈ܬ݂ܶܐ ܩܳܡ ܘܬ݂ܶܗܘܶܐ ܛܽܘܥܝܰܝ ܐ̱ܚܪܳܝܬ݁ܳܐ ܒ݁ܺܝܫܳܐ ܡܶܢ
                    ܩܰܕ݂ܡܳܝܬ݁ܳܐ</p>
               </div>
               <div type="textpart" subtype="verse" n="65">
                  <p>ܐܳܡܰܪ ܠܗܽܘܢ ܦ݁ܺܝܠܰܛܳܘܣ ܐܺܝܬ݂ ܠܟ݂ܽܘܢ ܩܶܣܛܽܘܢܳܪ̈ܶܐ ܙܶܠܘ
                    ܐܶܙܕ݁ܰܗ̱ܪܘ ܐܰܝܟ݁ܰܢܳܐ ܕ݁ܝܳܕ݂ܥܺܝܢ ܐܢ̱ܬ݁ܽܘܢ</p>
               </div>
               <div type="textpart" subtype="verse" n="66">
                  <p>ܗܶܢܽܘܢ ܕ݁ܶܝܢ ܐܶܙܰܠܘ ܐܶܙܕ݁ܗܰܪܘ ܒ݁ܩܰܒ݂ܪܳܐ ܘܰܚܬ݂ܰܡܘ ܟ݁ܺܐܦ݂ܳܐ
                    ܗܳܝ ܥܰܡ ܩܶܣܛܽܘܢܳܪ̈ܶܐ</p>
               </div>
            </div>
            <div type="textpart" subtype="chapter" n="28">
               <div type="textpart" subtype="verse" n="1">
                  <p>ܒ݁ܪܰܡܫܳܐ ܕ݁ܶܝܢ ܒ݁ܫܰܒ݁ܬ݂ܳܐ ܕ݁ܢܳܓ݂ܰܗ ܚܰܕ݂ ܒ݁ܫܰܒ݁ܳܐ ܐܶܬ݂ܳܬ݂
                    ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܘܡܰܪܝܰܡ ܐ̱ܚܪܺܬ݂ܳܐ ܕ݁ܢܶܚܙ̈ܝܳܢ ܩܰܒ݂ܪܳܐ</p>
               </div>
               <div type="textpart" subtype="verse" n="2">
                  <p>ܘܗܳܐ ܙܰܘܥܳܐ ܪܰܒ݁ܳܐ ܗܘܳܐ ܡܰܠܰܐܟ݂ܳܐ ܓ݁ܶܝܪ ܕ݁ܡܳܪܝܳܐ ܢܚܶܬ݂ ܡܶܢ
                    ܫܡܰܝܳܐ ܘܰܩܪܶܒ݂ ܥܰܓ݁ܶܠ ܟ݁ܺܐܦ݂ܳܐ ܡܶܢ ܬ݁ܰܪܥܳܐ ܘܝܳܬ݂ܶܒ݂ ܗ̱ܘܳܐ ܥܠܶܝܗ̇</p>
               </div>
               <div type="textpart" subtype="verse" n="3">
                  <p>ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܚܶܙܘܶܗ ܐܰܝܟ݂ ܒ݁ܰܪܩܳܐ ܘܰܠܒ݂ܽܘܫܶܗ ܚܶܘܳܪ
                    ܗ̱ܘܳܐ ܐܰܝܟ݂ ܬ݁ܰܠܓ݁ܳܐ</p>
               </div>
               <div type="textpart" subtype="verse" n="4">
                  <p>ܘܡܶܢ ܕ݁ܶܚܠܬ݂ܶܗ ܐܶܬ݁ܬ݁ܙܺܝܥܘ ܐܰܝܠܶܝܢ ܕ݁ܢܳܛܪܺܝܢ ܗ̱ܘܰܘ ܘܰܗܘܰܘ
                    ܐܰܝܟ݂ ܡܺܝ̈ܬ݂ܶܐ</p>
               </div>
               <div type="textpart" subtype="verse" n="5">
                  <p>ܥܢܳܐ ܕ݁ܶܝܢ ܡܰܠܰܐܟ݂ܳܐ ܘܶܐܡܰܪ +ܠܢܶܫܶܐ ܐܰܢ̱ܬ݁ܶܝܢ ܠܳܐ ܬ݁ܶܕ݂ܚ̈ܠܳܢ
                    ܝܳܕ݂ܰܥ ܐ̱ܢܳܐ ܓ݁ܶܝܪ ܕ݁ܰܠܝܶܫܽܘܥ ܕ݁ܶܐܙܕ݁ܩܶܦ݂ ܒ݁ܳܥܝܳܢ ܐܢ̱ܬ݁ܶܝܢ</p>
               </div>
               <div type="textpart" subtype="verse" n="6">
                  <p>ܠܳܐ ܗܘܳܐ ܬ݁ܢܳܢ ܩܳܡ ܠܶܗ ܓ݁ܶܝܪ ܐܰܝܟ݁ܰܢܳܐ ܕ݁ܶܐܡܰܪ ܬ݁ܳܐܝܶܝܢ
                    ܚܙܳܝܶܝܢ ܕ݁ܽܘܟ݁ܬ݂ܳܐ ܕ݁ܣܺܝܡ ܗ̱ܘܳܐ ܒ݁ܳܗ̇ ܡܳܪܰܢ</p>
               </div>
               <div type="textpart" subtype="verse" n="7">
                  <p>ܘܙܶܠܶܝܢ ܒ݁ܰܥܓ݂ܰܠ ܐܶܡܰܪܶܝܢ ܠܬ݂ܰܠܡܺܝܕ݂ܰܘܗ̱̈ܝ ܕ݁ܩܳܡ ܡܶܢ ܒ݁ܶܝܬ݂
                    ܡܺܝ̈ܬ݂ܶܐ ܘܗܳܐ ܩܳܕ݂ܶܡ ܠܟ݂ܽܘܢ ܠܰܓ݂ܠܺܝܠܳܐ ܬ݁ܰܡܳܢ ܬ݁ܶܚܙܽܘܢܳܝܗ̱ܝ ܗܳܐ ܐܶܡܪܶܬ݂
                    ܠܟ݂ܶܝܢ</p>
               </div>
               <div type="textpart" subtype="verse" n="8">
                  <p>ܘܶܐܙܰܠ ܥܓ݂ܰܠ ܡܶܢ ܩܰܒ݂ܪܳܐ ܒ݁ܕ݂ܶܚܠܬ݂ܳܐ ܘܰܒ݂ܚܰܕ݂ܽܘܬ݂ܳܐ ܪܰܒ݁ܬ݂ܳܐ
                    ܘܪܳܗܛܳܢ ܕ݁ܢܺܐܡܪ̈ܳܢ ܠܬ݂ܰܠܡܺܝܕ݂ܰܘܗ̱̈ܝ</p>
               </div>
               <div type="textpart" subtype="verse" n="9">
                  <p>ܘܗܳܐ ܝܶܫܽܘܥ ܦ݁ܓ݂ܰܥ ܒ݁ܗܶܝܢ ܘܶܐܡܰܪ ܠܗܶܝܢ ܫܠܳܡ ܠܟ݂ܶܝܢ ܗܶܢܶܝܢ
                    ܕ݁ܶܝܢ ܩܪܶܒ݂ ܐܶܚܰܕ݂ ܪ̈ܶܓ݂ܠܰܘܗ̱ܝ ܘܰܣܓ݂ܶܕ݂ܶܝܢ ܠܶܗ</p>
               </div>
               <div type="textpart" subtype="verse" n="10">
                  <p>ܗܳܝܕ݁ܶܝܢ ܐܶܡܰܪ ܠܗܶܝܢ ܝܶܫܽܘܥ ܠܳܐ ܬ݁ܶܕ݂ܚܠܳܢ ܐܶܠܳܐ ܙܶܠܶܝܢ
                    ܐܶܡܰܪܶܝܢ ܠܰܐ̈ܚܰܝ ܕ݁ܢܺܐܙܽܠ̱ܘܢ ܠܰܓ݂ܠܺܝܠܳܐ ܘܬ݂ܰܡܳܢ ܢܶܚܙܽܘܢܳܢܝ</p>
               </div>
               <div type="textpart" subtype="verse" n="11">
                  <p>ܟ݁ܰܕ݂ ܐܶܙܰܠܶܝܢ ܕ݁ܶܝܢ ܐܶܬ݂ܰܘ ܐ̱̈ܢܳܫܳܐ ܡܶܢ ܩܶܣܛܽܘܢܳܪ̈ܶܐ ܗܳܢܽܘܢ
                    ܠܰܡܕ݂ܺܝܢ̱ܬ݁ܳܐ ܘܶܐܡܰܪܘ ܠܪ̈ܰܒ݁ܰܝ ܟ݁ܳܗ̈ܢܶܐ ܟ݁ܽܠ ܡܶܕ݁ܶܡ ܕ݁ܰܗܘܳܐ</p>
               </div>
               <div type="textpart" subtype="verse" n="12">
                  <p>ܘܶܐܬ݂ܟ݁ܰܢܰܫܘ ܥܰܡ ܩܰܫܺܝ̈ܫܶܐ ܘܰܢܣܰܒ݂ܘ ܡܶܠܟ݁ܳܐ ܘܝܰܗ̱ܒ݂ܘ
                    ܟ݁ܶܣܦ݁ܳܐ ܠܳܐ ܙܥܽܘܪ ܠܩܶܣܛܽܘܢܳܪ̈ܶܐ</p>
               </div>
               <div type="textpart" subtype="verse" n="13">
                  <p>ܘܳܐܡܪܺܝܢ ܠܗܽܘܢ ܐܶܡܰܪܘ ܕ݁ܬ݂ܰܠܡܺܝܕ݂ܰܘܗ̱̈ܝ ܐܶܬ݂ܰܘ ܓ݁ܰܢܒ݁ܽܘܗ̱ܝ
                    ܒ݁ܠܺܠܝܳܐ ܟ݁ܰܕ݂ ܕ݁ܰܡܟ݁ܺܝܢ ܚ̱ܢܰܢ</p>
               </div>
               <div type="textpart" subtype="verse" n="14">
                  <p>ܘܶܐܢ ܐܶܫܬ݁ܰܡܥܰܬ݂ ܗܳܕ݂ܶܐ ܩܕ݂ܳܡ ܗܺܓ݂ܡܽܘܢܳܐ ܚܢܰܢ ܡܦ݁ܺܝܣܺܝܢ
                    ܚ̱ܢܰܢ ܠܶܗ ܘܰܠܟ݂ܽܘܢ ܕ݁ܠܳܐ ܨܶܦ݂ܬ݂ܳܐ ܥܳܒ݂ܕ݁ܺܝܢ ܚ̱ܢܰܢ</p>
               </div>
               <div type="textpart" subtype="verse" n="15">
                  <p>ܗܶܢܽܘܢ ܕ݁ܶܝܢ ܟ݁ܰܕ݂ ܢܣܰܒ݂ܘ ܟ݁ܶܣܦ݁ܳܐ ܥܒ݂ܰܕ݂ܘ ܐܰܝܟ݂ ܕ݁ܰܐܠܶܦ݂ܘ
                    ܐܶܢܽܘܢ ܘܢܶܦ݂ܩܰܬ݂ ܡܶܠܬ݂ܳܐ ܗܳܕ݂ܶܐ ܒ݁ܶܝܬ݂ ܝܺܗܽܘܕ݂̈ܳܝܶܐ ܥܕ݂ܰܡܳܐ ܠܝܰܘܡܳܢܳܐ</p>
               </div>
               <div type="textpart" subtype="verse" n="16">
                  <p>ܬ݁ܰܠܡܺܝܕ݂̈ܶܐ ܕ݁ܶܝܢ ܚܕ݂ܰܥܣܰܪ ܐܶܙܰܠܘ ܠܰܓ݂ܠܺܝܠܳܐ ܠܛܽܘܪܳܐ
                    ܐܰܝܟ݁ܳܐ ܕ݁ܘܰܥܶܕ݂ ܐܶܢܽܘܢ ܝܶܫܽܘܥ</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܚܙܰܐܘܽܗ̱ܝ ܣܓ݂ܶܕ݂ܘ ܠܶܗ ܡܶܢܗܽܘܢ ܕ݁ܶܝܢ ܐܶܬ݂ܦ݁ܰܠܰܓ݂ܘ
                    ܗ̱ܘܰܘ</p>
               </div>
               <div type="textpart" subtype="verse" n="18">
                  <p>ܘܰܩܪܶܒ݂ ܝܶܫܽܘܥ ܡܰܠܶܠ ܥܰܡܗܽܘܢ ܘܶܐܡܰܪ ܠܗܽܘܢ ܐܶܬ݂ܺܝܗܶܒ݂ ܠܺܝ
                    ܟ݁ܽܠ ܫܽܘܠܛܳܢ ܒ݁ܰܫܡܰܝܳܐ ܘܒ݂ܰܐܪܥܳܐ ܘܰܐܝܟ݁ܰܢܳܐ ܕ݁ܫܰܕ݁ܪܰܢܝ ܐܳܒ݂ܝ ܡܫܰܕ݁ܰܪ ܐ̱ܢܳܐ
                    ܠܟ݂ܽܘܢ</p>
               </div>
               <div type="textpart" subtype="verse" n="19">
                  <p>ܙܶܠܘ ܗܳܟ݂ܺܝܠ ܬ݁ܰܠܡܶܕ݂ܘ ܟ݁ܽܠܗܽܘܢ ܥܰܡ̱̈ܡܶܐ ܘܰܐܥܡܶܕ݂ܘ ܐܶܢܽܘܢ
                    ܒ݁ܫܶܡ ܐܰܒ݂ܳܐ ܘܰܒ݂ܪܳܐ ܘܪܽܘܚܳܐ ܕ݁ܩܽܘܕ݂ܫܳܐ</p>
               </div>
               <div type="textpart" subtype="verse" n="20">
                  <p>ܘܰܐܠܶܦ݂ܘ ܐܶܢܽܘܢ ܕ݁ܢܶܛܪܽܘܢ ܟ݁ܽܠ ܡܳܐ ܕ݁ܦ݂ܰܩܶܕ݁ܬ݁ܟ݂ܽܘܢ ܘܗܳܐ
                    ܐܶܢܳܐ ܥܰܡܟ݂ܽܘܢ ܐ̱ܢܳܐ ܟ݁ܽܠܗܽܘܢ ܝܰܘ̈ܡܳܬ݂ܳܐ ܥܕ݂ܰܡܳܐ ܠܫܽܘܠܳܡܶܗ ܕ݁ܥܳܠܡܳܐ ܐܰܡܺܝܢ </p>
               </div>
            </div>
         </div>
      </body>
   </text>
</TEI>
