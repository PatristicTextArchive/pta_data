<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title xml:lang="syc">ܐܘܢܓܠܝܘܢ ܩܕܝܫܐ ܟܪܘܙܘܬܐ ܕܝܘܚܢܢ</title>
            <author>
               <persName key="pta9999">The Peshitta New
                    Testament</persName>
            </author>
            <respStmt>
               <orgName role="sponsor">University of Oxford</orgName>
               <orgName role="sponsor">Brigham Young University</orgName>
               <orgName role="sponsor">Vanderbilt University</orgName>
               <orgName role="sponsor">Initiative for Digital Humanities, Media, and Culture at Texas A&amp;M
                    University</orgName>
               <persName role="principal">Kristian S. Heal</persName>
               <persName role="principal">David G.K. Taylor</persName>
               <persName role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</persName>
               <persName role="editor" ref="http://syriaca.org/person.xml#abutts">Aaron Butts, The
                    Catholic University of America</persName>
               <persName role="editor" ref="http://syriaca.org/person.xml#kheal">Kristian S. Heal,
                    Brigham Young University</persName>
               <persName role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</persName>
               <persName role="editor" ref="http://syriaca.org/person.xml#dmichelson">David A.
                    Michelson, Vanderbilt University</persName>
               <persName role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</persName>
               <persName role="editor" ref="http://syriaca.org/person.xml#jwalters">James E. Walters,
                    Rochester College</persName>
               <resp>original digitization under a Creative Commons Attribution 4.0 International License as found in https://syriaccorpus.org, distributed by Jean and Alexander Heard Library System, Vanderbilt University, Nashville, Tennessee. Downloaded on 2024-04-08.</resp>
            </respStmt>
            <respStmt>
               <persName ref="http://syriaca.org/person.xml#jwalters">James E. Walters</persName>
               <resp>TEI-XML endocing.</resp>
            </respStmt>
            <respStmt>
               <persName ref="https://orcid.org/0000-0001-5382-6322" xml:id="AvS">Annette von Stockhausen</persName>
               <resp>Conversion to CTS-compliant PTA TEI.</resp>
            </respStmt>
            <respStmt>
               <persName ref="http://syriaca.org/person.xml#gkiraz">George Kiraz</persName>
               <resp>Transcription of Syriac text.</resp>
            </respStmt>
         </titleStmt>
         <publicationStmt>
            <authority>Digital Syriac Corpus</authority>
            <distributor>Patristic Text Archive</distributor>
            <availability>
               <licence target="https://creativecommons.org/licenses/by/4.0/">Available under a Creative Commons Attribution ShareAlike 4.0 International License (The TEI XML edition is copyrighted by James E. Walters).</licence>
            </availability>
            <date>2024</date>
            <idno type="PTA">pta9999.pta066</idno>
            <idno type="DSC">https://syriaccorpus.org/121</idno>
            <idno type="TLG"><!--TLG-ID--></idno>
            <idno type="CPG"><!--CPG-ID--></idno>
            <idno type="BHG"><!--BHG-ID--></idno>
            <idno type="Pinakes-Oeuvre"><!--Pinnakes-Oeuvre ID--></idno>
         </publicationStmt>
         <sourceDesc xml:id="sourceDesc1">
            <listBibl>
               <biblStruct>
                  <monogr>
                     <editor>
                        <forename>G. H.</forename>
                        <surname>Gwilliam</surname>
                     </editor>
                     <editor>
                        <forename>J.</forename>
                        <surname>Pinkerton</surname>
                     </editor>
                     <editor>
                        <forename>John</forename>
                        <surname>Gwynn</surname>
                     </editor>
                     <title level="m">The New Testament in Syriac [<foreign xml:lang="syr">ܕܝܬܝܩܐ ܚܕܬܐ ܕܡܪܢ ܝܫܘܥ
                            ܡܫܝܚܐ</foreign>]</title>
                     <idno type="URI">http://syriaca.org/bibl/2491</idno>
                     <idno type="zotero">1049</idno>
                     <idno type="URI">http://zotero.org/groups/392292/items/N4KFR4M9</idno>
                     <ref target="https://archive.org/details/newtestamentinsy00lond"/>
                     <imprint>
                        <pubPlace>London</pubPlace>
                        <publisher>British and Foreign Bible Society</publisher>
                        <date>1905</date>
                     </imprint>
                  </monogr>
               </biblStruct>
            </listBibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="verse"
                         matchPattern="(.+).(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="chapter"
                         matchPattern="(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3,$4/$1">
               <p>For references to the Septuagint LXX is used as abbreviation, for references to the New Testament NA is used as abbreviation for the version, for references to the Vulgata Vg is used as abbrevation, for references to the Peshitta PES is used as abbrevation, for references to the Hexapla Hexapla is used as abbreviation.</p>
               <p>Noted are references to a biblical book, chapter, verse, sc. LXX:Gn:1:1; also possible: LXX:Gn:1:1-3 for a sequence of verses or LXX:Gn:1:1.3 for two verses not following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa, 2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps, Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah, Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk, Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm, Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible: LXX:Gn:1-3 for a sequence of chapters or LXX:Gn:1.3 for two chapters not following each other.</p>
            </cRefPattern>
            <cRefPattern matchPattern="(.+):(.+)"
                         replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <refsDecl xml:id="pta">
            <cRefPattern matchPattern="(.+)" replacementPattern="https://pta.bbaw.de/text/$1">
               <p>References to PTA-CTS-URNs</p>
            </cRefPattern>
         </refsDecl>
         <refsDecl xml:id="perseus">
            <cRefPattern matchPattern="(.+)"
                         replacementPattern="https://scaife.perseus.org/reader/$1">
               <p>References to Perseus-CTS-URNs</p>
            </cRefPattern>
         </refsDecl>
         <editorialDecl>
            <interpretation>
               <p>
        This file is encoded according to the guidelines of the Patristic Text Archive (PTA). See <ref target="https://pta.bbaw.de/project/encoding-guidelines">https://pta.bbaw.de/project/encoding-guidelines</ref> and <ref target="https://doi.org/10.5281/zenodo.3737666">https://doi.org/10.5281/zenodo.3737666</ref>.
    </p>
               <p xml:id="biblical-quotations" ana="not-annotated not-identified">
        Biblical quotations are not annotated and not referenced. References follow the scheme declared <ref target="#biblical">above</ref>.
    </p>
               <p xml:id="other-references" ana="not-annotated not-identified">
        Other references are not annotated and not referenced. References to texts in the PTA follow the scheme declared <ref target="#pta">above (pta)</ref>, references to texts available in the <ref target="https://scaife.perseus.org/">Perseus Digital Library</ref> follow the scheme declared <ref target="#perseus">above (perseus)</ref>. If the referenced text is not available in either repository, the reference for the referenced text is given in the attribute @source in the form “Authorabbrev_Workabbrev_Location”; ancient Greek authors should be referenced according to the lists of H. G. Liddell/R. Scott/H. S. Jones, A Greek - English Lexicon, Oxford 1968 (9th edition) and G. W. H. Lampe, A Patristic Greek Lexicon, Oxford 1987 (3rd edition), for Latin ones the abbreviations of the Thesaurus Linguae Latinae (cf. Index librorum scriptorum inscriptionum ex quibus exempla afferuntur) should be used, with dots in the abbreviations deleted without replacement.
    </p>
               <p xml:id="persons" ana="not-annotated not-identified">
        Persons are not annotated and not referenced with IDs according to the <ref target="https://github.com/PatristicTextArchive/tipnr_data">TIPNR - Tyndale Individualised Proper Names with all References</ref> list for biblical persons and IDs of <ref target="https://github.com/PatristicTextArchive/pta_metadata/blob/main/pta_persons.json">PTA persons index</ref> for all other persons.
    </p>
               <p xml:id="groups" ana="not-annotated not-identified">
        Groups of persons and organisations are not annotated and not referenced with IDs according to the IDs of <ref target="https://github.com/PatristicTextArchive/pta_metadata/blob/main/pta_groups.json">PTA groups index</ref> for all other groups.
    </p>
               <p xml:id="places" ana="not-annotated not-identified">
        Places are not annotated and not referenced with <ref target="https://pleiades.stoa.org/">Pleiades Gazetteer</ref> IDs.
    </p>
            </interpretation>
            <normalization>
               <p><!--Usage of capitalisation, ν-ephelkystikon, σ: οὕτως, Iota subscriptum/adscriptum, Trema, Enclitics, apostroph/elisions, number signs, splitting of words, nomina sacra, ...--></p>
            </normalization>
            <punctuation>
               <p><!--Usage (and/or normalisation) of full stop, comma, semicolon, question mark, dash and parenthesis--></p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl>
        Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
            <taxonomy xml:id="editionstatus">
               <bibl>
        Patristic Text Archive Status of edition
    </bibl>
               <category xml:id="critical-edition">
                  <catDesc>
        Critical edition in which the text-critical variants have been encoded.
        </catDesc>
               </category>
               <category xml:id="critical-edition-no-app">
                  <catDesc>
        Critical edition in which the text-critical variants have not been encoded, e.g. because it is a retro-digitisation of a printed critical edition and for copyright reasons the apparatus cannot be included in the retro-digitisation.
        </catDesc>
               </category>
               <category xml:id="critical-edition-outdated">
                  <catDesc>
            Edition which notes text-critical variants, but does not, for example, comprehensively include the manuscripts.
        </catDesc>
               </category>
               <category xml:id="pre-critical-edition">
                  <catDesc>
            Pre-modern editions (e.g. editions in the Patrologia Graeca or Latina)
        </catDesc>
               </category>
            </taxonomy>
            <taxonomy xml:id="annotationstatus">
               <bibl>
        Patristic Text Archive Status of annotation
    </bibl>
               <category xml:id="fully-annotated">
                  <catDesc>
        All instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="partially-annotated">
                  <catDesc>
        Some instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="not-annotated">
                  <catDesc>
        No instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="fully-identified">
                  <catDesc>
        All encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
               <category xml:id="partially-identified">
                  <catDesc>
        Some encoded instances of a phenomenon (e.g. biblical quotations, persons, places) are identified with the respective norm data
        </catDesc>
               </category>
               <category xml:id="not-identified">
                  <catDesc>
        No encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
            </taxonomy>
         </classDecl>
         <schemaRef key="v3"
                    url="https://raw.githubusercontent.com/PatristicTextArchive/Schema/master/tei-pta.rng"/>
      </encodingDesc>
      <profileDesc>
         <creation>
            <date notBefore="0350" notAfter="0450">Translated from Greek into Syriac in late 4th/early 5th century</date>
            <placeName ref="http://pleiades.stoa.org/places/"><!--Correct place needs to be filled in and referenced.--></placeName>
         </creation>
         <textClass>
            <keywords scheme="#comphistsem">
               <term>Biblical</term>
            </keywords>
            <keywords scheme="#editionstatus">
               <term>critical-edition-outdated</term>
            </keywords>
         </textClass>
      </profileDesc>
      <revisionDesc status="draft">
         <change when="2023-05-22" who="#AvS">
          Updated file to comply with version 3.0 of <ref target="https://github.com/PatristicTextArchive/Schema">TEI-PTA-Schema</ref>
         </change>
         <change when="2024-04-08" who="#AvS">Converted to PTA encoding guidelines</change>
         <change when="2018-05-01" who="http://syriaca.org/person.xml#jwalters">Edited source information, status, and type of text</change>
         <change when="2017-07-05" who="http://syriaca.org/person.xml#jwalters">Edited text
                structure</change>
         <change when="2017-04-24" who="http://syriaca.org/person.xml#jwalters">Created:
                file</change>
      </revisionDesc>
   </teiHeader>
   <text>
      <body>
         <div type="edition"
              xml:lang="syc"
              n="urn:cts:pta:pta9999.pta066.pta-syc1">
            <head>
               <title>ܐܘܢܓܠܝܘܢ ܩܕܝܫܐ ܟܪܘܙܘܬܐ ܕܝܘܚܢܢ</title>
            </head>
            <div type="textpart" subtype="chapter" n="1">
               <milestone unit="SyrChapter" n="1"/>
               <div type="textpart" subtype="verse" n="1">
                  <p> ܒ݁ܪܺܫܺܝܬ݂ ܐܺܝܬ݂ܰܘܗ̱ܝ ܗ̱ܘܳܐ ܡܶܠܬ݂ܳܐ . ܘܗܽܘ ܡܶܠܬ݂ܳܐ ܂
                    ܐܺܝܬ݂ܰܘܗ̱ܝ ܗ̱ܘܳܐ ܠܘܳܬ݂ ܐܰܠܳܗܳܐ . ܘܰܐܠܳܗܳܐ ܐܺܝܬ݂ܰܘܗ̱ܝ ܗ̱ܘܳܐ ܗܽܘ ܡܶܠܬ݂ܳܐ .</p>
               </div>
               <div type="textpart" subtype="verse" n="2">
                  <p>ܗܳܢܳܐ ܂ ܐܺܝܬ݂ܰܘܗ̱ܝ ܗ̱ܘܳܐ ܒ݁ܪܺܫܺܝܬ݂ ܠܘܳܬ݂ ܐܰܠܳܗܳܐ .</p>
               </div>
               <div type="textpart" subtype="verse" n="3">
                  <p>ܟ݁ܽܠ ܒ݁ܺܐܝܕ݂ܶܗ ܗܘܳܐ . ܘܒ݂ܶܠܥܳܕ݂ܰܘܗ̱ܝ̈ ܐܳܦ݂ܠܳܐ ܚܕ݂ܳܐ ܗܘܳܬ݂
                    ܡܶܕ݁ܶܡ ܕ݁ܰܗܘܳܐ .</p>
               </div>
               <div type="textpart" subtype="verse" n="4">
                  <p>ܒ݁ܶܗ ܚܰܝܶܐ̈ ܗܘܳܐ . ܘܚܰܝܶܐ̈ ܐܺܝܬ݂ܰܝܗܽܘܢ ܂ ܢܽܘܗܪܳܐ
                    ܕ݁ܰܒ݂ܢܰܝܢܳܫܳܐ̈ .</p>
               </div>
               <div type="textpart" subtype="verse" n="5">
                  <p>ܘܗܽܘ ܢܽܘܗܪܳܐ ܒ݁ܚܶܫܽܘܟ݂ܳܐ ܡܰܢܗܰܪ . ܘܚܶܫܽܘܟ݂ܳܐ ܠܳܐ ܐܰܕ݂ܪܟ݂ܶܗ
                    ܀</p>
               </div>
               <div type="textpart" subtype="verse" n="6">
                  <p>ܗܘܳܐ ܒ݁ܰܪܢܳܫܳܐ ܕ݁ܶܐܫܬ݁ܰܕ݁ܰܪ ܡܶܢ ܐܰܠܳܗܳܐ . ܫܡܶܗ ܝܽܘܚܰܢܳܢ
                    .</p>
               </div>
               <div type="textpart" subtype="verse" n="7">
                  <p>ܗܳܢܳܐ ܐܶܬ݂ܳܐ ܠܣܳܗܕ݁ܽܘܬ݂ܳܐ ܂ ܕ݁ܢܶܣܗܰܕ݂ ܥܰܠ ܢܽܘܗܪܳܐ . ܕ݁ܟ݂ܽܠܢܳܫ
                    ܢܗܰܝܡܶܢ ܒ݁ܺܐܝܕ݂ܶܗ .</p>
               </div>
               <div type="textpart" subtype="verse" n="8">
                  <p>ܠܳܐ ܗܽܘ ܗܘܳܐ ܢܽܘܗܪܳܐ . ܐܶܠܳܐ ܕ݁ܢܶܣܗܰܕ݂ ܥܰܠ ܢܽܘܗܪܳܐ .</p>
               </div>
               <div type="textpart" subtype="verse" n="9">
                  <p>ܐܺܝܬ݂ܰܘܗ̱ܝ ܗ̱ܘܳܐ ܓ݁ܶܝܪ ܢܽܘܗܪܳܐ ܕ݁ܰܫܪܳܪܳܐ ܇ ܕ݁ܡܰܢܗܰܪ ܠܟ݂ܽܠܢܳܫ
                    ܕ݁ܳܐܬ݂ܶܐ ܠܥܳܠܡܳܐ .</p>
               </div>
               <div type="textpart" subtype="verse" n="10">
                  <p>ܒ݁ܥܳܠܡܳܐ ܗ̱ܘܳܐ . ܘܥܳܠܡܳܐ ܒ݁ܺܐܝܕ݂ܶܗ ܗܘܳܐ . ܘܥܳܠܡܳܐ ܠܳܐ
                    ܝܰܕ݂ܥܶܗ .</p>
               </div>
               <div type="textpart" subtype="verse" n="11">
                  <p>ܠܕ݂ܺܝܠܶܗ ܐܶܬ݂ܳܐ ܁ ܘܕ݂ܺܝܠܶܗ ܠܳܐ ܩܰܒ݁ܠܽܘܗ̱ܝ .</p>
               </div>
               <div type="textpart" subtype="verse" n="12">
                  <p>ܐܰܝܠܶܝܢ ܕ݁ܶܝܢ ܕ݁ܩܰܒ݁ܠܽܘܗ̱ܝ . ܝܰܗ̱ܒ݂ ܠܗܽܘܢ ܫܽܘܠܛܳܢܳܐ ܂
                    ܕ݁ܰܒ݂ܢܰܝܳܐ̈ ܕ݁ܰܐܠܳܗܳܐ ܢܶܗܘܽܘܢ . ܠܰܐܝܠܶܝܢ ܕ݁ܰܡܗܰܝܡܢܺܝܢ ܒ݁ܰܫܡܶܗ .</p>
               </div>
               <div type="textpart" subtype="verse" n="13">
                  <p>ܐܰܝܠܶܝܢ ܕ݁ܠܰܘ ܡܶܢ ܕ݁ܡܳܐ . ܘܠܳܐ ܡܶܢ ܨܶܒ݂ܝܳܢܳܐ ܕ݁ܒ݂ܶܣܪܳܐ .
                    ܘܠܳܐ ܡܶܢ ܨܶܒ݂ܝܳܢܳܐ ܕ݁ܓ݂ܰܒ݂ܪܳܐ . ܐܶܠܳܐ ܂ ܡܶܢ ܐܰܠܳܗܳܐ ܐܶܬ݂ܺܝܠܶܕ݂ܘ ܀</p>
               </div>
               <div type="textpart" subtype="verse" n="14">
                  <p>ܘܡܶܠܬ݂ܳܐ ܒ݁ܶܣܪܳܐ ܗܘܳܐ ܂ ܘܰܐܓ݁ܶܢ ܒ݁ܰܢ . ܘܰܚܙܰܝܢ ܫܽܘܒ݂ܚܶܗ .
                    ܫܽܘܒ݂ܚܳܐ ܐܰܝܟ݂ ܕ݁ܺܝܚܺܝܕ݂ܳܝܳܐ ܕ݁ܡܶܢ ܐܰܒ݂ܳܐ ܇ ܕ݁ܰܡܠܶܐ ܛܰܝܒ݁ܽܘܬ݂ܳܐ ܘܩܽܘܫܬ݁ܳܐ ܀</p>
               </div>
               <div type="textpart" subtype="verse" n="15">
                  <p>ܝܽܘܚܰܢܳܢ ܣܗܶܕ݂ ܥܠܰܘܗ̱ܝ ܁ ܘܰܩܥܳܐ ܘܶܐܡܰܪ . ܗܳܢܰܘ ܗܰܘ ܕ݁ܶܐܡܪܶܬ݂
                    ܕ݁ܒ݂ܳܬ݂ܰܪܝ ܐܳܬ݂ܶܐ ܂ ܘܰܗܘܳܐ ܠܶܗ ܩܕ݂ܳܡܰܝ . ܡܶܛܽܠ ܕ݁ܩܰܕ݂ܡܳܝ ܗ̱ܽܘ ܡܶܢܝ ܀</p>
               </div>
               <div type="textpart" subtype="verse" n="16">
                  <p>ܘܡܶܢ ܡܰܠܝܽܘܬ݂ܶܗ ܚܢܰܢ ܟ݁ܽܠܰܢ ܢܣܰܒ݂ܢ . ܘܛܰܝܒ݁ܽܘܬ݂ܳܐ ܂ ܚܠܳܦ݂
                    ܛܰܝܒ݁ܽܘܬ݂ܳܐ .</p>
               </div>
               <div type="textpart" subtype="verse" n="17">
                  <p>ܡܶܛܽܠ ܕ݁ܢܳܡܽܘܣܳܐ ܒ݁ܝܰܕ݂ ܡܽܘܫܶܐ ܐܶܬ݂ܺܝܗܶܒ݂ . ܫܪܳܪܳܐ ܕ݁ܶܝܢ
                    ܘܛܰܝܒ݁ܽܘܬ݂ܳܐ ܂ ܒ݁ܝܰܕ݂ ܝܶܫܽܘܥ ܡܫܺܝܚܳܐ ܗܘܳܐ ܀</p>
               </div>
               <div type="textpart" subtype="verse" n="18">
                  <p>ܐܰܠܳܗܳܐ ܠܳܐ ܚܙܳܐ ܐ̱ܢܳܫ ܡܶܡܬ݂ܽܘܡ . ܝܺܚܺܝܕ݂ܳܝܳܐ ܐܰܠܳܗܳܐ ܁ ܗܰܘ
                    ܕ݁ܺܐܝܬ݂ܰܘܗ̱ܝ ܒ݁ܥܽܘܒ݁ܳܐ ܕ݁ܰܐܒ݂ܽܘܗ̱ܝ ܂ ܗܽܘ ܐܶܫܬ݁ܰܥܺܝ ܀</p>
               </div>
               <div type="textpart" subtype="verse" n="19">
                  <p>ܘܗܳܕ݂ܶܐ ܗܺܝ ܣܳܗܕ݁ܽܘܬ݂ܶܗ ܕ݁ܝܽܘܚܰܢܳܢ ܇ ܟ݁ܰܕ݂ ܫܰܕ݁ܰܪܘ ܠܘܳܬ݂ܶܗ
                    ܝܺܗܽܘܕ݂ܳܝܶܐ̈ ܡܶܢ ܐܽܘܪܺܫܠܶܡ ܂ ܟ݁ܳܗܢܶܐ̈ ܘܠܶܘܳܝܶܐ̈ ܕ݁ܰܢܫܰܐܠܽܘܢܳܝܗ̱ܝ . ܐܰܢ̱ܬ݁ ܡܰܢ
                    ܐܰܢ̱ܬ݁ .</p>
               </div>
               <div type="textpart" subtype="verse" n="20">
                  <p>ܘܰܐܘܕ݁ܺܝ ܂ ܘܠܳܐ ܟ݁ܦ݂ܰܪ . ܘܰܐܘܕ݁ܺܝ ܂ ܕ݁ܠܰܘ ܐܶܢܳܐ ܐ̱ܢܳܐ
                    ܡܫܺܝܚܳܐ .</p>
               </div>
               <div type="textpart" subtype="verse" n="21">
                  <p>ܘܫܰܐܠܽܘܗ̱ܝ ܬ݁ܽܘܒ݂ . ܡܳܢܳܐ ܗܳܟ݂ܺܝܠ . ܐܺܠܺܝܳܐ ܐܰܢ̱ܬ݁ ܆ ܘܶܐܡܰܪ
                    ܠܳܐ ܐܺܝܬ݂ܰܝ . ܢܒ݂ܺܝܳܐ ܐܰܢ̱ܬ݁ ܆ ܘܶܐܡܰܪ ܠܳܐ .</p>
               </div>
               <div type="textpart" subtype="verse" n="22">
                  <p>ܘܶܐܡܰܪܘ ܠܶܗ . ܘܡܰܢܽܘ ܐܰܢ̱ܬ݁ ܕ݁ܢܶܬ݁ܶܠ ܦ݁ܶܬ݂ܓ݂ܳܡܳܐ ܠܰܐܝܠܶܝܢ
                    ܕ݁ܫܰܕ݁ܪܽܘܢ . ܡܳܢܳܐ ܐܳܡܰܪ ܐܰܢ̱ܬ݁ ܥܰܠ ܢܰܦ݂ܫܳܟ݂ ܀</p>
               </div>
               <div type="textpart" subtype="verse" n="23">
                  <p>ܐܶܡܰܪ ܆ ܐܶܢܳܐ ܩܳܠܳܐ ܕ݁ܩܳܪܶܐ ܒ݁ܡܰܕ݂ܒ݁ܪܳܐ ܆ ܕ݁ܰܐܫܘܰܘ ܐܽܘܪܚܶܗ
                    ܕ݁ܡܳܪܝܳܐ ܆ ܐܰܝܟ݁ܰܢܳܐ ܕ݁ܶܐܡܰܪ ܐܶܫܰܥܝܳܐ ܢܒ݂ܺܝܳܐ ܀</p>
               </div>
               <div type="textpart" subtype="verse" n="24">
                  <p>ܗܳܢܽܘܢ ܕ݁ܶܝܢ ܕ݁ܶܐܫܬ݁ܰܕ݁ܰܪܘ ܂ ܡܶܢ ܦ݁ܪܺܝܫܶܐ̈ ܗ̱ܘܰܘ .</p>
               </div>
               <div type="textpart" subtype="verse" n="25">
                  <p>ܘܫܰܐܠܽܘܗ̱ܝ ܂ ܘܶܐܡܰܪܘ ܠܶܗ . ܡܳܢܳܐ ܗܳܟ݂ܺܝܠ ܡܰܥܡܶܕ݂ ܐܰܢ̱ܬ݁ ܇
                    ܐܶܢ ܐܰܢ̱ܬ݁ ܠܳܐ ܐܺܝܬ݂ܰܝܟ݁ ܡܫܺܝܚܳܐ ܁ ܘܠܳܐ ܐܺܠܺܝܳܐ ܁ ܘܠܳܐ ܢܒ݂ܺܝܳܐ ܀</p>
               </div>
               <div type="textpart" subtype="verse" n="26">
                  <p>ܥܢܳܐ ܝܽܘܚܰܢܳܢ ܂ ܘܶܐܡܰܪ ܠܗܽܘܢ . ܐܶܢܳܐ ܡܰܥܡܶܕ݂ ܐ̱ܢܳܐ ܒ݁ܡܰܝܳܐ̈
                    . ܒ݁ܰܝܢܳܬ݂ܟ݂ܽܘܢ ܕ݁ܶܝܢ ܩܳܐܶܡ ܆ ܗܰܘ ܕ݁ܰܐܢ̱ܬ݁ܽܘܢ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ .</p>
               </div>
               <div type="textpart" subtype="verse" n="27">
                  <p>ܗܳܢܰܘ ܗܰܘ ܕ݁ܒ݂ܳܬ݂ܰܪܝ ܐܳܬ݂ܶܐ ܆ ܘܰܗܘܳܐ ܠܶܗ ܩܕ݂ܳܡܰܝ ܆ ܗܰܘ
                    ܕ݁ܶܐܢܳܐ ܂ ܠܳܐ ܫܳܘܶܐ ܐ̱ܢܳܐ ܕ݁ܶܐܫܪܶܐ ܥܰܪܩܶܐ̈ ܕ݁ܰܡܣܳܢܰܘܗ̱ܝ̈ ܀</p>
               </div>
               <div type="textpart" subtype="verse" n="28">
                  <p>ܗܳܠܶܝܢ ܒ݁ܒ݂ܶܝܬ݂ ܥܰܢܝܳܐ ܗܘܰܝ̈ ܂ ܒ݁ܥܶܒ݂ܪܳܐ ܕ݁ܝܽܘܪܕ݁ܢܳܢ ܂
                    ܐܰܝܟ݁ܳܐ ܕ݁ܡܰܥܡܶܕ݂ ܗ̱ܘܳܐ ܝܽܘܚܰܢܳܢ ܀</p>
               </div>
               <div type="textpart" subtype="verse" n="29">
                  <p>ܘܰܠܝܰܘܡܳܐ ܕ݁ܒ݂ܳܬ݂ܪܶܗ ܂ ܚܙܳܐ ܝܽܘܚܰܢܳܢ ܠܝܶܫܽܘܥ ܕ݁ܳܐܬ݂ܶܐ
                    ܠܘܳܬ݂ܶܗ ܂ ܘܶܐܡܰܪ . ܗܳܐ ܐܶܡܪܶܗ ܕ݁ܰܐܠܳܗܳܐ ܆ ܗܰܘ ܕ݁ܫܳܩܶܠ ܚܛܺܝܬ݂ܶܗ ܕ݁ܥܳܠܡܳܐ ܀</p>
               </div>
               <div type="textpart" subtype="verse" n="30">
                  <p>ܗܳܢܰܘ ܕ݁ܶܐܢܳܐ ܐܶܡܪܶܬ݂ ܥܠܰܘܗ̱ܝ ܇ ܕ݁ܒ݂ܳܬ݂ܰܪܝ ܐܳܬ݂ܶܐ ܓ݁ܰܒ݂ܪܳܐ ܁
                    ܘܰܗܘܳܐ ܠܶܗ ܩܕ݂ܳܡܰܝ . ܡܶܛܽܠ ܕ݁ܩܰܕ݂ܡܳܝ ܗ̱ܽܘ ܡܶܢܝ .</p>
               </div>
               <div type="textpart" subtype="verse" n="31">
                  <p>ܘܶܐܢܳܐ ܠܳܐ ܝܳܕ݂ܰܥ ܗ̱ܘܺܝܬ݂ ܠܶܗ . ܐܶܠܳܐ ܕ݁ܢܶܬ݂ܺܝܕ݂ܰܥ
                    ܠܺܐܝܣܪܳܝܶܠ . ܡܶܛܽܠ ܗܳܢܳܐ ܐܶܬ݂ܺܝܬ݂ ܐܶܢܳܐ ܂ ܕ݁ܰܒ݂ܡܰܝܳܐ̈ ܐܰܥܡܶܕ݂ ܀</p>
               </div>
               <div type="textpart" subtype="verse" n="32">
                  <p>ܘܰܐܣܗܶܕ݂ ܝܽܘܚܰܢܳܢ ܂ ܘܶܐܡܰܪ . ܕ݁ܰܚܙܺܝܬ݂ ܠܪܽܘܚܳܐ ܕ݁ܢܳܚܬ݁ܳܐ ܡܶܢ
                    ܫܡܰܝܳܐ ܁ ܐܰܝܟ݂ ܝܰܘܢܳܐ ܂ ܘܩܰܘܝܰܬ݂ ܥܠܰܘܗ̱ܝ .</p>
               </div>
               <div type="textpart" subtype="verse" n="33">
                  <p>ܘܶܐܢܳܐ ܠܳܐ ܝܳܕ݂ܰܥ ܗ̱ܘܺܝܬ݂ ܠܶܗ . ܐܶܠܳܐ ܡܰܢ ܕ݁ܫܰܕ݁ܪܰܢܝ
                    ܕ݁ܰܐܥܡܶܕ݂ ܒ݁ܡܰܝܳܐ̈ ܂ ܗܽܘ ܐܶܡܰܪ ܠܺܝ . ܕ݁ܰܐܝܢܳܐ ܕ݁ܚܳܙܶܐ ܐܰܢ̱ܬ݁ ܕ݁ܢܳܚܬ݁ܳܐ ܪܽܘܚܳܐ ܁
                    ܘܰܡܩܰܘܝܳܐ ܥܠܰܘܗ̱ܝ ܆ ܗܳܢܰܘ ܡܰܥܡܶܕ݂ ܒ݁ܪܽܘܚܳܐ ܕ݁ܩܽܘܕ݂ܫܳܐ ܀</p>
               </div>
               <div type="textpart" subtype="verse" n="34">
                  <p>ܘܶܐܢܳܐ ܚܙܺܝܬ݂ ܘܰܐܣܗܕ݂ܶܬ݂ ܂ ܕ݁ܗܳܢܰܘ ܒ݁ܪܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="35">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܩܳܐܶܡ ܗ̱ܘܳܐ ܝܽܘܚܰܢܳܢ ܘܰܬ݂ܪܶܝܢ̈ ܡܶܢ
                    ܬ݁ܰܠܡܺܝܕ݂ܰܘܗ̱ܝ̈ .</p>
               </div>
               <div type="textpart" subtype="verse" n="36">
                  <p>ܘܚܳܪ ܒ݁ܝܶܫܽܘܥ ܁ ܟ݁ܰܕ݂ ܡܗܰܠܶܟ݂ ܂ ܘܶܐܡܰܪ . ܗܳܐ ܐܶܡܪܶܗ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="37">
                  <p>ܘܰܫܡܰܥܘ ܬ݁ܪܰܝܗܽܘܢ̈ ܬ݁ܰܠܡܺܝܕ݂ܰܘܗ̱ܝ̈ ܟ݁ܰܕ݂ ܐܶܡܰܪ ܆ ܘܶܐܙܰܠܘ
                    ܠܗܽܘܢ ܒ݁ܳܬ݂ܪܶܗ ܕ݁ܝܶܫܽܘܥ .</p>
               </div>
               <div type="textpart" subtype="verse" n="38">
                  <p>ܘܶܐܬ݂ܦ݁ܢܺܝ ܝܶܫܽܘܥ ܁ ܘܰܚܙܳܐ ܐܶܢܽܘܢ ܕ݁ܳܐܬ݂ܶܝܢ ܒ݁ܳܬ݂ܪܶܗ ܆
                    ܘܶܐܡܰܪ ܠܗܽܘܢ . ܡܳܢܳܐ ܒ݁ܳܥܶܝܢ ܐܢ̱ܬ݁ܽܘܢ . ܐܳܡܪܺܝܢ ܠܶܗ . ܪܰܒ݁ܰܢ ܂ ܐܰܝܟ݁ܳܐ ܗܳܘܶܐ
                    ܐܰܢ̱ܬ݁ .</p>
               </div>
               <div type="textpart" subtype="verse" n="39">
                  <p>ܐܳܡܰܪ ܠܗܽܘܢ ܬ݁ܰܘ ܂ ܘܬ݂ܶܚܙܽܘܢ . ܗܶܢܽܘܢ ܕ݁ܶܝܢ ܐܶܬ݂ܰܘ ܂ ܘܰܚܙܰܘ
                    ܐܰܝܟ݁ܳܐ ܕ݁ܗܳܘܶܐ . ܘܰܠܘܳܬ݂ܶܗ ܗܘܰܘ ܝܰܘܡܳܐ ܗܰܘ . ܘܺܐܝܬ݂ ܗ̱ܘܰܝ̈ ܐܰܝܟ݂ ܫܳܥܶܐ̈ ܥܣܰܪ
                    ܀</p>
               </div>
               <div type="textpart" subtype="verse" n="40">
                  <p>ܚܰܕ݂ ܕ݁ܶܝܢ ܡܶܢ ܗܳܢܽܘܢ ܕ݁ܰܫܡܰܥܘ ܡܶܢ ܝܽܘܚܰܢܳܢ ܁ ܘܶܐܙܰܠܘ
                    ܒ݁ܳܬ݂ܪܶܗ ܕ݁ܝܶܫܽܘܥ ܂ ܐܺܝܬ݂ܰܘܗ̱ܝ ܗ̱ܘܳܐ ܐܰܢܕ݁ܪܶܐܘܳܣ ܐܰܚܽܘܗ̱ܝ ܕ݁ܫܶܡܥܽܘܢ .</p>
               </div>
               <div type="textpart" subtype="verse" n="41">
                  <p>ܗܳܢܳܐ ܚܙܳܐ ܠܽܘܩܕ݂ܰܡ ܠܫܶܡܥܽܘܢ ܐܰܚܽܘܗ̱ܝ ܂ ܘܶܐܡܰܪ ܠܶܗ .
                    ܐܶܫܟ݁ܰܚܢܳܝܗ̱ܝ ܠܰܡܫܺܝܚܳܐ .</p>
               </div>
               <div type="textpart" subtype="verse" n="42">
                  <p>ܘܰܐܝܬ݁ܝܶܗ ܠܘܳܬ݂ ܝܶܫܽܘܥ ܀ ܘܚܳܪ ܒ݁ܶܗ ܝܶܫܽܘܥ ܂ ܘܶܐܡܰܪ . ܐܰܢ̱ܬ݁
                    ܗ̱ܽܘ ܫܶܡܥܽܘܢ ܒ݁ܪܶܗ ܕ݁ܝܰܘܢܳܐ ܆ ܐܰܢ̱ܬ݁ ܬ݁ܶܬ݂ܩܪܶܐ ܟ݁ܺܐܦ݂ܳܐ ܀</p>
               </div>
               <div type="textpart" subtype="verse" n="43">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܨܒ݂ܳܐ ܝܶܫܽܘܥ ܠܡܶܦ݁ܰܩ ܠܰܓ݂ܠܺܝܠܳܐ .
                    ܘܶܐܫܟ݁ܰܚ ܠܦ݂ܺܝܠܺܝܦ݁ܳܘܣ ܂ ܘܶܐܡܰܪ ܠܶܗ . ܬ݁ܳܐ ܒ݁ܳܬ݂ܰܪܝ .</p>
               </div>
               <div type="textpart" subtype="verse" n="44">
                  <p>ܗܽܘ ܕ݁ܶܝܢ ܦ݂ܺܝܠܺܝܦ݁ܳܘܣ ܐܺܝܬ݂ܰܘܗ̱ܝ ܗ̱ܘܳܐ ܡܶܢ ܒ݁ܶܝܬ݂ ܨܰܝܳܕ݂ܳܐ
                    . ܡܶܢ ܡܕ݂ܺܝܢ̱ܬ݁ܶܗ ܕ݁ܰܐܢܕ݁ܪܶܐܘܳܣ ܘܰܕ݂ܫܶܡܥܽܘܢ .</p>
               </div>
               <div type="textpart" subtype="verse" n="45">
                  <p>ܘܦ݂ܺܝܠܺܝܦ݁ܳܘܣ ܐܶܫܟ݁ܰܚ ܠܢܰܬ݂ܰܢܰܝܺܐܝܠ ܂ ܘܶܐܡܰܪ ܠܶܗ . ܗܰܘ
                    ܕ݁ܰܟ݂ܬ݂ܰܒ݂ ܥܠܰܘܗ̱ܝ ܡܽܘܫܶܐ ܒ݁ܢܳܡܽܘܣܳܐ ܘܒ݂ܰܢܒ݂ܺܝܶܐ̈ ܆ ܐܶܫܟ݁ܰܚܢܳܝܗ̱ܝ ܂ ܕ݁ܝܶܫܽܘܥ
                    ܗ̱ܽܘ ܒ݁ܰܪ ܝܰܘܣܶܦ݂ ܡܶܢ ܢܳܨܪܰܬ݂ .</p>
               </div>
               <div type="textpart" subtype="verse" n="46">
                  <p>ܐܳܡܰܪ ܠܶܗ ܢܰܬ݂ܰܢܰܝܺܐܝܠ . ܡܶܢ ܢܳܨܪܰܬ݂ ܆ ܡܶܫܟ݁ܰܚ ܡܶܕ݁ܶܡ ܕ݁ܛܳܒ݂
                    ܢܶܗܘܶܐ ܆ ܐܳܡܰܪ ܠܶܗ ܦ݂ܺܝܠܺܝܦ݁ܳܘܣ . ܬ݁ܳܐ ܂ ܘܬ݂ܶܚܙܶܐ .</p>
               </div>
               <div type="textpart" subtype="verse" n="47">
                  <p>ܘܰܚܙܳܝܗ̱ܝ ܝܶܫܽܘܥ ܠܢܰܬ݂ܰܢܰܝܺܐܝܠ ܟ݁ܰܕ݂ ܐܳܬ݂ܶܐ ܠܘܳܬ݂ܶܗ ܂ ܘܶܐܡܰܪ
                    ܥܠܰܘܗ̱ܝ . ܗܳܐ ܫܰܪܺܝܪܳܐܝܺܬ݂ ܒ݁ܰܪ ܐܺܝܣܪܳܝܶܠ ܂ ܕ݁ܢܶܟ݂ܠܳܐ ܠܰܝܬ݁ ܒ݁ܶܗ .</p>
               </div>
               <div type="textpart" subtype="verse" n="48">
                  <p>ܐܳܡܰܪ ܠܶܗ ܢܰܬ݂ܰܢܰܝܺܐܝܠ . ܡܶܢ ܐܰܝܡܶܟ݁ܳܐ ܝܳܕ݂ܰܥ ܐܰܢ̱ܬ݁ ܠܺܝ .
                    ܐܳܡܰܪ ܠܶܗ ܝܶܫܽܘܥ . ܥܰܕ݂ܠܳܐ ܢܶܩܪܶܝܟ݂ ܦ݂ܺܝܠܺܝܦ݁ܳܘܣ ܟ݁ܰܕ݂ ܬ݁ܚܶܝܬ݂ ܬ݁ܺܬ݁ܳܐ ܐܰܢ̱ܬ݁
                    ܚܙܺܝܬ݂ܳܟ݂ ܀</p>
               </div>
               <div type="textpart" subtype="verse" n="49">
                  <p>ܥܢܳܐ ܢܰܬ݂ܰܢܰܝܺܐܝܠ ܂ ܘܶܐܡܰܪ ܠܶܗ . ܪܰܒ݁ܺܝ ܆ ܐܰܢ̱ܬ݁ ܗ̱ܽܘ ܒ݁ܪܶܗ
                    ܕ݁ܰܐܠܳܗܳܐ . ܐܰܢ̱ܬ݁ ܗ̱ܽܘ ܡܰܠܟ݁ܶܗ ܕ݁ܺܐܝܣܪܳܝܶܠ .</p>
               </div>
               <div type="textpart" subtype="verse" n="50">
                  <p>ܐܳܡܰܪ ܠܶܗ ܝܶܫܽܘܥ . ܥܰܠ ܕ݁ܶܐܡܪܶܬ݂ ܠܳܟ݂ ܕ݁ܰܚܙܺܝܬ݂ܳܟ݂ ܬ݁ܚܶܝܬ݂
                    ܬ݁ܺܬ݁ܳܐ ܡܗܰܝܡܶܢ ܐܰܢ̱ܬ݁ . ܕ݁ܪܰܘܪܒ݂ܳܢ̈ ܡܶܢ ܗܳܠܶܝܢ ܬ݁ܶܚܙܶܐ .</p>
               </div>
               <div type="textpart" subtype="verse" n="51">
                  <p>ܐܳܡܰܪ ܠܶܗ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܶܢ ܗܳܫܳܐ
                    ܬ݁ܶܚܙܽܘܢ ܫܡܰܝܳܐ ܕ݁ܰܦ݂ܬ݂ܺܝܚܺܝܢ ܆ ܘܡܰܠܰܐܟ݂ܰܘܗ̱ܝ̈ ܕ݁ܰܐܠܳܗܳܐ ܟ݁ܰܕ݂ ܣܳܠܩܺܝܢ ܘܢܳܚܬ݁ܺܝܢ
                    ܠܘܳܬ݂ ܒ݁ܪܶܗ ܕ݁ܐ̱ܢܳܫܳܐ ܀.܀.܀܀</p>
               </div>
               <milestone unit="SyrChapter" n="2"/>
            </div>
            <div type="textpart" subtype="chapter" n="2">
               <div type="textpart" subtype="verse" n="1">
                  <p> ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܆ ܗܘܳܬ݂ ܡܶܫܬ݁ܽܘܬ݂ܳܐ ܒ݁ܩܳܛܢܶܐ
                    ܡܕ݂ܺܝܢ̱ܬ݁ܳܐ ܕ݁ܰܓ݂ܠܺܝܠܳܐ . ܘܶܐܡܶܗ ܕ݁ܝܶܫܽܘܥ ܬ݁ܰܡܳܢ ܗ̱ܘܳܬ݂ .</p>
               </div>
               <div type="textpart" subtype="verse" n="2">
                  <p>ܘܳܐܦ݂ ܗܽܘ ܝܶܫܽܘܥ ܘܬ݂ܰܠܡܺܝܕ݂ܰܘܗ̱ܝ̈ ܂ ܐܶܬ݂ܩܪܺܝܘ ܠܳܗ
                    ܠܡܶܫܬ݁ܽܘܬ݂ܳܐ .</p>
               </div>
               <div type="textpart" subtype="verse" n="3">
                  <p>ܘܰܚܣܰܪ ܗ̱ܘܳܐ ܚܰܡܪܳܐ . ܘܳܐܡܪܳܐ ܠܶܗ ܐܶܡܶܗ ܠܝܶܫܽܘܥ . ܚܰܡܪܳܐ
                    ܠܰܝܬ݁ ܠܗܽܘܢ .</p>
               </div>
               <div type="textpart" subtype="verse" n="4">
                  <p>ܐܳܡܰܪ ܠܳܗ ܝܶܫܽܘܥ . ܡܳܐ ܠܺܝ ܘܠܶܟ݂ܝ ܁ ܐܰܢ̱ܬ݁ܬ݂ܳܐ ܅ ܠܳܐ
                    ܥܕ݂ܰܟ݁ܺܝܠ ܐܶܬ݂ܳܬ݂ ܫܳܥܰܬ݂ܝ .</p>
               </div>
               <div type="textpart" subtype="verse" n="5">
                  <p>ܐܳܡܪܳܐ ܐܶܡܶܗ ܠܰܡܫܰܡܫܳܢܶܐ̈ . ܡܶܕ݁ܶܡ ܕ݁ܳܐܡܰܪ ܠܟ݂ܽܘܢ ܂ ܥܒ݂ܶܕ݂ܘ
                    .</p>
               </div>
               <div type="textpart" subtype="verse" n="6">
                  <p>ܐܺܝܬ݂ ܗ̱ܘܰܝ̈ ܕ݁ܶܝܢ ܬ݁ܰܡܳܢ ܁ ܐܰܓ݂ܳܢܶܐ̈ ܕ݁ܟ݂ܺܐܦ݂ܳܐ ܫܶܬ݂ .
                    ܕ݁ܣܺܝܡܳܢ̈ ܠܬ݂ܰܕ݂ܟ݁ܺܝܬ݂ܳܐ ܕ݁ܺܝܗܽܘܕ݂ܳܝܶܐ̈ . ܕ݁ܳܐܚܕ݁ܳܢ̈ ܬ݁ܪܶܝܢ̈ ܬ݁ܪܶܝܢ̈ ܪܶܒ݂ܥܺܝܢ̈ ܂
                    ܐܰܘ ܬ݁ܠܳܬ݂ܳܐ .</p>
               </div>
               <div type="textpart" subtype="verse" n="7">
                  <p>ܐܳܡܰܪ ܠܗܽܘܢ ܝܶܫܽܘܥ . ܡܠܰܘ ܐܶܢܶܝܢ̈ ܡܰܝܳܐ̈ ܠܰܐܓ݂ܳܢܶܐ̈ . ܘܰܡܠܰܘ
                    ܐܶܢܶܝܢ̈ ܥܕ݂ܰܡܳܐ ܠܥܶܠ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܗܽܘܢ . ܙܠܽܘܥܘ ܡܶܟ݁ܺܝܠ ܂ ܘܰܐܝܬ݁ܰܘ ܠܪܺܝܫ ܣܡܳܟ݂ܳܐ .
                    ܘܰܐܝܬ݁ܺܝܘ .</p>
               </div>
               <div type="textpart" subtype="verse" n="9">
                  <p>ܘܟ݂ܰܕ݂ ܛܥܶܡ ܗܰܘ ܪܺܝܫ ܣܡܳܟ݂ܳܐ ܡܰܝܳܐ̈ ܗܳܢܽܘܢ ܕ݁ܰܗܘܰܘ ܚܰܡܪܳܐ :
                    ܘܠܳܐ ܝܳܕ݂ܰܥ ܗ̱ܘܳܐ ܡܶܢ ܐܰܝܡܶܟ݁ܳܐ ܗ̱ܘܳܐ : ܡܫܰܡܫܳܢܶܐ̈ ܕ݁ܶܝܢ ܝܳܕ݂ܥܺܝܢ ܗ̱ܘܰܘ .
                    ܕ݁ܗܶܢܽܘܢ ܡܠܰܘ ܐܶܢܽܘܢ ܠܡܰܝܳܐ̈ . ܩܪܳܐ ܪܺܝܫ ܣܡܳܟ݂ܳܐ ܠܚܰܬ݂ܢܳܐ ܂</p>
               </div>
               <div type="textpart" subtype="verse" n="10">
                  <p>ܘܶܐܡܰܪ ܠܶܗ . ܟ݁ܽܠ ܐ̱ܢܳܫ ܠܽܘܩܕ݂ܰܡ ܚܰܡܪܳܐ ܛܳܒ݂ܳܐ ܡܰܝܬ݁ܶܐ .
                    ܘܡܳܐ ܕ݁ܰܪܘܺܝܘ ܗܳܝܕ݁ܶܝܢ ܐܰܝܢܳܐ ܕ݁ܰܒ݂ܨܺܝܪ . ܐܰܢ̱ܬ݁ ܕ݁ܶܝܢ ܢܛܰܪܬ݁ܳܝܗ̱ܝ ܠܚܰܡܪܳܐ
                    ܛܳܒ݂ܳܐ ܥܕ݂ܰܡܳܐ ܠܗܳܫܳܐ .</p>
               </div>
               <div type="textpart" subtype="verse" n="11">
                  <p>ܗܳܕ݂ܶܐ ܗ̱ܝ ܐܳܬ݂ܳܐ ܩܰܕ݂ܡܳܝܬ݁ܳܐ ܕ݁ܰܥܒ݂ܰܕ݂ ܝܶܫܽܘܥ ܒ݁ܩܳܛܢܶܐ
                    ܕ݁ܰܓ݂ܠܺܝܠܳܐ ܇ ܘܰܐܘܕ݁ܰܥ ܫܽܘܒ݂ܚܶܗ ܂ ܘܗܰܝܡܶܢܘ ܒ݁ܶܗ ܬ݁ܰܠܡܺܝܕ݂ܰܘܗ̱ܝ̈ ܀</p>
               </div>
               <div type="textpart" subtype="verse" n="12">
                  <p>ܒ݁ܳܬ݂ܰܪ ܗܳܕ݂ܶܐ ܢܚܶܬ݂ ܠܰܟ݂ܦ݂ܰܪܢܰܚܽܘܡ ܇ ܗܽܘ ܘܶܐܡܶܗ ܘܰܐܚܰܘܗ̱ܝ̈
                    ܘܬ݂ܰܠܡܺܝܕ݂ܰܘܗ̱ܝ̈ . ܘܬ݂ܰܡܳܢ ܗ̱ܘܰܘ ܩܰܠܺܝܠ ܝܰܘܡܳܬ݂ܳܐ̈ ܀</p>
               </div>
               <div type="textpart" subtype="verse" n="13">
                  <p>ܘܩܰܪܺܝܒ݂ ܗ̱ܘܳܐ ܦ݁ܶܨܚܳܐ ܕ݁ܺܝܗܽܘܕ݂ܳܝܶܐ̈ . ܘܰܣܠܶܩ ܠܽܐܘܪܺܫܠܶܡ
                    ܝܶܫܽܘܥ ܆</p>
               </div>
               <div type="textpart" subtype="verse" n="14">
                  <p>ܘܶܐܫܟ݁ܰܚ ܒ݁ܗܰܝܟ݁ܠܳܐ ܠܗܳܠܶܝܢ ܕ݁ܰܡܙܰܒ݁ܢܺܝܢ ܬ݁ܰܘܪܶܐ̈ ܘܥܶܪܒ݁ܶܐ̈
                    ܘܝܰܘܢܶܐ̈ ܁ ܘܠܰܡܥܰܪܦ݂ܳܢܶܐ̈ ܕ݁ܝܳܬ݂ܒ݁ܺܝܢ .</p>
               </div>
               <div type="textpart" subtype="verse" n="15">
                  <p>ܘܰܥܒ݂ܰܕ݂ ܠܶܗ ܦ݁ܪܳܓ݂ܶܠܳܐ ܡܶܢ ܚܰܒ݂ܠܳܐ ܆ ܘܰܠܟ݂ܽܠܗܽܘܢ ܐܰܦ݁ܶܩ ܡܶܢ
                    ܗܰܝܟ݁ܠܳܐ ܂ ܘܰܠܥܶܪܒ݁ܶܐ̈ ܘܰܠܬ݂ܰܘܪܶܐ̈ ܘܠܰܡܥܰܪܦ݂ܳܢܶܐ̈ . ܘܶܐܫܰܕ݂ ܥܽܘܪܦ݂ܳܢܗܽܘܢ ܁
                    ܘܦ݂ܳܬ݂ܽܘܪܰܝܗܽܘܢ̈ ܗܦ݂ܰܟ݂ .</p>
               </div>
               <div type="textpart" subtype="verse" n="16">
                  <p>ܘܰܠܗܳܢܽܘܢ ܕ݁ܰܡܙܰܒ݁ܢܺܝܢ ܝܰܘܢܶܐ̈ ܂ ܐܶܡܰܪ . ܫܩܽܘܠܘ ܗܳܠܶܝܢ
                    ܡܶܟ݁ܳܐ . ܘܠܳܐ ܬ݁ܶܥܒ݁ܕ݂ܽܘܢܶܗ ܠܒ݂ܰܝܬ݁ܶܗ ܕ݁ܳܐܒ݂ܝ ܒ݁ܶܝܬ݂ ܬ݁ܶܐܓ݂ܽܘܪܬ݁ܳܐ ܀</p>
               </div>
               <div type="textpart" subtype="verse" n="17">
                  <p>ܘܶܐܬ݁ܕ݁ܟ݂ܰܪܘ ܬ݁ܰܠܡܺܝܕ݂ܰܘܗ̱ܝ̈ ܕ݁ܰܟ݂ܬ݂ܺܝܒ݂ ܇ ܕ݁ܰܛܢܳܢܶܗ
                    ܕ݁ܒ݂ܰܝܬ݁ܳܟ݂ ܐܰܟ݂ܠܰܢܝ ܀</p>
               </div>
               <div type="textpart" subtype="verse" n="18">
                  <p>ܥܢܰܘ ܕ݁ܶܝܢ ܝܺܗܽܘܕ݂ܳܝܶܐ̈ ܂ ܘܶܐܡܰܪܘ ܠܶܗ . ܡܳܢܳܐ ܐܳܬ݂ܳܐ ܡܚܰܘܶܐ
                    ܐܰܢ̱ܬ݁ ܠܰܢ . ܕ݁ܗܳܠܶܝܢ ܥܳܒ݂ܶܕ݂ ܐܰܢ̱ܬ݁ .</p>
               </div>
               <div type="textpart" subtype="verse" n="19">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܣܬ݂ܽܘܪܘ ܗܰܝܟ݁ܠܳܐ ܗܳܢܳܐ ܆
                    ܘܠܰܬ݂ܠܳܬ݂ܳܐ ܝܰܘܡܺܝܢ̈ ܂ ܐܶܢܳܐ ܡܩܺܝܡ ܐ̱ܢܳܐ ܠܶܗ .</p>
               </div>
               <div type="textpart" subtype="verse" n="20">
                  <p>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ . ܠܰܐܪܒ݁ܥܺܝܢ ܘܫܶܬ݂ ܫܢܺܝܢ̈ ܐܶܬ݂ܒ݁ܢܺܝ
                    ܗܰܝܟ݁ܠܳܐ ܗܳܢܳܐ : ܘܰܐܢ̱ܬ݁ ܆ ܠܰܬ݂ܠܳܬ݂ܳܐ ܝܰܘܡܺܝܢ̈ ܡܩܺܝܡ ܐܰܢ̱ܬ݁ ܠܶܗ ܆</p>
               </div>
               <div type="textpart" subtype="verse" n="21">
                  <p>ܗܽܘ ܕ݁ܶܝܢ ܐܶܡܰܪ ܗ̱ܘܳܐ ܥܰܠ ܗܰܝܟ݁ܠܳܐ ܕ݁ܦ݂ܰܓ݂ܪܶܗ .</p>
               </div>
               <div type="textpart" subtype="verse" n="22">
                  <p>ܟ݁ܰܕ݂ ܩܳܡ ܕ݁ܶܝܢ ܡܶܢ ܒ݁ܶܝܬ݂ ܡܺܝܬ݂ܶܐ̈ ܆ ܐܶܬ݁ܕ݁ܟ݂ܰܪܘ
                    ܬ݁ܰܠܡܺܝܕ݂ܰܘܗ̱ܝ̈ ܕ݁ܗܳܕ݂ܶܐ ܐܶܡܰܪ ܗ̱ܘܳܐ . ܘܗܰܝܡܶܢܘ ܠܰܟ݂ܬ݂ܳܒ݂ܶܐ̈ ܂ ܘܰܠܡܶܠܬ݂ܳܐ
                    ܕ݁ܶܐܡܰܪ ܝܶܫܽܘܥ ܀܀</p>
               </div>
               <div type="textpart" subtype="verse" n="23">
                  <p>ܟ݁ܰܕ݂ ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܝܶܫܽܘܥ ܒ݁ܽܐܘܪܺܫܠܶܡ ܂ ܒ݁ܦ݂ܶܨܚܳܐ
                    ܒ݁ܥܰܕ݂ܥܺܕ݂ܳܐ ܆ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ ܂ ܕ݁ܰܚܙܰܘ ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂ .</p>
               </div>
               <div type="textpart" subtype="verse" n="24">
                  <p>ܗܽܘ ܕ݁ܶܝܢ ܝܶܫܽܘܥ ܂ ܠܳܐ ܡܗܰܝܡܶܢ ܗ̱ܘܳܐ ܠܗܽܘܢ ܢܰܦ݂ܫܶܗ . ܡܶܛܽܠ
                    ܕ݁ܗܽܘ ܝܳܕ݂ܰܥ ܗ̱ܘܳܐ ܠܟ݂ܽܠܢܳܫ .</p>
               </div>
               <div type="textpart" subtype="verse" n="25">
                  <p>ܘܠܳܐ ܣܢܺܝܩ ܗ̱ܘܳܐ ܕ݁ܐ̱ܢܳܫ ܢܶܣܗܰܕ݂ ܠܶܗ ܥܰܠ ܟ݁ܽܠ ܒ݁ܰܪܢܳܫ . ܗܽܘ
                    ܓ݁ܶܝܪ ܝܳܕ݂ܰܥ ܗ̱ܘܳܐ ܡܳܢܳܐ ܐܺܝܬ݂ ܒ݁ܒ݂ܰܪܢܳܫܳܐ ܀܀</p>
               </div>
            </div>
            <div type="textpart" subtype="chapter" n="3">
               <div type="textpart" subtype="verse" n="1">
                  <p> ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܚܰܕ݂ ܓ݁ܰܒ݂ܪܳܐ ܡܶܢ ܦ݁ܪܺܝܫܶܐ̈ ܆
                    ܢܺܝܩܳܕ݂ܺܡܳܘܣ ܫܡܶܗ ܗ̱ܘܳܐ . ܐܰܪܟ݂ܽܘܢܳܐ ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="2">
                  <p>ܗܳܢܳܐ ܐܶܬ݂ܳܐ ܠܘܳܬ݂ ܝܶܫܽܘܥ ܒ݁ܠܺܠܝܳܐ ܂ ܘܶܐܡܰܪ ܠܶܗ . ܪܰܒ݁ܺܝ ܆
                    ܝܳܕ݂ܥܺܝܢܰܢ ܕ݁ܡܶܢ ܐܰܠܳܗܳܐ ܐܶܫܬ݁ܰܕ݁ܰܪܬ݁ ܡܰܠܦ݂ܳܢܳܐ . ܠܳܐ ܓ݁ܶܝܪ ܐ̱ܢܳܫ ܡܶܫܟ݁ܰܚ ܗܳܠܶܝܢ
                    ܐܳܬ݂ܘܳܬ݂ܳܐ̈ ܠܡܶܥܒ݁ܰܕ݂ ܕ݁ܰܐܢ̱ܬ݁ ܥܳܒ݂ܶܕ݂ ܐܰܢ̱ܬ݁ ܇ ܐܶܠܳܐ ܡܰܢ ܕ݁ܰܐܠܳܗܳܐ ܥܰܡܶܗ .</p>
               </div>
               <div type="textpart" subtype="verse" n="3">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܆
                    ܕ݁ܶܐܢ ܐ̱ܢܳܫ ܠܳܐ ܡܶܬ݂ܺܝܠܶܕ݂ ܡܶܢ ܕ݁ܪܺܝܫ ܆ ܠܳܐ ܡܶܫܟ݁ܰܚ ܕ݁ܢܶܚܙܶܐ ܡܰܠܟ݁ܽܘܬ݂ܶܗ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="4">
                  <p>ܐܳܡܰܪ ܠܶܗ ܢܺܝܩܳܕ݂ܺܡܳܘܣ . ܐܰܝܟ݁ܰܢܳܐ ܡܶܫܟ݁ܰܚ ܕ݁ܢܶܬ݂ܺܝܠܶܕ݂
                    ܓ݁ܰܒ݂ܪܳܐ ܣܳܒ݂ܳܐ . ܕ݁ܰܠܡܳܐ ܁ ܡܶܫܟ݁ܰܚ ܬ݁ܽܘܒ݂ ܠܟ݂ܰܪܣܳܐ ܕ݁ܶܐܡܶܗ ܕ݁ܬ݂ܰܪܬ݁ܶܝܢ̈
                    ܙܰܒ݂ܢܺܝܢ̈ ܆ ܠܡܶܥܰܠ ܂ ܘܢܶܬ݂ܺܝܠܶܕ݂ ܆</p>
               </div>
               <div type="textpart" subtype="verse" n="5">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܆
                    ܕ݁ܶܐܢ ܐ̱ܢܳܫ ܠܳܐ ܡܶܬ݂ܺܝܠܶܕ݂ ܡܶܢ ܡܰܝܳܐ̈ ܘܪܽܘܚܳܐ ܂ ܠܳܐ ܡܶܫܟ݁ܰܚ ܕ݁ܢܶܥܽܘܠ
                    ܠܡܰܠܟ݁ܽܘܬ݂ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="6">
                  <p>ܡܶܕ݁ܶܡ ܕ݁ܺܝܠܺܝܕ݂ ܡܶܢ ܒ݁ܶܣܪܳܐ ܂ ܒ݁ܶܣܪܳܐ ܗܽܘ . ܘܡܶܕ݁ܶܡ
                    ܕ݁ܺܝܠܺܝܕ݂ ܡܶܢ ܪܽܘܚܳܐ ܂ ܪܽܘܚܳܐ ܗܽܘ .</p>
               </div>
               <div type="textpart" subtype="verse" n="7">
                  <p>ܠܳܐ ܬ݁ܶܬ݁ܕ݁ܰܡܰܪ ܕ݁ܶܐܡܪܶܬ݂ ܠܳܟ݂ . ܕ݁ܘܳܠܶܐ ܠܟ݂ܽܘܢ ܠܡܶܬ݂ܺܝܠܳܕ݂ܽܘ
                    ܡܶܢ ܕ݁ܪܺܝܫ .</p>
               </div>
               <div type="textpart" subtype="verse" n="8">
                  <p>ܪܽܘܚܳܐ ܐܰܬ݂ܰܪ ܕ݁ܨܳܒ݂ܝܳܐ ܢܳܫܒ݁ܳܐ . ܘܩܳܠܳܗ ܫܳܡܰܥ ܐܰܢ̱ܬ݁ . ܐܶܠܳܐ
                    ܠܳܐ ܝܳܕ݂ܰܥ ܐܰܢ̱ܬ݁ ܐܰܝܡܶܟ݁ܳܐ ܐܳܬ݂ܝܳܐ ܁ ܘܠܰܐܝܟ݁ܳܐ ܐܳܙܳܠ̱ܐ . ܗܳܟ݂ܰܢܳܐ ܐܺܝܬ݂ܰܘܗ̱ܝ
                    ܟ݁ܽܠܢܳܫ ܕ݁ܺܝܠܺܝܕ݂ ܡܶܢ ܪܽܘܚܳܐ .</p>
               </div>
               <div type="textpart" subtype="verse" n="9">
                  <p>ܥܢܳܐ ܢܺܝܩܳܕ݂ܺܡܳܘܣ ܂ ܘܶܐܡܰܪ ܠܶܗ . ܐܰܝܟ݁ܰܢܳܐ ܡܶܫܟ݁ܚܳܢ ܗܳܠܶܝܢ
                    ܠܡܶܗܘܳܐ .</p>
               </div>
               <div type="textpart" subtype="verse" n="10">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܐܰܢ̱ܬ݁ ܗ̱ܽܘ ܡܰܠܦ݂ܳܢܶܗ ܕ݁ܺܐܝܣܪܳܝܶܠ
                    ܆ ܘܗܳܠܶܝܢ ܠܳܐ ܝܳܕ݂ܰܥ ܐܰܢ̱ܬ݁ .</p>
               </div>
               <div type="textpart" subtype="verse" n="11">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܆ ܕ݁ܡܶܕ݁ܶܡ ܕ݁ܝܳܕ݂ܥܺܝܢ ܚ̱ܢܰܢ
                    ܡܡܰܠܠܺܝܢ ܚ̱ܢܰܢ . ܘܡܶܕ݁ܶܡ ܕ݁ܰܚܙܰܝܢ ܡܰܣܗܕ݂ܺܝܢ ܐܶܢܰܚܢܰܢ . ܘܣܳܗܕ݁ܽܘܬ݂ܰܢ ܠܳܐ
                    ܡܩܰܒ݁ܠܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="12">
                  <p>ܐܶܢ ܕ݁ܒ݂ܰܐܪܥܳܐ ܐܶܡܪܶܬ݂ ܠܟ݂ܽܘܢ ܂ ܘܠܳܐ ܡܗܰܝܡܢܺܝܢ ܐܢ̱ܬ݁ܽܘܢ ܆
                    ܐܰܝܟ݁ܰܢܳܐ ܐܶܢ ܐܺܡܰܪ ܠܟ݂ܽܘܢ ܕ݁ܒ݂ܰܫܡܰܝܳܐ ܁ ܬ݁ܗܰܝܡܢܽܘܢܳܢܝ .</p>
               </div>
               <div type="textpart" subtype="verse" n="13">
                  <p>ܘܠܳܐ ܐ̱ܢܳܫ ܣܠܶܩ ܠܰܫܡܰܝܳܐ ܆ ܐܶܠܳܐ ܗܰܘ ܕ݁ܰܢܚܶܬ݂ ܡܶܢ ܫܡܰܝܳܐ .
                    ܒ݁ܪܶܗ ܕ݁ܐ̱ܢܳܫܳܐ ܗܰܘ ܕ݁ܺܐܝܬ݂ܰܘܗ̱ܝ ܒ݁ܰܫܡܰܝܳܐ .</p>
               </div>
               <div type="textpart" subtype="verse" n="14">
                  <p>ܘܰܐܝܟ݁ܰܢܳܐ ܕ݁ܰܐܪܺܝܡ ܡܽܘܫܶܐ ܚܶܘܝܳܐ ܒ݁ܡܰܕ݂ܒ݁ܪܳܐ ܆ ܗܳܟ݂ܰܢܳܐ
                    ܥܬ݂ܺܝܕ݂ ܠܡܶܬ݁ܬ݁ܪܳܡܽܘ ܒ݁ܪܶܗ ܕ݁ܐ̱ܢܳܫܳܐ .</p>
               </div>
               <div type="textpart" subtype="verse" n="15">
                  <p>ܕ݁ܟ݂ܽܠ ܐ̱ܢܳܫ ܕ݁ܰܡܗܰܝܡܶܢ ܒ݁ܶܗ ܂ ܠܳܐ ܢܺܐܒ݂ܰܕ݂ . ܐܶܠܳܐ ܢܶܗܘܽܘܢ
                    ܠܶܗ ܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="16">
                  <p>ܗܳܟ݂ܰܢܳܐ ܓ݁ܶܝܪ ܐܰܚܶܒ݂ ܐܰܠܳܗܳܐ ܠܥܳܠܡܳܐ ܆ ܐܰܝܟ݁ܰܢܳܐ ܕ݁ܠܰܒ݂ܪܶܗ
                    ܝܺܚܺܝܕ݂ܳܝܳܐ ܢܶܬ݁ܶܠ . ܕ݁ܟ݂ܽܠ ܡܰܢ ܕ݁ܰܡܗܰܝܡܶܢ ܒ݁ܶܗ ܂ ܠܳܐ ܢܺܐܒ݂ܰܕ݂ . ܐܶܠܳܐ ܢܶܗܘܽܘܢ
                    ܠܶܗ ܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="17">
                  <p>ܠܳܐ ܓ݁ܶܝܪ ܫܰܕ݁ܰܪ ܐܰܠܳܗܳܐ ܠܰܒ݂ܪܶܗ ܠܥܳܠܡܳܐ ܕ݁ܰܢܕ݂ܽܘܢܺܝܘܗ̱ܝ
                    ܠܥܳܠܡܳܐ . ܐܶܠܳܐ ܕ݁ܢܺܚܶܐ ܠܥܳܠܡܳܐ ܒ݁ܺܐܝܕ݂ܶܗ .</p>
               </div>
               <div type="textpart" subtype="verse" n="18">
                  <p>ܡܰܢ ܕ݁ܰܡܗܰܝܡܶܢ ܒ݁ܶܗ ܂ ܠܳܐ ܡܶܬ݁ܬ݁ܕ݂ܺܝܢ . ܘܡܰܢ ܕ݁ܠܳܐ ܡܗܰܝܡܶܢ ܁
                    ܡܶܢ ܟ݁ܰܕ݁ܽܘ ܕ݁ܺܝܢ ܗ̱ܽܘ . ܕ݁ܠܳܐ ܗܰܝܡܶܢ ܒ݁ܰܫܡܶܗ ܕ݁ܺܝܚܺܝܕ݂ܳܝܳܐ ܒ݁ܪܶܗ ܕ݁ܰܐܠܳܗܳܐ
                    .</p>
               </div>
               <div type="textpart" subtype="verse" n="19">
                  <p>ܗܳܢܰܘ ܕ݁ܶܝܢ ܕ݁ܺܝܢܳܐ . ܕ݁ܢܽܘܗܪܳܐ ܐܶܬ݂ܳܐ ܠܥܳܠܡܳܐ ܆ ܘܰܐܚܶܒ݂ܘ
                    ܒ݁ܢܰܝܢܳܫܳܐ̈ ܠܚܶܫܽܘܟ݂ܳܐ ܂ ܝܰܬ݁ܺܝܪ ܡܶܢ ܕ݁ܰܠܢܽܘܗܪܳܐ . ܐܺܝܬ݂ܰܝܗܽܘܢ ܗ̱ܘܰܘ ܓ݁ܶܝܪ
                    ܥܒ݂ܳܕ݂ܰܝܗܽܘܢ̈ ܒ݁ܺܝܫܶܐ̈ .</p>
               </div>
               <div type="textpart" subtype="verse" n="20">
                  <p>ܟ݁ܽܠ ܓ݁ܶܝܪ ܕ݁ܣܰܢܝܳܬ݂ܳܐ̈ ܥܳܒ݂ܶܕ݂ ܂ ܣܳܢܶܐ ܠܢܽܘܗܪܳܐ . ܘܠܳܐ
                    ܐܳܬ݂ܶܐ ܠܢܽܘܗܪܳܐ ܂ ܕ݁ܠܳܐ ܢܶܬ݂ܟ݁ܰܣܣܽܘܢ ܥܒ݂ܳܕ݂ܰܘܗ̱ܝ̈ .</p>
               </div>
               <div type="textpart" subtype="verse" n="21">
                  <p>ܗܰܘ ܕ݁ܶܝܢ ܕ݁ܥܳܒ݂ܶܕ݂ ܫܪܳܪܳܐ ܂ ܐܳܬ݂ܶܐ ܠܘܳܬ݂ ܢܽܘܗܪܳܐ .
                    ܕ݁ܢܶܬ݂ܺܝܕ݂ܥܽܘܢ ܥܒ݂ܳܕ݂ܰܘܗ̱ܝ̈ ܕ݁ܒ݂ܰܐܠܳܗܳܐ ܥܒ݂ܺܝܕ݂ܺܝܢ ܀.܀.܀܀</p>
               </div>
               <milestone unit="SyrChapter" n="3"/>
               <div type="textpart" subtype="verse" n="22">
                  <p>ܒ݁ܳܬ݂ܰܪ ܗܳܠܶܝܢ ܂ ܐܶܬ݂ܳܐ ܝܶܫܽܘܥ ܘܬ݂ܰܠܡܺܝܕ݂ܰܘܗ̱ܝ̈ ܠܰܐܪܥܳܐ
                    ܕ݁ܺܝܗܽܘܕ݂ . ܘܬ݂ܰܡܳܢ ܡܶܬ݂ܗܰܦ݁ܰܟ݂ ܗ̱ܘܳܐ ܥܰܡܗܽܘܢ ܂ ܘܡܰܥܡܶܕ݂ ܀</p>
               </div>
               <div type="textpart" subtype="verse" n="23">
                  <p>ܐܳܦ݂ ܝܽܘܚܰܢܳܢ ܕ݁ܶܝܢ ܡܰܥܡܶܕ݂ ܗ̱ܘܳܐ ܒ݁ܥܺܝܢ ܝܳܘܢ ܂ ܕ݁ܥܰܠ
                    ܓ݁ܶܢ̱ܒ݂ ܫܳܠܺܝܡ . ܡܶܛܽܠ ܕ݁ܡܰܝܳܐ̈ ܐܺܝܬ݂ ܗ̱ܘܰܘ ܬ݁ܰܡܳܢ ܣܰܓ݁ܺܝܶܐܐ̈ . ܘܳܐܬ݂ܶܝܢ ܗ̱ܘܰܘ
                    ܘܥܳܡܕ݁ܺܝܢ .</p>
               </div>
               <div type="textpart" subtype="verse" n="24">
                  <p>ܠܳܐ ܓ݁ܶܝܪ ܥܕ݂ܰܟ݁ܺܝܠ ܢܦ݂ܰܠ ܗ̱ܘܳܐ ܝܽܘܚܰܢܳܢ ܒ݁ܶܝܬ݂ ܐܰܣܺܝܪܶܐ̈
                    ܀</p>
               </div>
               <div type="textpart" subtype="verse" n="25">
                  <p>ܗܘܳܬ݂ ܗ̱ܘܳܬ݂ ܕ݁ܶܝܢ ܒ݁ܥܳܬ݂ܳܐ ܠܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈
                    ܕ݁ܝܽܘܚܰܢܳܢ ܥܰܡ ܝܺܗܽܘܕ݂ܳܝܳܐ ܚܰܕ݂ ܥܰܠ ܬ݁ܰܕ݂ܟ݁ܺܝܬ݂ܳܐ .</p>
               </div>
               <div type="textpart" subtype="verse" n="26">
                  <p>ܘܶܐܬ݂ܰܘ ܠܘܳܬ݂ ܝܽܘܚܰܢܳܢ ܘܶܐܡܰܪܘ ܠܶܗ . ܪܰܒ݁ܰܢ ܆ ܗܰܘ ܕ݁ܥܰܡܳܟ݂
                    ܗ̱ܘܳܐ ܒ݁ܥܶܒ݂ܪܳܐ ܕ݁ܝܽܘܪܕ݁ܢܳܢ : ܕ݁ܰܐܢ̱ܬ݁ ܣܗܶܕ݂ܬ݁ ܥܠܰܘܗ̱ܝ ܆ ܗܳܐ ܐܳܦ݂ ܗܽܘ ܡܰܥܡܶܕ݂ ܂
                    ܘܣܰܓ݁ܺܝܶܐܐ̈ ܐܳܬ݂ܶܝܢ ܠܘܳܬ݂ܶܗ ܀</p>
               </div>
               <div type="textpart" subtype="verse" n="27">
                  <p>ܥܢܳܐ ܝܽܘܚܰܢܳܢ ܘܶܐܡܰܪ ܠܗܽܘܢ . ܠܳܐ ܡܶܫܟ݁ܰܚ ܒ݁ܰܪܢܳܫܳܐ ܠܡܶܣܰܒ݂
                    ܡܶܢ ܨܒ݂ܽܘܬ݂ ܢܰܦ݂ܫܶܗ ܡܶܕ݁ܶܡ ܇ ܐܶܠܳܐ ܐܶܢ ܐܶܬ݂ܺܝܗܶܒ݂ ܠܶܗ ܡܶܢ ܫܡܰܝܳܐ .</p>
               </div>
               <div type="textpart" subtype="verse" n="28">
                  <p>ܐܰܢ̱ܬ݁ܽܘܢ ܣܳܗܕ݁ܺܝܢ ܐܢ̱ܬ݁ܽܘܢ ܠܺܝ ܁ ܕ݁ܶܐܡܪܶܬ݂ ܆ ܕ݁ܶܐܢܳܐ ܠܳܐ
                    ܗܘܺܝܬ݂ ܡܫܺܝܚܳܐ . ܐܶܠܳܐ ܫܠܺܝܚܳܐ ܐ̱ܢܳܐ ܕ݁ܰܩܕ݂ܳܡܰܘܗ̱ܝ .</p>
               </div>
               <div type="textpart" subtype="verse" n="29">
                  <p>ܡܰܢ ܕ݁ܺܐܝܬ݂ ܠܶܗ ܟ݁ܰܠܬ݂ܳܐ ܂ ܚܰܬ݂ܢܳܐ ܗܽܘ . ܪܳܚܡܶܗ ܕ݁ܶܝܢ
                    ܕ݁ܚܰܬ݂ܢܳܐ ܂ ܗܰܘ ܕ݁ܩܳܐܶܡ ܘܨܳܐܶܬ݂ ܠܶܗ . ܚܰܕ݂ܽܘܬ݂ܳܐ ܪܰܒ݁ܬ݂ܳܐ ܚܳܕ݂ܶܐ ܡܶܛܽܠ ܩܳܠܶܗ
                    ܕ݁ܚܰܬ݂ܢܳܐ . ܗܳܕ݂ܶܐ ܗܳܟ݂ܺܝܠ ܚܰܕ݂ܽܘܬ݂ܳܐ ܕ݁ܺܝܠܝ ܗܳܐ ܡܡܰܠܝܳܐ .</p>
               </div>
               <div type="textpart" subtype="verse" n="30">
                  <p>ܠܗܰܘ ܗ̱ܽܘ ܘܳܠܶܐ ܠܡܶܪܒ݁ܳܐ ܂ ܘܠܺܝ ܠܡܶܒ݂ܨܰܪ .</p>
               </div>
               <div type="textpart" subtype="verse" n="31">
                  <p>ܗܰܘ ܓ݁ܶܝܪ ܕ݁ܡܶܢ ܠܥܶܠ ܐܶܬ݂ܳܐ ܂ ܠܥܶܠ ܡܶܢ ܟ݁ܽܠ ܗ̱ܽܘ . ܘܗܰܘ
                    ܕ݁ܡܶܢ ܐܰܪܥܳܐ ܂ ܡܶܢ ܐܰܪܥܳܐ ܗܽܘ . ܘܡܶܢ ܐܰܪܥܳܐ ܡܡܰܠܶܠ . ܗܰܘ ܕ݁ܡܶܢ ܫܡܰܝܳܐ ܐܶܬ݂ܳܐ ܂
                    ܠܥܶܠ ܡܶܢ ܟ݁ܽܠ ܗ̱ܽܘ .</p>
               </div>
               <div type="textpart" subtype="verse" n="32">
                  <p>ܘܡܶܕ݁ܶܡ ܕ݁ܰܚܙܳܐ ܘܰܫܡܰܥ ܡܰܣܗܶܕ݂ . ܘܣܳܗܕ݁ܽܘܬ݂ܶܗ ܠܳܐ ܐ̱ܢܳܫ
                    ܡܩܰܒ݁ܶܠ .</p>
               </div>
               <div type="textpart" subtype="verse" n="33">
                  <p>ܗܰܘ ܕ݁ܶܝܢ ܕ݁ܩܰܒ݁ܶܠ ܣܳܗܕ݁ܽܘܬ݂ܶܗ ܆ ܚܬ݂ܰܡ ܕ݁ܰܐܠܳܗܳܐ ܫܰܪܺܝܪܳܐ
                    ܗܽܘ .</p>
               </div>
               <div type="textpart" subtype="verse" n="34">
                  <p>ܐܰܝܢܳܐ ܓ݁ܶܝܪ ܕ݁ܰܐܠܳܗܳܐ ܫܰܕ݁ܪܶܗ ܆ ܡܶܠܶܐ̈ ܗ̱ܘ ܕ݁ܰܐܠܳܗܳܐ ܡܡܰܠܶܠ
                    . ܠܳܐ ܗ̱ܘܳܐ ܓ݁ܶܝܪ ܒ݁ܟ݂ܰܝܠܳܐ ܝܰܗ̱ܒ݂ ܐܰܠܳܗܳܐ ܪܽܘܚܳܐ .</p>
               </div>
               <div type="textpart" subtype="verse" n="35">
                  <p>ܐܰܒ݂ܳܐ ܡܰܚܶܒ݂ ܠܰܒ݂ܪܳܐ . ܘܟ݂ܽܠ ܡܶܕ݁ܶܡ ܝܰܗ̱ܒ݂ ܒ݁ܺܐܝܕ݂ܰܘܗ̱ܝ̈
                    .</p>
               </div>
               <div type="textpart" subtype="verse" n="36">
                  <p>ܡܰܢ ܕ݁ܰܡܗܰܝܡܶܢ ܒ݁ܰܒ݂ܪܳܐ ܂ ܐܺܝܬ݂ ܠܶܗ ܚܰܝܶܐ̈ ܕ݁ܰܠܥܳܠܰܡ . ܘܡܰܢ
                    ܕ݁ܠܳܐ ܡܶܬ݁ܛܦ݁ܺܝܣ ܠܰܒ݂ܪܳܐ ܂ ܠܳܐ ܢܶܚܙܶܐ ܚܰܝܶܐ̈ . ܐܶܠܳܐ ܪܽܘܓ݂ܙܶܗ ܕ݁ܰܐܠܳܗܳܐ ܢܩܰܘܶܐ
                    ܥܠܰܘܗ̱ܝ ܀܀</p>
               </div>
            </div>
            <div type="textpart" subtype="chapter" n="4">
               <div type="textpart" subtype="verse" n="1">
                  <p> ܝܺܕ݂ܰܥ ܕ݁ܶܝܢ ܝܶܫܽܘܥ ܕ݁ܰܫܡܰܥܘ ܦ݁ܪܺܝܫܶܐ̈ ܕ݁ܬ݂ܰܠܡܺܝܕ݂ܶܐ̈
                    ܣܰܓ݁ܺܝܶܐܐ̈ ܥܒ݂ܰܕ݂ . ܘܡܰܥܡܶܕ݂ ܝܰܬ݁ܺܝܪ ܡܶܢ ܝܽܘܚܰܢܳܢ .</p>
               </div>
               <div type="textpart" subtype="verse" n="2">
                  <p>ܟ݁ܰܕ݂ ܠܳܐ ܗ̱ܘܳܐ ܗܽܘ ܝܶܫܽܘܥ ܡܰܥܡܶܕ݂ ܗ̱ܘܳܐ . ܐܶܠܳܐ
                    ܬ݁ܰܠܡܺܝܕ݂ܰܘܗ̱ܝ̈ .</p>
               </div>
               <div type="textpart" subtype="verse" n="3">
                  <p>ܘܫܰܒ݂ܩܳܗ ܠܺܝܗܽܘܕ݂ ܆ ܘܶܐܙܰܠ ܠܶܗ ܬ݁ܽܘܒ݂ ܠܰܓ݂ܠܺܝܠܳܐ ܀܀</p>
               </div>
               <div type="textpart" subtype="verse" n="4">
                  <p>ܡܰܥܒ݁ܕ݂ܳܐ ܗ̱ܘܳܬ݂ ܠܶܗ ܕ݁ܶܝܢ ܕ݁ܢܺܐܬ݂ܶܐ ܢܶܥܒ݁ܰܪ ܥܰܠ ܒ݁ܶܝܬ݂
                    ܫܳܡܪܳܝܶܐ̈ .</p>
               </div>
               <div type="textpart" subtype="verse" n="5">
                  <p>ܘܶܐܬ݂ܳܐ ܠܰܡܕ݂ܺܝܢ̱ܬ݁ܳܐ ܕ݁ܫܳܡܪܳܝܶܐ̈ ܁ ܕ݁ܡܶܬ݂ܩܰܪܝܳܐ ܫܳܟ݂ܰܪ . ܥܰܠ
                    ܓ݁ܶܢ̱ܒ݂ ܩܪܺܝܬ݂ܳܐ ܂ ܕ݁ܝܰܗ̱ܒ݂ ܗ̱ܘܳܐ ܝܰܥܩܽܘܒ݂ ܠܝܰܘܣܶܦ݂ ܒ݁ܪܶܗ .</p>
               </div>
               <div type="textpart" subtype="verse" n="6">
                  <p>ܘܺܐܝܬ݂ ܗ̱ܘܳܐ ܬ݁ܰܡܳܢ ܡܥܺܝܢܳܐ ܕ݁ܡܰܝܳܐ̈ ܕ݁ܝܰܥܩܽܘܒ݂ . ܗܽܘ ܕ݁ܶܝܢ
                    ܝܶܫܽܘܥ ܠܐܶܐ ܗ̱ܘܳܐ ܡܶܢ ܥܰܡܠܳܐ ܕ݁ܽܐܘܪܚܳܐ . ܘܺܝܬ݂ܶܒ݂ ܗ̱ܘܳܐ ܠܶܗ ܥܰܠ ܡܥܺܝܢܳܐ . ܘܺܐܝܬ݂
                    ܗ̱ܘܰܝ̈ ܫܶܬ݂ ܫܳܥܺܝܢ̈ .</p>
               </div>
               <div type="textpart" subtype="verse" n="7">
                  <p>ܘܶܐܬ݂ܳܬ݂ ܐܰܢ̱ܬ݁ܬ݂ܳܐ ܡܶܢ ܫܳܡܪܺܝܢ ܕ݁ܬ݂ܶܡܠܶܐ ܡܰܝܳܐ̈ . ܘܶܐܡܰܪ ܠܳܗ
                    ܝܶܫܽܘܥ . ܗܰܒ݂ ܠܺܝ ܡܰܝܳܐ̈ ܐܶܫܬ݁ܶܐ .</p>
               </div>
               <div type="textpart" subtype="verse" n="8">
                  <p>ܬ݁ܰܠܡܺܝܕ݂ܰܘܗ̱ܝ̈ ܓ݁ܶܝܪ ܥܰܠܘ ܗ̱ܘܰܘ ܠܰܡܕ݂ܺܝܢ̱ܬ݁ܳܐ ܂ ܕ݁ܢܶܙܒ݁ܢܽܘܢ
                    ܠܗܽܘܢ ܣܰܝܒ݁ܳܪܬ݁ܳܐ .</p>
               </div>
               <div type="textpart" subtype="verse" n="9">
                  <p>ܐܳܡܪܳܐ ܠܶܗ ܗܳܝ ܐܰܢ̱ܬ݁ܬ݂ܳܐ ܫܳܡܪܳܝܬ݁ܳܐ . ܐܰܝܟ݁ܰܢܳܐ ܐܰܢ̱ܬ݁
                    ܝܺܗܽܘܕ݂ܳܝܳܐ ܐܰܢ̱ܬ݁ ܇ ܘܡܶܢܝ ܫܳܐܶܠ ܐܰܢ̱ܬ݁ ܠܡܶܫܬ݁ܳܐ . ܕ݁ܺܐܝܬ݂ܰܝ ܐܰܢ̱ܬ݁ܬ݂ܳܐ
                    ܫܳܡܪܳܝܬ݁ܳܐ . ܠܳܐ ܓ݁ܶܝܪ ܡܶܬ݂ܚܰܫܚܺܝܢ ܝܺܗܽܘܕ݂ܳܝܶܐ̈ ܥܰܡ ܫܳܡܪܳܝܶܐ̈ .</p>
               </div>
               <div type="textpart" subtype="verse" n="10">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܳܗ . ܐܶܠܽܘ ܝܳܕ݂ܥܳܐ ܗ̱ܘܰܝܬ݁ܝ
                    ܡܰܘܗܰܒ݂ܬ݁ܳܐ ܕ݁ܰܐܠܳܗܳܐ : ܘܡܰܢܽܘ ܗܳܢܳܐ ܕ݁ܶܐܡܰܪ ܠܶܟ݂ܝ ܂ ܗܰܒ݂ ܠܺܝ ܐܶܫܬ݁ܶܐ ܆ ܐܰܢ̱ܬ݁ܝ
                    ܫܳܐܠܳܐ ܗ̱ܘܰܝܬ݁ܝ ܠܶܗ ܂ ܘܝܳܗܶܒ݂ ܗ̱ܘܳܐ ܠܶܟ݂ܝ ܡܰܝܳܐ̈ ܚܰܝܶܐ̈ .</p>
               </div>
               <div type="textpart" subtype="verse" n="11">
                  <p>ܐܳܡܪܳܐ ܠܶܗ ܐܰܢ̱ܬ݁ܬ݂ܳܐ ܗܳܝ . ܡܳܪܝ ܆ ܠܳܐ ܕ݁ܰܘܠܳܐ ܐܺܝܬ݂ ܠܳܟ݂ ܁
                    ܘܒ݂ܺܪܳܐ ܥܰܡܺܝܩܳܐ . ܐܰܝܡܶܟ݁ܳܐ ܠܳܟ݂ ܡܰܝܳܐ̈ ܚܰܝܶܐ̈ .</p>
               </div>
               <div type="textpart" subtype="verse" n="12">
                  <p>ܠܡܳܐ ܐܰܢ̱ܬ݁ ܪܰܒ݂ ܐܰܢ̱ܬ݁ ܡܶܢ ܐܰܒ݂ܽܘܢ ܝܰܥܩܽܘܒ݂ : ܗܰܘ ܕ݁ܗܽܘ
                    ܝܰܗ̱ܒ݂ ܠܰܢ ܒ݁ܺܪܳܐ ܗܳܕ݂ܶܐ : ܘܗܽܘ ܡܶܢܳܗ ܐܶܫܬ݁ܺܝ ܘܰܒ݂ܢܰܘܗ̱ܝ̈ ܘܥܳܢܶܗ̈ .</p>
               </div>
               <div type="textpart" subtype="verse" n="13">
                  <p>ܥܢܳܐ ܝܶܫܽܘܥ ܘܶܐܡܰܪ ܠܳܗ . ܟ݁ܽܠ ܕ݁ܢܶܫܬ݁ܶܐ ܡܶܢ ܗܳܠܶܝܢ ܡܰܝܳܐ̈ ܂
                    ܬ݁ܽܘܒ݂ ܢܶܨܗܶܐ .</p>
               </div>
               <div type="textpart" subtype="verse" n="14">
                  <p>ܟ݁ܽܠ ܕ݁ܶܝܢ ܕ݁ܢܶܫܬ݁ܶܐ ܡܶܢ ܡܰܝܳܐ̈ ܕ݁ܶܐܢܳܐ ܐܶܬ݁ܶܠ ܠܶܗ ܂ ܠܳܐ
                    ܢܶܨܗܶܐ ܠܥܳܠܰܡ . ܐܶܠܳܐ ܡܰܝܳܐ̈ ܗܳܢܽܘܢ ܕ݁ܝܳܗܶܒ݂ ܐ̱ܢܳܐ ܠܶܗ ܆ ܢܶܗܘܽܘܢ ܒ݁ܶܗ ܡܥܺܝܢܳܐ
                    ܕ݁ܡܰܝܳܐ̈ ܁ ܕ݁ܢܳܒ݂ܥܺܝܢ ܠܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="15">
                  <p>ܐܳܡܪܳܐ ܠܶܗ ܐܰܢ̱ܬ݁ܬ݂ܳܐ ܗܳܝ . ܡܳܪܝ ܆ ܗܰܒ݂ ܠܺܝ ܡܶܢ ܗܳܠܶܝܢ
                    ܡܰܝܳܐ̈ ܂ ܕ݁ܠܳܐ ܬ݁ܽܘܒ݂ ܐܶܨܗܶܐ . ܘܠܳܐ ܗܘܺܝܬ݂ ܐܳܬ݂ܝܳܐ ܕ݁ܳܠܝܳܐ ܡܶܢ ܗܳܪܟ݁ܳܐ .</p>
               </div>
               <div type="textpart" subtype="verse" n="16">
                  <p>ܐܳܡܰܪ ܠܳܗ ܝܶܫܽܘܥ . ܙܶܠܝ ܩܪܳܝ ܠܒ݂ܰܥܠܶܟ݂ܝ ܂ ܘܬ݂ܳܝ ܠܗܳܪܟ݁ܳܐ
                    .</p>
               </div>
               <div type="textpart" subtype="verse" n="17">
                  <p>ܐܳܡܪܳܐ ܠܶܗ ܂ ܠܰܝܬ݁ ܠܺܝ ܒ݁ܰܥܠܳܐ . ܐܳܡܰܪ ܠܳܗ ܝܶܫܽܘܥ . ܫܰܦ݁ܺܝܪ
                    ܐܶܡܰܪܬ݁ܝ ܂ ܕ݁ܠܰܝܬ݁ ܠܺܝ ܒ݁ܰܥܠܳܐ .</p>
               </div>
               <div type="textpart" subtype="verse" n="18">
                  <p>ܚܰܡܫܳܐ ܓ݁ܶܝܪ ܒ݁ܰܥܠܺܝܢ̈ ܗܘܰܘ ܠܶܟ݂ܝ . ܘܗܳܢܳܐ ܕ݁ܺܐܝܬ݂ ܠܶܟ݂ܝ
                    ܗܳܫܳܐ ܂ ܠܳܐ ܗܘܳܐ ܒ݁ܰܥܠܶܟ݂ܝ . ܗܳܕ݂ܶܐ ܂ ܫܰܪܺܝܪܬ݁ܳܐ ܐܶܡܰܪܬ݁ܝ .</p>
               </div>
               <div type="textpart" subtype="verse" n="19">
                  <p>ܐܳܡܪܳܐ ܠܶܗ ܗܳܝ ܐܰܢ̱ܬ݁ܬ݂ܳܐ . ܡܳܪܝ ܆ ܚܳܙܝܳܐ ܐ̱ܢܳܐ ܕ݁ܰܢܒ݂ܺܝܳܐ
                    ܐܰܢ̱ܬ݁ .</p>
               </div>
               <div type="textpart" subtype="verse" n="20">
                  <p>ܐܰܒ݂ܳܗܰܝܢ̈ ܒ݁ܗܳܢܳܐ ܛܽܘܪܳܐ ܣܓ݂ܶܕ݂ܘ . ܘܰܐܢ̱ܬ݁ܽܘܢ ܐܳܡܪܺܝܢ
                    ܐܢ̱ܬ݁ܽܘܢ ܂ ܕ݁ܒ݂ܽܐܘܪܺܫܠܶܡ ܗ̱ܽܘ ܐܰܬ݂ܰܪ ܕ݁ܘܳܠܶܐ ܠܡܶܣܓ݁ܰܕ݂ .</p>
               </div>
               <div type="textpart" subtype="verse" n="21">
                  <p>ܐܳܡܰܪ ܠܳܗ ܝܶܫܽܘܥ . ܐܰܢ̱ܬ݁ܬ݂ܳܐ ܂ ܗܰܝܡܶܢܺܝܢܝ ܕ݁ܳܐܬ݂ܝܳܐ ܫܳܥܬ݂ܳܐ
                    ܆ ܕ݁ܠܳܐ ܒ݁ܗܳܢܳܐ ܛܽܘܪܳܐ ܂ ܘܳܐܦ݂ ܠܳܐ ܒ݁ܽܐܘܪܺܫܠܶܡ ܬ݁ܶܣܓ݁ܕ݂ܽܘܢ ܠܰܐܒ݂ܳܐ .</p>
               </div>
               <div type="textpart" subtype="verse" n="22">
                  <p>ܐܰܢ̱ܬ݁ܽܘܢ ܣܳܓ݂ܕ݁ܺܝܢ ܐܢ̱ܬ݁ܽܘܢ ܂ ܠܡܶܕ݁ܶܡ ܕ݁ܠܳܐ ܝܳܕ݂ܥܺܝܢ
                    ܐܢ̱ܬ݁ܽܘܢ . ܚܢܰܢ ܕ݁ܶܝܢ ܣܳܓ݂ܕ݁ܺܝܢ ܚ̱ܢܰܢ ܂ ܠܡܳܐ ܕ݁ܝܳܕ݂ܥܺܝܢ ܚ̱ܢܰܢ . ܕ݁ܚܰܝܶܐ̈ ܡܶܢ
                    ܝܺܗܽܘܕ݂ܳܝܶܐ̈ ܐܶܢܽܘܢ .</p>
               </div>
               <div type="textpart" subtype="verse" n="23">
                  <p>ܐܶܠܳܐ ܐܳܬ݂ܝܳܐ ܫܳܥܬ݂ܳܐ ܁ ܘܗܳܫܳܐ ܐܺܝܬ݂ܶܝܗ ܆ ܐܶܡܰܬ݂ܝ
                    ܕ݁ܣܳܓ݂ܽܘܕ݂ܶܐ̈ ܫܰܪܺܝܪܶܐ̈ ܢܶܣܓ݁ܕ݂ܽܘܢ ܠܰܐܒ݂ܳܐ ܒ݁ܪܽܘܚܳܐ ܂ ܘܒ݂ܰܫܪܳܪܳܐ . ܐܳܦ݂ ܐܰܒ݂ܳܐ
                    ܓ݁ܶܝܪ ܕ݁ܰܐܝܟ݂ ܗܳܠܶܝܢ ܗ̱ܽܘ ܣܳܓ݂ܽܘܕ݂ܶܐ̈ ܒ݁ܳܥܶܐ .</p>
               </div>
               <div type="textpart" subtype="verse" n="24">
                  <p>ܪܽܘܚܳܐ ܗܽܘ ܓ݁ܶܝܪ ܐܰܠܳܗܳܐ . ܘܰܐܝܠܶܝܢ ܕ݁ܣܳܓ݂ܕ݁ܺܝܢ ܠܶܗ ܆
                    ܒ݁ܪܽܘܚܳܐ ܘܒ݂ܰܫܪܳܪܳܐ ܘܳܠܶܐ ܕ݁ܢܶܣܓ݁ܕ݂ܽܘܢ .</p>
               </div>
               <div type="textpart" subtype="verse" n="25">
                  <p>ܐܳܡܪܳܐ ܠܶܗ ܐܰܢ̱ܬ݁ܬ݂ܳܐ ܗܳܝ . ܝܳܕ݂ܥܳܐ ܐ̱ܢܳܐ ܕ݁ܰܡܫܺܝܚܳܐ ܐܳܬ݂ܶܐ
                    . ܘܡܳܐ ܕ݁ܶܐܬ݂ܳܐ ܂ ܗܽܘ ܡܰܠܶܦ݂ ܠܰܢ ܟ݁ܽܠܡܶܕ݁ܶܡ .</p>
               </div>
               <div type="textpart" subtype="verse" n="26">
                  <p>ܐܳܡܰܪ ܠܳܗ ܝܶܫܽܘܥ . ܐܶܢܳܐ ܐ̱ܢܳܐ ܂ ܕ݁ܰܡܡܰܠܶܠ ܐ̱ܢܳܐ ܥܰܡܶܟ݂ܝ
                    .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܡܡܰܠܶܠ ܆ ܐܶܬ݂ܰܘ ܬ݁ܰܠܡܺܝܕ݂ܰܘܗ̱ܝ̈ ܂ ܘܡܶܬ݁ܕ݁ܰܡܪܺܝܢ ܗ̱ܘܰܘ
                    ܕ݁ܥܰܡ ܐܰܢ̱ܬ݁ܬ݂ܳܐ ܡܡܰܠܶܠ . ܠܳܐ ܕ݁ܶܝܢ ܐ̱ܢܳܫ ܐܶܡܰܪ ܂ ܡܳܢܳܐ ܒ݁ܳܥܶܐ ܐܰܢ̱ܬ݁ ܇ ܐܰܘ
                    ܡܳܢܳܐ ܡܡܰܠܶܠ ܐܰܢ̱ܬ݁ ܥܰܡܳܗ .</p>
               </div>
               <div type="textpart" subtype="verse" n="28">
                  <p>ܘܫܶܒ݂ܩܰܬ݂ ܩܽܘܠܬ݂ܳܗ ܐܰܢ̱ܬ݁ܬ݂ܳܐ ܂ ܘܶܐܙܰܠ̱ܬ݂ ܠܰܡܕ݂ܺܝܢ̱ܬ݁ܳܐ ܂
                    ܘܳܐܡܪܳܐ ܠܐ̱ܢܳܫܳܐ .</p>
               </div>
               <div type="textpart" subtype="verse" n="29">
                  <p>ܬ݁ܰܘ ܚܙܰܘ ܓ݁ܰܒ݂ܪܳܐ ܂ ܕ݁ܶܐܡܰܪ ܠܺܝ ܟ݁ܽܠ ܡܶܕ݁ܶܡ ܕ݁ܥܶܒ݂ܕ݁ܶܬ݂ .
                    ܠܡܳܐ ܗܽܘܝܽܘ ܡܫܺܝܚܳܐ .</p>
               </div>
               <div type="textpart" subtype="verse" n="30">
                  <p>ܘܰܢܦ݂ܰܩܘ ܐ̱ܢܳܫܳܐ ܡܶܢ ܡܕ݂ܺܝܢ̱ܬ݁ܳܐ ܆ ܘܳܐܬ݂ܶܝܢ ܗ̱ܘܰܘ ܠܘܳܬ݂ܶܗ
                    ܀.܀.܀܀</p>
               </div>
               <milestone unit="SyrChapter" n="4"/>
               <div type="textpart" subtype="verse" n="31">
                  <p>ܘܒ݂ܰܝܢܳܬ݂ ܗܳܠܶܝܢ ܒ݁ܳܥܶܝܢ ܗ̱ܘܰܘ ܡܶܢܶܗ ܬ݁ܰܠܡܺܝܕ݂ܰܘܗ̱ܝ̈ ܂
                    ܘܳܐܡܪܺܝܢ ܠܶܗ . ܪܰܒ݁ܰܢ ܠܥܰܣ .</p>
               </div>
               <div type="textpart" subtype="verse" n="32">
                  <p>ܗܽܘ ܕ݁ܶܝܢ ܐܶܡܰܪ ܠܗܽܘܢ . ܐܺܝܬ݂ ܠܺܝ ܡܶܐܟ݂ܽܘܠܬ݁ܳܐ ܕ݁ܶܐܟ݂ܽܘܠ ܆
                    ܐܰܝܕ݂ܳܐ ܕ݁ܰܐܢ̱ܬ݁ܽܘܢ ܂ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="33">
                  <p>ܐܳܡܪܺܝܢ ܬ݁ܰܠܡܺܝܕ݂ܶܐ̈ ܒ݁ܰܝܢܰܝܗܽܘܢ̈ . ܠܡܳܐ ܆ ܐ̱ܢܳܫ ܐܰܝܬ݁ܺܝ ܠܶܗ
                    ܡܶܕ݁ܶܡ ܠܡܶܐܟ݂ܰܠ ܆</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܗܽܘܢ ܝܶܫܽܘܥ . ܡܶܐܟ݂ܽܘܠܬ݁ܝ ܁ ܕ݁ܺܝܠܝ ܐܺܝܬ݂ܶܝܗ ܆
                    ܕ݁ܶܐܥܒ݁ܶܕ݂ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ ܂ ܘܶܐܫܰܠܡܺܝܘܗ̱ܝ ܠܰܥܒ݂ܳܕ݂ܶܗ .</p>
               </div>
               <div type="textpart" subtype="verse" n="35">
                  <p>ܠܳܐ ܐܰܢ̱ܬ݁ܽܘܢ ܐܳܡܪܺܝܢ ܕ݁ܒ݂ܳܬ݂ܰܪ ܐܰܪܒ݁ܥܳܐ ܝܰܪܚܺܝܢ̈ ܁ ܐܳܬ݂ܶܐ
                    ܚܨܳܕ݂ܳܐ . ܗܳܐ ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܰܐܪܺܝܡܘ ܥܰܝܢܰܝܟ݁ܽܘܢ̈ ܁ ܘܰܚܙܰܘ ܐܰܪܥܳܬ݂ܳܐ̈
                    ܕ݁ܰܚܘܰܪ ܘܡܰܛܺܝ ܠܰܚܨܳܕ݂ܳܐ ܂ ܡܶܢ ܟ݁ܰܕ݁ܽܘ .</p>
               </div>
               <div type="textpart" subtype="verse" n="36">
                  <p>ܘܰܐܝܢܳܐ ܕ݁ܚܳܨܶܕ݂ ܁ ܐܰܓ݂ܪܳܐ ܢܳܣܶܒ݂ . ܘܟ݂ܳܢܶܫ ܦ݁ܺܐܪܶܐ̈ ܂
                    ܠܚܰܝܶܐ̈ ܕ݁ܰܠܥܳܠܰܡ . ܘܙܳܪܽܘܥܳܐ ܘܚܳܨܽܘܕ݂ܳܐ . ܐܰܟ݂ܚܕ݂ܳܐ ܢܶܚܕ݁ܽܘܢ .</p>
               </div>
               <div type="textpart" subtype="verse" n="37">
                  <p>ܒ݁ܗܳܕ݂ܶܐ ܓ݁ܶܝܪ ܐܺܝܬ݂ܶܝܗ ܡܶܠܬ݂ܳܐ ܕ݁ܰܫܪܳܪܳܐ . ܕ݁ܰܐ̱ܚܪܺܝܢ ܗ̱ܽܘ
                    ܙܳܪܰܥ ܆ ܘܰܐ̱ܚܪܺܝܢ ܚܳܨܶܕ݂ .</p>
               </div>
               <div type="textpart" subtype="verse" n="38">
                  <p>ܐܶܢܳܐ ܫܰܕ݁ܰܪܬ݁ܟ݂ܽܘܢ ܠܡܶܚܨܰܕ݂ ܆ ܡܶܕ݁ܶܡ ܕ݁ܠܳܐ ܗ̱ܘܳܐ ܐܰܢ̱ܬ݁ܽܘܢ
                    ܠܐܝܺܬ݁ܽܘܢ ܒ݁ܶܗ . ܐ̱ܚܪܳܢܶܐ̈ ܓ݁ܶܝܪ ܠܐܝܺܘ ܆ ܘܰܐܢ̱ܬ݁ܽܘܢ ܥܰܠܬ݁ܽܘܢ ܥܰܠ ܥܰܡܠܗܽܘܢ
                    ܕ݁ܗܳܢܽܘܢ ܀</p>
               </div>
               <div type="textpart" subtype="verse" n="39">
                  <p>ܡܶܢ ܗܳܝ ܡܕ݂ܺܝܢ̱ܬ݁ܳܐ ܕ݁ܶܝܢ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ ܫܳܡܪܳܝܶܐ̈
                    . ܡܶܛܽܠ ܡܶܠܬ݂ܳܗ ܕ݁ܰܐܢ̱ܬ݁ܬ݂ܳܐ ܗܳܝ . ܕ݁ܡܰܣܗܕ݂ܳܐ ܗ̱ܘܳܬ݂ ܕ݁ܶܐܡܰܪ ܠܺܝ ܟ݁ܽܠܡܶܕ݁ܶܡ
                    ܕ݁ܥܶܒ݂ܕ݁ܶܬ݂ .</p>
               </div>
               <div type="textpart" subtype="verse" n="40">
                  <p>ܘܟ݂ܰܕ݂ ܐܶܬ݂ܰܘ ܠܘܳܬ݂ܶܗ ܗܳܢܽܘܢ ܫܳܡܪܳܝܶܐ̈ ܆ ܒ݁ܥܰܘ ܡܶܢܶܗ
                    ܕ݁ܢܶܗܘܶܐ ܠܘܳܬ݂ܗܽܘܢ . ܘܰܗܘܳܐ ܠܘܳܬ݂ܗܽܘܢ ܬ݁ܪܶܝܢ̈ ܝܰܘܡܺܝܢ̈ .</p>
               </div>
               <div type="textpart" subtype="verse" n="41">
                  <p>ܘܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ ܡܶܛܽܠ ܡܶܠܬ݂ܶܗ ܇</p>
               </div>
               <div type="textpart" subtype="verse" n="42">
                  <p>ܘܳܐܡܪܺܝܢ ܗ̱ܘܰܘ ܠܰܐܢ̱ܬ݁ܬ݂ܳܐ ܗܳܝ . ܕ݁ܡܶܟ݁ܺܝܠ ܠܳܐ ܗ̱ܘܳܐ ܡܶܛܽܠ
                    ܡܶܠܬ݂ܶܟ݂ܝ ܡܗܰܝܡܢܺܝܢ ܚ̱ܢܰܢ ܒ݁ܶܗ . ܚܢܰܢ ܓ݁ܶܝܪ ܫܡܰܥܢ ܘܺܝܕ݂ܰܥܢ ܆ ܕ݁ܗܳܢܰܘ
                    ܫܰܪܺܝܪܳܐܝܺܬ݂ ܡܫܺܝܚܳܐ ܂ ܡܰܚܝܳܢܶܗ ܕ݁ܥܳܠܡܳܐ ܀</p>
               </div>
               <div type="textpart" subtype="verse" n="43">
                  <p>ܘܒ݂ܳܬ݂ܰܪ ܬ݁ܪܶܝܢ̈ ܝܰܘܡܺܝܢ̈ ܆ ܢܦ݂ܰܩ ܝܶܫܽܘܥ ܡܶܢ ܬ݁ܰܡܳܢ ܂ ܘܶܐܙܰܠ
                    ܠܰܓ݂ܠܺܝܠܳܐ .</p>
               </div>
               <div type="textpart" subtype="verse" n="44">
                  <p>ܗܽܘ ܓ݁ܶܝܪ ܝܶܫܽܘܥ ܣܗܶܕ݂ ܆ ܕ݁ܰܢܒ݂ܺܝܳܐ ܒ݁ܰܡܕ݂ܺܝܢ̱ܬ݁ܶܗ ܠܳܐ
                    ܡܶܬ݂ܝܰܩܰܪ ܀</p>
               </div>
               <div type="textpart" subtype="verse" n="45">
                  <p>ܟ݁ܰܕ݂ ܕ݁ܶܝܢ ܐܶܬ݂ܳܐ ܠܰܓ݂ܠܺܝܠܳܐ ܂ ܩܰܒ݁ܠܽܘܗ̱ܝ ܓ݁ܠܺܝܠܳܝܶܐ̈ .
                    ܕ݁ܰܚܙܰܘ ܐܳܬ݂ܘܳܬ݂ܳܐ̈ ܟ݁ܽܠ ܕ݁ܰܥܒ݂ܰܕ݂ ܒ݁ܽܐܘܪܺܫܠܶܡ ܒ݁ܥܰܕ݂ܥܺܕ݂ܳܐ . ܐܶܬ݂ܰܘ ܗ̱ܘܰܘ ܓ݁ܶܝܪ
                    ܘܳܐܦ݂ ܗܶܢܽܘܢ ܠܥܰܕ݂ܥܺܕ݂ܳܐ .</p>
               </div>
               <div type="textpart" subtype="verse" n="46">
                  <p>ܐܶܬ݂ܳܐ ܕ݁ܶܝܢ ܬ݁ܽܘܒ݂ ܝܶܫܽܘܥ ܠܩܳܛܢܶܐ ܕ݁ܰܓ݂ܠܺܝܠܳܐ ܇ ܐܰܝܟ݁ܳܐ
                    ܕ݁ܰܥܒ݂ܰܕ݂ ܡܰܝܳܐ̈ ܚܰܡܪܳܐ ܀ ܘܺܐܝܬ݂ ܗ̱ܘܳܐ ܒ݁ܰܟ݂ܦ݂ܰܪܢܰܚܽܘܡ ܥܒ݂ܶܕ݂ ܡܰܠܟ݁ܳܐ ܚܰܕ݂ ܂
                    ܕ݁ܰܒ݂ܪܶܗ ܟ݁ܪܺܝܗ ܗ̱ܘܳܐ .</p>
               </div>
               <div type="textpart" subtype="verse" n="47">
                  <p>ܗܳܢܳܐ ܫܡܰܥ ܕ݁ܶܐܬ݂ܳܐ ܝܶܫܽܘܥ ܡܶܢ ܝܺܗܽܘܕ݂ ܠܰܓ݂ܠܺܝܠܳܐ ܆ ܘܶܐܙܰܠ
                    ܠܘܳܬ݂ܶܗ ܂ ܘܒ݂ܳܥܶܐ ܗ̱ܘܳܐ ܡܶܢܶܗ ܆ ܕ݁ܢܶܚܽܘܬ݂ ܘܢܰܐܣܶܐ ܠܰܒ݂ܪܶܗ . ܩܰܪܺܝܒ݂ ܗ̱ܘܳܐ ܓ݁ܶܝܪ
                    ܠܰܡܡܳܬ݂ .</p>
               </div>
               <div type="textpart" subtype="verse" n="48">
                  <p>ܐܳܡܰܪ ܠܶܗ ܝܶܫܽܘܥ . ܐܶܢ ܐܳܬ݂ܘܳܬ݂ܳܐ̈ ܘܬ݂ܶܕ݂ܡܪܳܬ݂ܳܐ̈ ܠܳܐ
                    ܬ݁ܶܚܙܽܘܢ ܂ ܠܳܐ ܬ݁ܗܰܝܡܢܽܘܢ .</p>
               </div>
               <div type="textpart" subtype="verse" n="49">
                  <p>ܐܳܡܰܪ ܠܶܗ ܗܰܘ ܥܒ݂ܶܕ݂ ܡܰܠܟ݁ܳܐ . ܡܳܪܝ ܆ ܚܽܘܬ݂ ܂ ܥܰܕ݂ܠܳܐ ܡܳܐܶܬ݂
                    ܠܶܗ ܛܰܠܝܳܐ .</p>
               </div>
               <div type="textpart" subtype="verse" n="50">
                  <p>ܐܳܡܰܪ ܠܶܗ ܝܶܫܽܘܥ ܁ ܙܶܠ ܆ ܒ݁ܪܳܟ݂ ܚܰܝ ܗ̱ܽܘ . ܘܗܰܝܡܶܢ ܗܰܘ
                    ܓ݁ܰܒ݂ܪܳܐ ܒ݁ܡܶܠܬ݂ܳܐ ܕ݁ܶܐܡܰܪ ܠܶܗ ܝܶܫܽܘܥ ܂ ܘܶܐܙܰܠ .</p>
               </div>
               <div type="textpart" subtype="verse" n="51">
                  <p>ܟ݁ܰܕ݂ ܕ݁ܶܝܢ ܢܚܶܬ݂ ܗ̱ܘܳܐ ܆ ܐܰܪܥܽܘܗ̱ܝ ܥܰܒ݂ܕ݁ܰܘܗ̱ܝ̈ ܂
                    ܘܣܰܒ݁ܪܽܘܗ̱ܝ ܘܳܐܡܪܺܝܢ ܠܶܗ . ܒ݁ܪܳܟ݂ ܚܝܳܐ .</p>
               </div>
               <div type="textpart" subtype="verse" n="52">
                  <p>ܘܫܰܐܶܠ ܐܶܢܽܘܢ ܂ ܒ݁ܰܐܝܢܳܐ ܥܶܕ݁ܳܢܳܐ ܐܶܬ݂ܚܠܶܡ . ܐܳܡܪܺܝܢ ܠܶܗ .
                    ܐܶܬ݂ܡܳܠܝ ܂ ܒ݁ܰܫܒ݂ܰܥ ܫܳܥܺܝܢ̈ ܫܒ݂ܰܩܬ݂ܶܗ ܐܶܫܳܬ݂ܳܐ .</p>
               </div>
               <div type="textpart" subtype="verse" n="53">
                  <p>ܘܺܝܕ݂ܰܥ ܐܰܒ݂ܽܘܗ̱ܝ ܂ ܕ݁ܰܒ݂ܗܳܝ ܫܳܥܬ݂ܳܐ ܕ݁ܒ݂ܳܗ ܐܶܡܰܪ ܠܶܗ ܝܶܫܽܘܥ
                    ܕ݁ܰܒ݂ܪܳܟ݂ ܚܝܳܐ . ܘܗܰܝܡܶܢ ܗܽܘ ܘܒ݂ܰܝܬ݁ܶܗ ܟ݁ܽܠܶܗ .</p>
               </div>
               <div type="textpart" subtype="verse" n="54">
                  <p>ܗܳܕ݂ܶܐ ܬ݁ܽܘܒ݂ ܐܳܬ݂ܳܐ ܕ݁ܬ݂ܰܪܬ݁ܶܝܢ̈ ܥܒ݂ܰܕ݂ ܝܶܫܽܘܥ : ܟ݁ܰܕ݂
                    ܐܶܬ݂ܳܐ ܡܶܢ ܝܺܗܽܘܕ݂ ܠܰܓ݂ܠܺܝܠܳܐ ܀</p>
               </div>
            </div>
            <div type="textpart" subtype="chapter" n="5">
               <div type="textpart" subtype="verse" n="1">
                  <p> ܒ݁ܳܬ݂ܰܪ ܗܳܠܶܝܢ ܆ ܗܘܳܐ ܥܰܕ݂ܥܺܕ݂ܳܐ ܕ݁ܺܝܗܽܘܕ݂ܳܝܶܐ̈ . ܘܰܣܠܶܩ
                    ܝܶܫܽܘܥ ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="2">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܒ݁ܽܐܘܪܺܫܠܶܡ ܕ݁ܽܘܟ݁ܬ݂ܳܐ ܚܕ݂ܳܐ
                    ܕ݁ܡܰܥܡܽܘܕ݂ܺܝܬ݂ܳܐ ܆ ܕ݁ܡܶܬ݂ܩܰܪܝܳܐ ܥܶܒ݂ܪܳܐܝܺܬ݂ ܂ ܒ݁ܶܝܬ݂ ܚܶܣܕ݁ܳܐ . ܘܺܐܝܬ݂ ܗ̱ܘܳܐ ܒ݁ܳܗ
                    ܚܰܡܫܳܐ ܐܶܣܛܘܺܝܢ̈ .</p>
               </div>
               <div type="textpart" subtype="verse" n="3">
                  <p>ܘܰܒ݂ܗܳܠܶܝܢ ܪܡܶܝܢ ܗ̱ܘܰܘ ܥܰܡܳܐ ܣܰܓ݁ܺܝܳܐܐ ܕ݁ܰܟ݂ܪܺܝܗܶܐ̈ ܇
                    ܘܰܣܡܰܝܳܐ̈ ܘܰܚܓ݂ܺܝܣܶܐ̈ ܘܝܰܒ݁ܺܝܫܶܐ̈ . ܘܰܡܣܰܟ݁ܶܝܢ ܗ̱ܘܰܘ ܠܙܽܘܥܳܐ ܕ݁ܡܰܝܳܐ̈ .</p>
               </div>
               <div type="textpart" subtype="verse" n="4">
                  <p>ܡܰܠܰܐܟ݂ܳܐ ܓ݁ܶܝܪ ܒ݁ܰܙܒ݂ܰܢ ܙܒ݂ܰܢ ܢܳܚܶܬ݂ ܗ̱ܘܳܐ ܠܳܗ
                    ܠܡܰܥܡܽܘܕ݂ܺܝܬ݂ܳܐ ܆ ܘܰܡܙܺܝܥ ܗ̱ܘܳܐ ܠܗܽܘܢ ܠܡܰܝܳܐ̈ . ܘܰܐܝܢܳܐ ܕ݁ܩܰܕ݂ܡܳܝܳܐ ܢܳܚܶܬ݂ ܗ̱ܘܳܐ
                    ܡܶܢ ܒ݁ܳܬ݂ܰܪ ܙܰܘܥܳܐ ܕ݁ܡܰܝܳܐ̈ ܆ ܡܶܬ݂ܚܠܶܡ ܗ̱ܘܳܐ ܟ݁ܽܠ ܟ݁ܺܐܒ݂ܳܐ ܐܰܝܢܳܐ ܕ݁ܺܐܝܬ݂ ܗ̱ܘܳܐ
                    ܠܶܗ ܀</p>
               </div>
               <div type="textpart" subtype="verse" n="5">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܓ݁ܰܒ݂ܪܳܐ ܚܰܕ݂ ܆ ܕ݁ܰܬ݂ܠܳܬ݂ܺܝܢ
                    ܘܰܬ݂ܡܳܢܶܐ ܫܢܺܝܢ̈ ܐܺܝܬ݂ܰܘܗ̱ܝ ܗ̱ܘܳܐ ܒ݁ܟ݂ܽܘܪܗܳܢܳܐ .</p>
               </div>
               <div type="textpart" subtype="verse" n="6">
                  <p>ܠܗܳܢܳܐ ܚܙܳܐ ܝܶܫܽܘܥ ܕ݁ܰܪܡܶܐ ܆ ܘܺܝܕ݂ܰܥ ܕ݁ܙܰܒ݂ܢܳܐ ܣܰܓ݁ܺܝܳܐܐ
                    ܐܺܝܬ݂ ܠܶܗ . ܘܶܐܡܰܪ ܠܶܗ . ܨܳܒ݂ܶܐ ܐܰܢ̱ܬ݁ ܕ݁ܬ݂ܶܬ݂ܚܠܶܡ ܆</p>
               </div>
               <div type="textpart" subtype="verse" n="7">
                  <p>ܥܢܳܐ ܗܰܘ ܟ݁ܪܺܝܗܳܐ ܂ ܘܶܐܡܰܪ . ܐܺܝܢ ܡܳܪܝ . ܠܰܝܬ݁ ܠܺܝ ܕ݁ܶܝܢ
                    ܐ̱ܢܳܫ ܂ ܕ݁ܡܳܐ ܕ݁ܶܐܬ݁ܬ݁ܙܺܝܥܘ ܡܰܝܳܐ̈ ܢܰܪܡܶܝܢܝ ܒ݁ܡܰܥܡܽܘܕ݂ܺܝܬ݂ܳܐ . ܐܶܠܳܐ ܥܰܕ݂ ܐܶܢܳܐ
                    ܐܳܬ݂ܶܐ ܐ̱ܢܳܐ ܆ ܐ̱ܚܪܺܝܢ ܡܶܢ ܩܕ݂ܳܡܰܝ ܢܳܚܶܬ݂ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܶܗ ܝܶܫܽܘܥ . ܩܽܘܡ ܫܩܽܘܠ ܥܰܪܣܳܟ݂ ܂ ܘܗܰܠܶܟ݂ .</p>
               </div>
               <div type="textpart" subtype="verse" n="9">
                  <p>ܘܒ݂ܰܪ ܫܳܥܬ݂ܶܗ ܐܶܬ݂ܚܠܶܡ ܓ݁ܰܒ݂ܪܳܐ ܗܰܘ . ܘܩܳܡ ܫܩܰܠ ܥܰܪܣܶܗ ܂
                    ܘܗܰܠܶܟ݂ ܀ ܘܗܽܘ ܗܰܘ ܝܰܘܡܳܐ ܫܰܒ݁ܬ݂ܳܐ ܗ̱ܘܳܬ݂ .</p>
               </div>
               <div type="textpart" subtype="verse" n="10">
                  <p>ܘܳܐܡܪܺܝܢ ܠܶܗ ܝܺܗܽܘܕ݂ܳܝܶܐ̈ ܠܗܰܘ ܕ݁ܶܐܬ݂ܰܐܣܺܝ . ܫܰܒ݁ܬ݂ܳܐ ܗ̱ܝ .
                    ܠܳܐ ܫܰܠܺܝܛ ܠܳܟ݂ ܕ݁ܬ݂ܶܫܩܽܘܠ ܥܰܪܣܳܟ݂ .</p>
               </div>
               <div type="textpart" subtype="verse" n="11">
                  <p>ܗܽܘ ܕ݁ܶܝܢ ܥܢܳܐ ܘܶܐܡܰܪ ܠܗܽܘܢ . ܗܰܘ ܕ݁ܥܰܒ݂ܕ݁ܰܢܝ ܚܠܺܝܡܳܐ ܆ ܗܽܘ
                    ܐܶܡܰܪ ܠܺܝ ܕ݁ܰܫܩܽܘܠ ܥܰܪܣܳܟ݂ ܂ ܘܗܰܠܶܟ݂ .</p>
               </div>
               <div type="textpart" subtype="verse" n="12">
                  <p>ܘܫܰܐܠܽܘܗ̱ܝ ܡܰܢܽܘ ܗܳܢܳܐ ܓ݁ܰܒ݂ܪܳܐ ܕ݁ܶܐܡܰܪ ܠܳܟ݂ ܂ ܕ݁ܰܫܩܽܘܠ
                    ܥܰܪܣܳܟ݂ ܘܗܰܠܶܟ݂ .</p>
               </div>
               <div type="textpart" subtype="verse" n="13">
                  <p>ܗܰܘ ܕ݁ܶܝܢ ܕ݁ܶܐܬ݂ܰܐܣܺܝ ܂ ܠܳܐ ܝܳܕ݂ܰܥ ܗ̱ܘܳܐ ܡܰܢܽܘ . ܝܶܫܽܘܥ
                    ܓ݁ܶܝܪ ܐܶܬ݂ܓ݁ܢܺܝ ܗ̱ܘܳܐ ܠܶܗ ܒ݁ܟ݂ܶܢܫܳܐ ܣܰܓ݁ܺܝܳܐܐ ܕ݁ܺܐܝܬ݂ ܗ̱ܘܳܐ ܒ݁ܕ݂ܽܘܟ݁ܬ݂ܳܐ ܗܳܝ
                    .</p>
               </div>
               <div type="textpart" subtype="verse" n="14">
                  <p>ܒ݁ܳܬ݂ܰܪ ܙܒ݂ܰܢ ܆ ܐܶܫܟ݁ܚܶܗ ܝܶܫܽܘܥ ܒ݁ܗܰܝܟ݁ܠܳܐ ܂ ܘܶܐܡܰܪ ܠܶܗ .
                    ܗܳܐ ܚܠܺܝܡ ܐܰܢ̱ܬ݁ . ܬ݁ܽܘܒ݂ ܠܳܐ ܬ݁ܶܚܛܶܐ . ܕ݁ܰܠܡܳܐ ܢܶܗܘܶܐ ܠܳܟ݂ ܡܶܕ݁ܶܡ ܕ݁ܒ݂ܺܝܫ ܡܶܢ
                    ܩܰܕ݂ܡܳܝܳܐ .</p>
               </div>
               <div type="textpart" subtype="verse" n="15">
                  <p>ܘܶܐܙܰܠ ܗܰܘ ܓ݁ܰܒ݂ܪܳܐ ܁ ܘܶܐܡܰܪ ܠܺܝܗܽܘܕ݂ܳܝܶܐ̈ ܂ ܕ݁ܝܶܫܽܘܥ ܗ̱ܽܘ
                    ܗܰܘ ܕ݁ܰܐܚܠܡܶܗ .</p>
               </div>
               <div type="textpart" subtype="verse" n="16">
                  <p>ܘܡܶܛܽܠ ܗܳܕ݂ܶܐ ܪܳܕ݂ܦ݁ܺܝܢ ܗ̱ܘܰܘ ܝܺܗܽܘܕ݂ܳܝܶܐ̈ ܠܝܶܫܽܘܥ ܂
                    ܘܒ݂ܳܥܶܝܢ ܗ̱ܘܰܘ ܠܡܶܩܛܠܶܗ ܆ ܕ݁ܗܳܠܶܝܢ ܥܳܒ݂ܶܕ݂ ܗ̱ܘܳܐ ܒ݁ܫܰܒ݁ܬ݂ܳܐ .</p>
               </div>
               <div type="textpart" subtype="verse" n="17">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ . ܐܳܒ݂ܝ ܥܕ݂ܰܡܳܐ ܠܗܳܫܳܐ ܥܳܒ݂ܶܕ݂
                    ܆ ܐܳܦ݂ ܐܶܢܳܐ ܥܳܒ݂ܶܕ݂ ܐ̱ܢܳܐ .</p>
               </div>
               <div type="textpart" subtype="verse" n="18">
                  <p>ܘܡܶܛܽܠ ܗܳܕ݂ܶܐ ܝܰܬ݁ܺܝܪܳܐܝܺܬ݂ ܒ݁ܳܥܶܝܢ ܗ̱ܘܰܘ ܝܺܗܽܘܕ݂ܳܝܶܐ̈
                    ܠܡܶܩܛܠܶܗ . ܠܳܐ ܒ݁ܰܠܚܽܘܕ݂ ܕ݁ܫܳܪܶܐ ܗ̱ܘܳܐ ܫܰܒ݁ܬ݂ܳܐ ܆ ܐܶܠܳܐ ܐܳܦ݂ ܕ݁ܥܰܠ ܐܰܠܳܗܳܐ
                    ܕ݁ܰܐܒ݂ܽܘܗ̱ܝ ܐܺܝܬ݂ܰܘܗ̱ܝ ܂ ܐܳܡܰܪ ܗ̱ܘܳܐ . ܘܡܰܫܘܶܐ ܗ̱ܘܳܐ ܢܰܦ݂ܫܶܗ ܥܰܡ ܐܰܠܳܗܳܐ
                    ܀.܀.܀܀</p>
               </div>
               <milestone unit="SyrChapter" n="5"/>
               <div type="textpart" subtype="verse" n="19">
                  <p>ܥܢܳܐ ܕ݁ܶܝܢ ܝܶܫܽܘܥ ܂ ܘܶܐܡܰܪ ܠܗܽܘܢ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ
                    ܠܟ݂ܽܘܢ ܆ ܕ݁ܠܳܐ ܡܶܫܟ݁ܰܚ ܒ݁ܪܳܐ ܥܳܒ݂ܶܕ݂ ܡܶܕ݁ܶܡ ܡܶܢ ܨܒ݂ܽܘܬ݂ ܢܰܦ݂ܫܶܗ . ܐܶܠܳܐ ܡܶܕ݁ܶܡ
                    ܕ݁ܚܳܙܶܐ ܠܰܐܒ݂ܳܐ ܕ݁ܥܳܒ݂ܶܕ݂ . ܐܰܝܠܶܝܢ ܓ݁ܶܝܪ ܕ݁ܰܐܒ݂ܳܐ ܥܳܒ݂ܶܕ݂ ܆ ܗܳܠܶܝܢ ܐܳܦ݂ ܒ݁ܪܳܐ
                    ܐܰܟ݂ܘܳܬ݂ܶܗ ܥܳܒ݂ܶܕ݂ .</p>
               </div>
               <div type="textpart" subtype="verse" n="20">
                  <p>ܐܰܒ݂ܳܐ ܓ݁ܶܝܪ ܪܳܚܶܡ ܠܰܒ݂ܪܶܗ . ܘܟ݂ܽܠܡܶܕ݁ܶܡ ܕ݁ܥܳܒ݂ܶܕ݂ ܡܚܰܘܶܐ
                    ܠܶܗ . ܘܰܕ݂ܝܰܬ݁ܺܝܪܺܝܢ ܡܶܢ ܗܳܠܶܝܢ ܥܒ݂ܳܕ݂ܶܐ̈ ܡܚܰܘܶܐ ܠܶܗ ܂ ܕ݁ܰܐܢ̱ܬ݁ܽܘܢ ܬ݁ܶܬ݁ܕ݁ܰܡܪܽܘܢ
                    .</p>
               </div>
               <div type="textpart" subtype="verse" n="21">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܰܐܒ݂ܳܐ ܡܩܺܝܡ ܡܺܝܬ݂ܶܐ̈ ܘܡܰܚܶܐ ܠܗܽܘܢ ܆
                    ܗܳܟ݂ܰܢܳܐ ܐܳܦ݂ ܒ݁ܪܳܐ ܠܰܐܝܠܶܝܢ ܕ݁ܨܳܒ݂ܶܐ ܡܰܚܶܐ .</p>
               </div>
               <div type="textpart" subtype="verse" n="22">
                  <p>ܠܳܐ ܗ̱ܘܳܐ ܓ݁ܶܝܪ ܐܰܒ݂ܳܐ ܕ݁ܳܐܶܢ ܠܐ̱ܢܳܫ . ܐܶܠܳܐ ܟ݁ܽܠܶܗ ܕ݁ܺܝܢܳܐ
                    ܝܰܗܒ݁ܶܗ ܠܰܒ݂ܪܳܐ .</p>
               </div>
               <div type="textpart" subtype="verse" n="23">
                  <p>ܕ݁ܟ݂ܽܠܢܳܫ ܢܝܰܩܰܪ ܠܰܒ݂ܪܳܐ ܆ ܐܰܝܟ݂ ܕ݁ܰܡܝܰܩܰܪ ܠܰܐܒ݂ܳܐ . ܗܰܘ
                    ܕ݁ܠܳܐ ܡܝܰܩܰܪ ܠܰܒ݂ܪܳܐ ܆ ܠܳܐ ܡܝܰܩܰܪ ܠܰܐܒ݂ܳܐ ܕ݁ܫܰܕ݁ܪܶܗ ܀</p>
               </div>
               <div type="textpart" subtype="verse" n="24">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܫܳܡܰܥ ܡܶܠܰܬ݂ܝ ܁
                    ܘܰܡܗܰܝܡܶܢ ܠܡܰܢ ܕ݁ܫܰܕ݁ܪܰܢܝ ܂ ܐܺܝܬ݂ ܠܶܗ ܚܰܝܶܐ̈ ܕ݁ܰܠܥܳܠܰܡ . ܘܰܠܕ݂ܺܝܢܳܐ ܠܳܐ ܐܳܬ݂ܶܐ .
                    ܐܶܠܳܐ ܫܰܢܺܝ ܠܶܗ ܡܶܢ ܡܰܘܬ݁ܳܐ ܠܚܰܝܶܐ̈ .</p>
               </div>
               <div type="textpart" subtype="verse" n="25">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܳܐܬ݂ܝܳܐ ܫܳܥܬ݂ܳܐ . ܐܳܦ݂
                    ܗܳܫܳܐ ܐܺܝܬ݂ܶܝܗ . ܐܶܡܰܬ݂ܝ ܕ݁ܡܺܝܬ݂ܶܐ̈ ܢܶܫܡܥܽܘܢ ܩܳܠܶܗ ܕ݁ܰܒ݂ܪܶܗ ܕ݁ܰܐܠܳܗܳܐ . ܘܗܳܢܽܘܢ
                    ܕ݁ܫܳܡܥܺܝܢ ܢܺܚܽܘܢ .</p>
               </div>
               <div type="textpart" subtype="verse" n="26">
                  <p>ܐܰܝܟ݁ܰܢܳܐ ܓ݁ܶܝܪ ܕ݁ܠܰܐܒ݂ܳܐ ܐܺܝܬ݂ ܚܰܝܶܐ̈ ܒ݁ܰܩܢܽܘܡܶܗ ܆ ܗܳܟ݂ܰܢܳܐ
                    ܝܰܗ̱ܒ݂ ܐܳܦ݂ ܠܰܒ݂ܪܳܐ ܂ ܕ݁ܢܶܗܘܽܘܢ ܚܰܝܶܐ̈ ܒ݁ܰܩܢܽܘܡܶܗ .</p>
               </div>
               <div type="textpart" subtype="verse" n="27">
                  <p>ܘܰܐܫܠܛܶܗ ܕ݁ܢܶܗܘܶܐ ܥܳܒ݂ܶܕ݂ ܐܳܦ݂ ܕ݁ܺܝܢܳܐ .</p>
               </div>
               <div type="textpart" subtype="verse" n="28">
                  <p>ܕ݁ܰܒ݂ܪܶܗ ܗܽܘ ܕ݁ܶܝܢ ܕ݁ܐ̱ܢܳܫܳܐ ܆ ܠܳܐ ܬ݁ܶܬ݁ܕ݁ܰܡܪܽܘܢ ܒ݁ܗܳܕ݂ܶܐ
                    ܕ݁ܳܐܬ݂ܝܳܐ ܫܳܥܬ݂ܳܐ ܇ ܐܶܡܰܬ݂ܝ ܕ݁ܟ݂ܽܠܗܽܘܢ ܐܰܝܠܶܝܢ ܕ݁ܰܒ݂ܩܰܒ݂ܪܶܐ̈ ܐܶܢܽܘܢ ܢܶܫܡܥܽܘܢ
                    ܩܳܠܶܗ ܂</p>
               </div>
               <div type="textpart" subtype="verse" n="29">
                  <p>ܘܢܶܦ݁ܩܽܘܢ ܆ ܐܰܝܠܶܝܢ ܕ݁ܰܥܒ݂ܰܕ݂ܘ ܛܳܒ݂ܳܬ݂ܳܐ̈ ܠܰܩܝܳܡܬ݁ܳܐ
                    ܕ݁ܚܰܝܶܐ̈ ܇ ܘܰܐܝܠܶܝܢ ܕ݁ܰܥܒ݂ܰܕ݂ܘ ܒ݁ܺܝܫܳܬ݂ܳܐ̈ ܠܰܩܝܳܡܬ݁ܳܐ ܕ݁ܕ݂ܺܝܢܳܐ .</p>
               </div>
               <div type="textpart" subtype="verse" n="30">
                  <p>ܠܳܐ ܡܶܫܟ݁ܰܚ ܐ̱ܢܳܐ ܡܶܕ݁ܶܡ ܡܶܢ ܨܒ݂ܽܘܬ݂ ܢܰܦ݂ܫܝ ܠܡܶܥܒ݁ܰܕ݂ .
                    ܐܶܠܳܐ ܐܰܝܟ݁ܰܢܳܐ ܕ݁ܫܳܡܰܥ ܐ̱ܢܳܐ ܕ݁ܳܐܶܢ ܐ̱ܢܳܐ . ܘܕ݂ܺܝܢܝ ܟ݁ܺܐܝܢ ܗ̱ܽܘ . ܠܳܐ ܓ݁ܶܝܪ
                    ܒ݁ܳܥܶܐ ܐ̱ܢܳܐ ܨܶܒ݂ܝܳܢܝ . ܐܶܠܳܐ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ ܀</p>
               </div>
               <div type="textpart" subtype="verse" n="31">
                  <p>ܐܶܢ ܐܶܢܳܐ ܡܰܣܗܶܕ݂ ܐ̱ܢܳܐ ܥܰܠ ܢܰܦ݂ܫܝ ܆ ܣܳܗܕ݁ܽܘܬ݂ܝ ܠܳܐ ܗܘܳܬ݂
                    ܫܰܪܺܝܪܳܐ .</p>
               </div>
               <div type="textpart" subtype="verse" n="32">
                  <p>ܐ̱ܚܪܺܝܢ ܗ̱ܽܘ ܗܰܘ ܕ݁ܡܰܣܗܶܕ݂ ܥܠܰܝ . ܘܝܳܕ݂ܰܥ ܐ̱ܢܳܐ ܂ ܕ݁ܫܰܪܺܝܪܳܐ
                    ܗ̱ܝ ܣܳܗܕ݁ܽܘܬ݂ܶܗ ܕ݁ܡܰܣܗܶܕ݂ ܥܠܰܝ .</p>
               </div>
               <div type="textpart" subtype="verse" n="33">
                  <p>ܐܰܢ̱ܬ݁ܽܘܢ ܫܰܕ݁ܰܪܬ݁ܽܘܢ ܠܘܳܬ݂ ܝܽܘܚܰܢܳܢ ܂ ܘܰܐܣܗܶܕ݂ ܥܰܠ ܫܪܳܪܳܐ
                    .</p>
               </div>
               <div type="textpart" subtype="verse" n="34">
                  <p>ܐܶܢܳܐ ܕ݁ܶܝܢ ܠܳܐ ܗ̱ܘܳܐ ܡܶܢ ܒ݁ܰܪܢܳܫܳܐ ܢܳܣܶܒ݂ ܐ̱ܢܳܐ ܣܳܗܕ݁ܽܘܬ݂ܳܐ
                    . ܐܶܠܳܐ ܗܳܠܶܝܢ ܐܳܡܰܪ ܐ̱ܢܳܐ ܂ ܕ݁ܰܐܢ̱ܬ݁ܽܘܢ ܬ݁ܺܚܽܘܢ .</p>
               </div>
               <div type="textpart" subtype="verse" n="35">
                  <p>ܗܰܘ ܫܪܳܓ݂ܳܐ ܗ̱ܘܳܐ ܕ݁ܕ݂ܳܠܶܩ ܂ ܘܡܰܢܗܰܪ . ܘܰܐܢ̱ܬ݁ܽܘܢ ܨܒ݂ܰܝܬ݁ܽܘܢ
                    ܁ ܕ݁ܬ݂ܶܫܬ݁ܰܒ݂ܗܪܽܘܢ ܕ݁ܫܳܥܬ݂ܳܐ ܒ݁ܢܽܘܗܪܶܗ .</p>
               </div>
               <div type="textpart" subtype="verse" n="36">
                  <p>ܠܺܝ ܕ݁ܶܝܢ ܐܺܝܬ݂ ܠܺܝ ܁ ܣܳܗܕ݁ܽܘܬ݂ܳܐ ܕ݁ܪܰܒ݁ܳܐ ܡܶܢ ܕ݁ܝܽܘܚܰܢܳܢ .
                    ܥܒ݂ܳܕ݂ܶܐ̈ ܓ݁ܶܝܪ ܕ݁ܝܰܗ̱ܒ݂ ܠܺܝ ܐܳܒ݂ܝ ܁ ܕ݁ܶܐܫܰܠܶܡ ܐܶܢܽܘܢ ܇ ܗܶܢܽܘܢ ܥܒ݂ܳܕ݂ܶܐ̈
                    ܕ݁ܥܳܒ݂ܶܕ݂ ܐ̱ܢܳܐ ܣܳܗܕ݁ܺܝܢ ܥܠܰܝ ܂ ܕ݁ܰܐܒ݂ܳܐ ܫܰܠܚܰܢܝ .</p>
               </div>
               <div type="textpart" subtype="verse" n="37">
                  <p>ܘܰܐܒ݂ܳܐ ܕ݁ܫܰܠܚܰܢܝ ܂ ܗܽܘ ܣܳܗܶܕ݂ ܥܠܰܝ . ܠܳܐ ܩܳܠܶܗ ܡܶܡܬ݂ܽܘܡ
                    ܫܡܰܥܬ݁ܽܘܢ ܆ ܘܠܳܐ ܚܶܙܘܶܗ ܚܙܰܝܬ݁ܽܘܢ .</p>
               </div>
               <div type="textpart" subtype="verse" n="38">
                  <p>ܘܡܶܠܬ݂ܶܗ ܠܳܐ ܡܩܰܘܝܳܐ ܒ݁ܟ݂ܽܘܢ . ܡܶܛܽܠ ܕ݁ܰܒ݂ܗܰܘ ܕ݁ܗܽܘ ܫܰܕ݁ܰܪ ܂
                    ܐܰܢ̱ܬ݁ܽܘܢ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="39">
                  <p>ܒ݁ܨܰܘ ܟ݁ܬ݂ܳܒ݂ܶܐ̈ ܕ݁ܰܒ݂ܗܽܘܢ ܡܰܣܒ݁ܪܺܝܢ ܐܢ̱ܬ݁ܽܘܢ ܂ ܕ݁ܚܰܝܶܐ̈
                    ܕ݁ܰܠܥܳܠܰܡ ܐܺܝܬ݂ ܠܟ݂ܽܘܢ . ܘܗܶܢܽܘܢ ܣܳܗܕ݁ܺܝܢ ܥܠܰܝ .</p>
               </div>
               <div type="textpart" subtype="verse" n="40">
                  <p>ܘܠܳܐ ܨܳܒ݂ܶܝܢ ܐܢ̱ܬ݁ܽܘܢ ܕ݁ܬ݂ܺܐܬ݂ܽܘܢ ܠܘܳܬ݂ܝ ܇ ܕ݁ܚܰܝܶܐ̈
                    ܕ݁ܰܠܥܳܠܰܡ ܢܶܗܘܽܘܢ ܠܟ݂ܽܘܢ .</p>
               </div>
               <div type="textpart" subtype="verse" n="41">
                  <p>ܫܽܘܒ݂ܚܳܐ ܡܶܢ ܒ݁ܢܰܝ̈ ܐ̱ܢܳܫܳܐ ܠܳܐ ܢܳܣܶܒ݂ ܐ̱ܢܳܐ .</p>
               </div>
               <div type="textpart" subtype="verse" n="42">
                  <p>ܐܶܠܳܐ ܝܺܕ݂ܰܥܬ݁ܟ݂ܽܘܢ ܂ ܕ݁ܚܽܘܒ݁ܶܗ ܕ݁ܰܐܠܳܗܳܐ ܠܰܝܬ݁ ܒ݁ܟ݂ܽܘܢ
                    .</p>
               </div>
               <div type="textpart" subtype="verse" n="43">
                  <p>ܐܶܢܳܐ ܐܶܬ݂ܺܝܬ݂ ܒ݁ܰܫܡܶܗ ܕ݁ܳܐܒ݂ܝ ܂ ܘܠܳܐ ܡܩܰܒ݁ܠܺܝܢ ܐܢ̱ܬ݁ܽܘܢ ܠܺܝ
                    . ܘܶܐܢ ܐ̱ܚܪܺܝܢ ܢܺܐܬ݂ܶܐ ܒ݁ܫܶܡ ܢܰܦ݂ܫܶܗ ܂ ܠܗܰܘ ܬ݁ܩܰܒ݁ܠܽܘܢ .</p>
               </div>
               <div type="textpart" subtype="verse" n="44">
                  <p>ܐܰܝܟ݁ܰܢܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܰܡܗܰܝܡܳܢܽܘ ܆ ܕ݁ܫܽܘܒ݂ܚܳܐ ܚܰܕ݂
                    ܡܶܢ ܚܰܕ݂ ܡܩܰܒ݁ܠܺܝܢ ܐܢ̱ܬ݁ܽܘܢ ܇ ܘܫܽܘܒ݂ܚܳܐ ܕ݁ܡܶܢ ܚܰܕ݂ ܐܰܠܳܗܳܐ ܂ ܠܳܐ ܒ݁ܳܥܶܝܢ
                    ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="45">
                  <p>ܠܡܳܐ ܣܳܒ݂ܪܺܝܢ ܐܢ̱ܬ݁ܽܘܢ ܆ ܕ݁ܶܐܢܳܐ ܐܳܟ݂ܶܠ ܐ̱ܢܳܐ ܩܰܪܨܝܰܟ݁ܽܘܢ̈
                    ܩܕ݂ܳܡ ܐܰܒ݂ܳܐ ܆ ܐܺܝܬ݂ܰܘܗ̱ܝ ܡܰܢ ܕ݁ܳܐܟ݂ܶܠ ܩܰܪܨܝܰܟ݁ܽܘܢ̈ : ܡܽܘܫܶܐ ܗܰܘ ܕ݁ܒ݂ܶܗ
                    ܣܰܒ݁ܰܪܬ݁ܽܘܢ .</p>
               </div>
               <div type="textpart" subtype="verse" n="46">
                  <p>ܐܶܠܽܘ ܓ݁ܶܝܪ ܒ݁ܡܽܘܫܶܐ ܗܰܝܡܶܢܬ݁ܽܘܢ ܆ ܐܳܦ݂ ܒ݁ܺܝ ܡܗܰܝܡܢܺܝܢ
                    ܗ̱ܘܰܝܬ݁ܽܘܢ . ܡܽܘܫܶܐ ܓ݁ܶܝܪ ܥܠܰܝ ܟ݁ܬ݂ܰܒ݂ .</p>
               </div>
               <div type="textpart" subtype="verse" n="47">
                  <p>ܘܶܐܢ ܠܰܟ݂ܬ݂ܳܒ݂ܰܘܗ̱ܝ̈ ܕ݁ܗܰܘ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ ܆
                    ܐܰܝܟ݁ܰܢܳܐ ܠܡܶܠܰܝ̈ ܕ݁ܺܝܠܝ ܬ݁ܗܰܝܡܢܽܘܢ ܀܀</p>
               </div>
            </div>
            <div type="textpart" subtype="chapter" n="6">
               <div type="textpart" subtype="verse" n="1">
                  <p> ܒ݁ܳܬ݂ܰܪ ܗܳܠܶܝܢ ܆ ܐܶܙܰܠ ܝܶܫܽܘܥ ܠܥܶܒ݂ܪܳܐ ܕ݁ܝܰܡܳܐ ܕ݁ܰܓ݂ܠܺܝܠܳܐ ܂
                    ܕ݁ܛܺܒ݂ܶܪܺܝܳܘܣ .</p>
               </div>
               <div type="textpart" subtype="verse" n="2">
                  <p>ܘܶܐܙܰܠܘ ܒ݁ܳܬ݂ܪܶܗ ܟ݁ܶܢܫܶܐ̈ ܣܰܓ݁ܺܝܶܐܐ̈ . ܡܶܛܽܠ ܕ݁ܚܳܙܶܝܢ ܗ̱ܘܰܘ
                    ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂ ܒ݁ܰܟ݂ܪܺܝܗܶܐ̈ .</p>
               </div>
               <div type="textpart" subtype="verse" n="3">
                  <p>ܘܰܣܠܶܩ ܝܶܫܽܘܥ ܠܛܽܘܪܳܐ ܆ ܘܬ݂ܰܡܳܢ ܝܳܬ݂ܶܒ݂ ܗ̱ܘܳܐ ܂ ܥܰܡ
                    ܬ݁ܰܠܡܺܝܕ݂ܰܘܗ̱ܝ̈ ܀</p>
               </div>
               <div type="textpart" subtype="verse" n="4">
                  <p>ܩܰܪܺܝܒ݂ ܗ̱ܘܳܐ ܕ݁ܶܝܢ ܥܰܕ݂ܥܺܕ݂ܳܐ ܕ݁ܦ݂ܶܨܚܳܐ ܕ݁ܺܝܗܽܘܕ݂ܳܝܶܐ̈
                    ܀</p>
               </div>
               <div type="textpart" subtype="verse" n="5">
                  <p>ܘܰܐܪܺܝܡ ܥܰܝܢܰܘܗ̱ܝ̈ ܝܶܫܽܘܥ ܆ ܘܰܚܙܳܐ ܟ݁ܶܢܫܳܐ ܣܰܓ݁ܺܝܳܐܐ ܕ݁ܳܐܬ݂ܶܐ
                    ܠܘܳܬ݂ܶܗ . ܘܶܐܡܰܪ ܠܦ݂ܺܝܠܺܝܦ݁ܳܘܣ . ܐܰܝܡܶܟ݁ܳܐ ܢܶܙܒ݁ܶܢ ܠܰܚܡܳܐ ܕ݁ܢܶܐܟ݂ܠܽܘܢ ܗܳܠܶܝܢ
                    .</p>
               </div>
               <div type="textpart" subtype="verse" n="6">
                  <p>ܗܳܕ݂ܶܐ ܕ݁ܶܝܢ ܁ ܐܶܡܰܪ ܟ݁ܰܕ݂ ܡܢܰܣܶܐ ܠܶܗ . ܗܽܘ ܓ݁ܶܝܪ ܝܳܕ݂ܰܥ
                    ܗ̱ܘܳܐ ܡܳܢܳܐ ܥܬ݂ܺܝܕ݂ ܠܡܶܥܒ݁ܰܕ݂ .</p>
               </div>
               <div type="textpart" subtype="verse" n="7">
                  <p>ܐܳܡܰܪ ܠܶܗ ܦ݂ܺܝܠܺܝܦ݁ܳܘܣ . ܕ݁ܡܰܐܬ݂ܶܝܢ ܕ݁ܺܝܢܳܪܺܝܢ̈ ܠܰܚܡܳܐ ܁ ܠܳܐ
                    ܣܳܦ݂ܶܩ ܠܗܽܘܢ ܇ ܟ݁ܰܕ݂ ܩܰܠܺܝܠ ܩܰܠܺܝܠ ܚܰܕ݂ ܚܰܕ݂ ܡܶܢܗܽܘܢ ܢܶܣܰܒ݂ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܶܗ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ . ܐܰܢܕ݁ܪܶܐܘܳܣ ܐܰܚܽܘܗ̱ܝ
                    ܕ݁ܫܶܡܥܽܘܢ ܟ݁ܺܐܦ݂ܳܐ .</p>
               </div>
               <div type="textpart" subtype="verse" n="9">
                  <p>ܐܺܝܬ݂ ܬ݁ܢܳܢ ܛܰܠܝܳܐ ܚܰܕ݂ ܆ ܕ݁ܺܐܝܬ݂ ܥܠܰܘܗ̱ܝ ܚܰܡܶܫ ܓ݁ܪܺܝܨܳܢ̈
                    ܕ݁ܰܣܥܳܪܶܐ̈ ܂ ܘܰܬ݂ܪܶܝܢ̈ ܢܽܘܢܺܝܢ̈ . ܐܶܠܳܐ ܗܳܠܶܝܢ ܡܳܢܳܐ ܐܶܢܽܘܢ ܠܗܳܠܶܝܢ ܟ݁ܽܠܗܽܘܢ
                    .</p>
               </div>
               <div type="textpart" subtype="verse" n="10">
                  <p>ܐܳܡܰܪ ܠܗܽܘܢ ܝܶܫܽܘܥ . ܥܒ݂ܶܕ݂ܘ ܐ̱ܢܳܫܳܐ ܟ݁ܽܠܗܽܘܢ ܕ݁ܢܶܣܬ݁ܰܡܟ݁ܽܘܢ
                    . ܥܶܣܒ݁ܳܐ ܕ݁ܶܝܢ ܣܰܓ݁ܺܝ ܗ̱ܘܳܐ ܒ݁ܳܗ ܒ݁ܕ݂ܽܘܟ݁ܬ݂ܳܐ ܗܳܝ . ܘܶܐܣܬ݁ܡܶܟ݂ܘ ܓ݁ܰܒ݂ܪܶܐ̈
                    ܒ݁ܡܶܢܝܳܢܳܐ ܂ ܚܰܡܫܳܐ ܐܰܠܦ݂ܺܝܢ̈ .</p>
               </div>
               <div type="textpart" subtype="verse" n="11">
                  <p>ܘܰܫܩܰܠ ܝܶܫܽܘܥ ܠܰܚܡܳܐ ܆ ܘܒ݂ܰܪܶܟ݂ ܂ ܘܦ݂ܰܠܶܓ݂ ܠܗܳܢܽܘܢ
                    ܕ݁ܰܣܡܺܝܟ݂ܺܝܢ . ܘܗܳܟ݂ܰܢܳܐ ܐܳܦ݂ ܡܶܢ ܢܽܘܢܶܐ̈ . ܟ݁ܡܳܐ ܕ݁ܰܨܒ݂ܰܘ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܣܒ݂ܰܥܘ ܂ ܐܶܡܰܪ ܠܬ݂ܰܠܡܺܝܕ݂ܰܘܗ̱ܝ̈ . ܟ݁ܰܢܶܫܘ ܩܨܳܝܶܐ̈
                    ܕ݁ܺܝܬ݂ܰܪܘ ܂ ܕ݁ܠܳܐ ܢܺܐܒ݂ܰܕ݂ ܡܶܕ݁ܶܡ .</p>
               </div>
               <div type="textpart" subtype="verse" n="13">
                  <p>ܘܟ݂ܰܢܶܫܘ ܘܰܡܠܰܘ ܬ݁ܪܶܥܣܰܪ̈ ܩܽܘܦ݂ܺܝܢܺܝܢ̈ ܩܨܳܝܶܐ̈ ܇ ܐܰܝܠܶܝܢ
                    ܕ݁ܺܝܬ݂ܰܪܘ ܠܗܳܢܽܘܢ ܕ݁ܶܐܟ݂ܰܠܘ ܡܶܢ ܚܰܡܫܳܐ ܠܰܚܡܺܝܢ̈ ܕ݁ܰܣܥܳܪܶܐ̈ ܀</p>
               </div>
               <div type="textpart" subtype="verse" n="14">
                  <p>ܗܳܢܽܘܢ ܕ݁ܶܝܢ ܐ̱ܢܳܫܳܐ ܁ ܕ݁ܰܚܙܰܘ ܐܳܬ݂ܳܐ ܕ݁ܰܥܒ݂ܰܕ݂ ܝܶܫܽܘܥ ܆
                    ܐܳܡܪܺܝܢ ܗ̱ܘܰܘ . ܫܰܪܺܝܪܳܐܝܺܬ݂ ܂ ܗܳܢܰܘ ܢܒ݂ܺܝܳܐ ܕ݁ܳܐܬ݂ܶܐ ܠܥܳܠܡܳܐ .</p>
               </div>
               <div type="textpart" subtype="verse" n="15">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܂ ܕ݁ܰܥܬ݂ܺܝܕ݂ܺܝܢ ܕ݁ܢܺܐܬ݂ܽܘܢ
                    ܢܶܚܛܦ݂ܽܘܢܳܝܗ̱ܝ ܂ ܘܢܶܥܒ݁ܕ݂ܽܘܢܳܝܗ̱ܝ ܡܰܠܟ݁ܳܐ . ܘܫܰܢܺܝ ܠܶܗ ܠܛܽܘܪܳܐ ܂ ܗܽܘ
                    ܒ݁ܰܠܚܽܘܕ݂ܰܘܗ̱ܝ ܀.܀.܀܀</p>
               </div>
               <milestone unit="SyrChapter" n="6"/>
               <div type="textpart" subtype="verse" n="16">
                  <p>ܘܟ݂ܰܕ݂ ܗܘܳܐ ܪܰܡܫܳܐ ܆ ܢܚܶܬ݂ܘ ܬ݁ܰܠܡܺܝܕ݂ܰܘܗ̱ܝ̈ ܠܝܰܡܳܐ ܂</p>
               </div>
               <div type="textpart" subtype="verse" n="17">
                  <p>ܘܺܝܬ݂ܶܒ݂ܘ ܒ݁ܰܣܦ݂ܺܝܢ̱ܬ݁ܳܐ . ܘܳܐܬ݂ܶܝܢ ܗ̱ܘܰܘ ܠܥܶܒ݂ܪܳܐ
                    ܠܰܟ݂ܦ݂ܰܪܢܰܚܽܘܡ . ܘܚܶܫܟ݁ܰܬ݂ ܗ̱ܘܳܬ݂ ܠܳܗ . ܘܠܳܐ ܐܰܬ݁ܺܝ ܗ̱ܘܳܐ ܠܘܳܬ݂ܗܽܘܢ ܝܶܫܽܘܥ
                    .</p>
               </div>
               <div type="textpart" subtype="verse" n="18">
                  <p>ܝܰܡܳܐ ܕ݁ܶܝܢ ܐܶܙܕ݁ܩܶܦ݂ ܗ̱ܘܳܐ ܥܠܰܝܗܽܘܢ . ܡܶܛܽܠ ܕ݁ܪܽܘܚܳܐ
                    ܪܰܒ݁ܬ݂ܳܐ ܢܶܫܒ݁ܰܬ݂ ܗ̱ܘܳܬ݂ .</p>
               </div>
               <div type="textpart" subtype="verse" n="19">
                  <p>ܘܰܕ݂ܒ݂ܰܪܘ ܐܰܝܟ݂ ܐܶܣܛܕ݂ܰܘܳܬ݂ܳܐ̈ ܥܶܣܪܺܝܢ ܘܚܰܡܫܳܐ ܂ ܐܰܘ
                    ܬ݁ܠܳܬ݂ܺܝܢ . ܘܰܚܙܰܘ ܠܝܶܫܽܘܥ ܟ݁ܰܕ݂ ܡܗܰܠܶܟ݂ ܥܰܠ ܝܰܡܬ݂ܳܐ . ܘܟ݂ܰܕ݂ ܩܪܶܒ݂ ܠܘܳܬ݂
                    ܣܦ݂ܺܝܢ̱ܬ݁ܗܽܘܢ ܂ ܕ݁ܚܶܠܘ .</p>
               </div>
               <div type="textpart" subtype="verse" n="20">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܠܗܽܘܢ . ܐܶܢܳܐ ܐ̱ܢܳܐ ܠܳܐ ܬ݁ܶܕ݂ܚܠܽܘܢ
                    .</p>
               </div>
               <div type="textpart" subtype="verse" n="21">
                  <p>ܘܰܨܒ݂ܰܘ ܗ̱ܘܰܘ ܕ݁ܰܢܩܰܒ݁ܠܽܘܢܳܝܗ̱ܝ ܒ݁ܰܣܦ݂ܺܝܢ̱ܬ݁ܳܐ . ܘܒ݂ܳܗ
                    ܒ݁ܫܳܥܬ݂ܳܐ ܣܦ݂ܺܝܢ̱ܬ݁ܳܐ ܗܳܝ ܗܘܳܬ݂ ܠܘܳܬ݂ ܐܰܪܥܳܐ ܂ ܗܳܝ ܕ݁ܳܐܙܺܠ̱ܝܢ ܗ̱ܘܰܘ ܠܳܗ ܀</p>
               </div>
               <div type="textpart" subtype="verse" n="22">
                  <p>ܘܰܠܝܰܘܡܳܐ ܕ݁ܒ݂ܳܬ݂ܪܶܗ ܆ ܗܰܘ ܟ݁ܶܢܫܳܐ ܕ݁ܩܳܐܶܡ ܗ̱ܘܳܐ ܒ݁ܥܶܒ݂ܪܳܐ
                    ܕ݁ܝܰܡܳܐ ܆ ܚܙܰܘ ܕ݁ܰܣܦ݂ܺܝܢ̱ܬ݁ܳܐ ܐ̱ܚܪܺܬ݂ܳܐ ܠܰܝܬ݁ ܗ̱ܘܳܐ ܬ݁ܰܡܳܢ ܂ ܐܶܠܳܐ ܐܶܢ ܗܳܝ
                    ܕ݁ܰܣܠܶܩܘ ܠܳܗ ܬ݁ܰܠܡܺܝܕ݂ܶܐ̈ . ܘܰܕ݂ܠܳܐ ܥܰܠ ܗ̱ܘܳܐ ܥܰܡܗܽܘܢ ܝܶܫܽܘܥ ܥܰܡ ܬ݁ܰܠܡܺܝܕ݂ܰܘܗ̱ܝ̈
                    ܠܰܣܦ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="23">
                  <p>ܐܶܬ݂ܰܝ̈ ܗ̱ܘܰܝ̈ ܕ݁ܶܝܢ ܐܶܠܦ݂ܶܐ̈ ܐ̱ܚܪܳܢܝܳܬ݂ܳܐ̈ ܡܶܢ ܛܒ݂ܶܪܺܝܳܘܣ ܇
                    ܥܰܠ ܓ݁ܶܢ̱ܒ݂ ܕ݁ܽܘܟ݁ܬ݂ܳܐ ܗܳܝ ܕ݁ܶܐܟ݂ܰܠܘ ܒ݁ܳܗ ܠܰܚܡܳܐ ܂ ܟ݁ܰܕ݂ ܒ݁ܰܪܶܟ݂ ܝܶܫܽܘܥ .</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܚܙܳܐ ܗܰܘ ܟ݁ܶܢܫܳܐ ܕ݁ܠܳܐ ܗܘܳܐ ܬ݁ܰܡܳܢ ܝܶܫܽܘܥ ܁ ܐܳܦ݂ܠܳܐ
                    ܬ݁ܰܠܡܺܝܕ݂ܰܘܗ̱ܝ̈ ܆ ܣܠܶܩܘ ܠܗܳܠܶܝܢ ܐܶܠܦ݂ܶܐ̈ ܂ ܘܶܐܬ݂ܰܘ ܠܰܟ݂ܦ݂ܰܪܢܰܚܽܘܡ . ܘܒ݂ܳܥܶܝܢ
                    ܗ̱ܘܰܘ ܠܶܗ ܠܝܶܫܽܘܥ .</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܐܶܫܟ݁ܚܽܘܗ̱ܝ ܒ݁ܥܶܒ݂ܪܳܐ ܕ݁ܝܰܡܳܐ ܂ ܐܳܡܪܺܝܢ ܠܶܗ . ܪܰܒ݁ܰܢ
                    ܆ ܐܶܡܰܬ݂ܝ ܐܶܬ݂ܰܝܬ݁ ܠܗܳܪܟ݁ܳܐ .</p>
               </div>
               <div type="textpart" subtype="verse" n="26">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ
                    ܠܟ݂ܽܘܢ ܆ ܕ݁ܒ݂ܳܥܶܝܢ ܐܢ̱ܬ݁ܽܘܢ ܠܺܝ ܆ ܠܳܐ ܗ̱ܘܳܐ ܡܶܛܽܠ ܕ݁ܰܚܙܰܝܬ݁ܽܘܢ ܐܳܬ݂ܘܳܬ݂ܳܐ̈ .
                    ܐܶܠܳܐ ܕ݁ܶܐܟ݂ܰܠܬ݁ܽܘܢ ܠܰܚܡܳܐ ܘܰܣܒ݂ܰܥܬ݁ܽܘܢ .</p>
               </div>
               <div type="textpart" subtype="verse" n="27">
                  <p>ܠܳܐ ܬ݁ܶܦ݂ܠܚܽܘܢ ܡܶܐܟ݂ܽܘܠܬ݁ܳܐ ܕ݁ܳܐܒ݂ܕ݁ܳܐ . ܐܶܠܳܐ ܡܶܐܟ݂ܽܘܠܬ݁ܳܐ
                    ܕ݁ܰܡܩܰܘܝܳܐ ܠܚܰܝܶܐ̈ ܕ݁ܰܠܥܳܠܰܡ . ܐܰܝܕ݂ܳܐ ܕ݁ܰܒ݂ܪܶܗ ܕ݁ܐ̱ܢܳܫܳܐ ܢܶܬ݁ܶܠ ܠܟ݂ܽܘܢ . ܠܗܳܢܳܐ
                    ܓ݁ܶܝܪ ܐܰܒ݂ܳܐ ܚܬ݂ܰܡ ܐܰܠܳܗܳܐ .</p>
               </div>
               <div type="textpart" subtype="verse" n="28">
                  <p>ܐܳܡܪܺܝܢ ܠܶܗ . ܡܳܢܳܐ ܢܶܥܒ݁ܶܕ݂ ܕ݁ܢܶܦ݂ܠܽܘܚ ܥܒ݂ܳܕ݂ܶܐ̈ ܕ݁ܰܐܠܳܗܳܐ
                    .</p>
               </div>
               <div type="textpart" subtype="verse" n="29">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܗܳܢܰܘ ܥܒ݂ܳܕ݂ܳܐ ܕ݁ܰܐܠܳܗܳܐ ܂
                    ܕ݁ܰܬ݂ܗܰܝܡܢܽܘܢ ܒ݁ܡܰܢ ܕ݁ܗܽܘ ܫܰܕ݁ܰܪ ܀</p>
               </div>
               <div type="textpart" subtype="verse" n="30">
                  <p>ܐܳܡܪܺܝܢ ܠܶܗ . ܡܳܢܳܐ ܐܳܬ݂ܳܐ ܥܳܒ݂ܶܕ݂ ܐܰܢ̱ܬ݁ ܇ ܕ݁ܢܶܚܙܶܐ
                    ܘܰܢܗܰܝܡܶܢ ܒ݁ܳܟ݂ . ܡܳܢܳܐ ܣܳܥܰܪ ܐܰܢ̱ܬ݁ .</p>
               </div>
               <div type="textpart" subtype="verse" n="31">
                  <p>ܐܰܒ݂ܳܗܰܝܢ̈ ܡܰܢ̱ܢܳܐ ܐܶܟ݂ܰܠܘ ܒ݁ܡܰܕ݂ܒ݁ܪܳܐ . ܐܰܝܟ݁ܰܢܳܐ
                    ܕ݁ܰܟ݂ܬ݂ܺܝܒ݂ . ܕ݁ܠܰܚܡܳܐ ܡܶܢ ܫܡܰܝܳܐ ܂ ܝܰܗ̱ܒ݂ ܠܗܽܘܢ ܠܡܶܐܟ݂ܰܠ .</p>
               </div>
               <div type="textpart" subtype="verse" n="32">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆
                    ܕ݁ܠܳܐ ܗ̱ܘܳܐ ܡܽܘܫܶܐ ܝܰܗ̱ܒ݂ ܠܟ݂ܽܘܢ ܠܰܚܡܳܐ ܡܶܢ ܫܡܰܝܳܐ . ܐܶܠܳܐ ܐܳܒ݂ܝ ܝܳܗܶܒ݂ ܠܟ݂ܽܘܢ
                    ܠܰܚܡܳܐ ܕ݁ܩܽܘܫܬ݁ܳܐ ܡܶܢ ܫܡܰܝܳܐ .</p>
               </div>
               <div type="textpart" subtype="verse" n="33">
                  <p>ܠܰܚܡܶܗ ܓ݁ܶܝܪ ܕ݁ܰܐܠܳܗܳܐ ܐܺܝܬ݂ܰܘܗ̱ܝ ܆ ܗܰܘ ܕ݁ܰܢܚܶܬ݂ ܡܶܢ ܫܡܰܝܳܐ
                    ܂ ܘܝܳܗܶܒ݂ ܚܰܝܶܐ̈ ܠܥܳܠܡܳܐ .</p>
               </div>
               <div type="textpart" subtype="verse" n="34">
                  <p>ܐܳܡܪܺܝܢ ܠܶܗ . ܡܳܪܰܢ ܆ ܒ݁ܟ݂ܽܠܙܒ݂ܰܢ ܗܰܒ݂ ܠܰܢ ܠܰܚܡܳܐ ܗܳܢܳܐ
                    ܀</p>
               </div>
               <div type="textpart" subtype="verse" n="35">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܶܢܳܐ ܐ̱ܢܳܐ ܠܰܚܡܳܐ ܕ݁ܚܰܝܶܐ̈ ܀ ܡܰܢ
                    ܕ݁ܳܐܬ݂ܶܐ ܠܘܳܬ݂ܝ ܠܳܐ ܢܶܟ݂ܦ݁ܰܢ . ܘܡܰܢ ܕ݁ܰܡܗܰܝܡܶܢ ܒ݁ܺܝ ܂ ܠܳܐ ܢܶܨܗܶܐ ܠܥܳܠܰܡ .</p>
               </div>
               <div type="textpart" subtype="verse" n="36">
                  <p>ܐܶܠܳܐ ܐܶܡܪܶܬ݂ ܠܟ݂ܽܘܢ ܆ ܕ݁ܰܚܙܰܝܬ݁ܽܘܢܳܢܝ ܘܠܳܐ ܡܗܰܝܡܢܺܝܢ
                    ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="37">
                  <p>ܟ݁ܽܠ ܕ݁ܝܰܗ̱ܒ݂ ܠܺܝ ܐܳܒ݂ܝ ܂ ܠܘܳܬ݂ܝ ܢܺܐܬ݂ܶܐ . ܘܡܰܢ ܕ݁ܰܠܘܳܬ݂ܝ
                    ܢܺܐܬ݂ܶܐ ܂ ܠܳܐ ܐܰܦ݁ܩܶܗ ܠܒ݂ܰܪ .</p>
               </div>
               <div type="textpart" subtype="verse" n="38">
                  <p>ܕ݁ܢܶܚܬ݁ܶܬ݂ ܡܶܢ ܫܡܰܝܳܐ ܂ ܠܳܐ ܗ̱ܘܳܐ ܕ݁ܶܐܥܒ݁ܶܕ݂ ܨܶܒ݂ܝܳܢܝ .
                    ܐܶܠܳܐ ܕ݁ܶܐܥܒ݁ܶܕ݂ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ ܀</p>
               </div>
               <div type="textpart" subtype="verse" n="39">
                  <p>ܗܳܢܰܘ ܕ݁ܶܝܢ ܨܶܒ݂ܝܳܢܶܗ ܕ݁ܡܰܢ ܕ݁ܫܰܕ݁ܪܰܢܝ ܆ ܕ݁ܟ݂ܽܠ ܕ݁ܝܰܗ̱ܒ݂ ܠܺܝ
                    ܂ ܠܳܐ ܐܰܘܒ݁ܶܕ݂ ܡܶܢܶܗ . ܐܶܠܳܐ ܐܰܩܺܝܡܺܝܘܗ̱ܝ ܒ݁ܝܰܘܡܳܐ ܐ̱ܚܪܳܝܳܐ .</p>
               </div>
               <div type="textpart" subtype="verse" n="40">
                  <p>ܗܳܢܰܘ ܓ݁ܶܝܪ ܨܶܒ݂ܝܳܢܶܗ ܕ݁ܳܐܒ݂ܝ . ܕ݁ܟ݂ܽܠ ܕ݁ܚܳܙܶܐ ܠܰܒ݂ܪܳܐ
                    ܘܰܡܗܰܝܡܶܢ ܒ݁ܶܗ ܆ ܢܶܗܘܽܘܢ ܠܶܗ ܚܰܝܶܐ̈ ܕ݁ܰܠܥܳܠܰܡ . ܘܶܐܢܳܐ ܐܰܩܺܝܡܺܝܘܗ̱ܝ ܒ݁ܝܰܘܡܳܐ
                    ܐ̱ܚܪܳܝܳܐ ܀</p>
               </div>
               <div type="textpart" subtype="verse" n="41">
                  <p>ܝܺܗܽܘܕ݂ܳܝܶܐ̈ ܕ݁ܶܝܢ ܪܳܛܢܺܝܢ ܗ̱ܘܰܘ ܥܠܰܘܗ̱ܝ ܇ ܕ݁ܶܐܡܰܪ ܕ݁ܶܐܢܳܐ
                    ܐ̱ܢܳܐ ܠܰܚܡܳܐ ܕ݁ܢܶܚܬ݁ܶܬ݂ ܡܶܢ ܫܡܰܝܳܐ .</p>
               </div>
               <div type="textpart" subtype="verse" n="42">
                  <p>ܘܳܐܡܪܺܝܢ ܗ̱ܘܰܘ . ܠܳܐ ܗ̱ܘܳܐ ܗܳܢܳܐ ܝܶܫܽܘܥ ܁ ܒ݁ܪܶܗ ܕ݁ܝܰܘܣܶܦ݂ .
                    ܗܰܘ ܕ݁ܰܚܢܰܢ ܝܳܕ݂ܥܺܝܢ ܠܰܐܒ݂ܽܘܗ̱ܝ ܘܠܶܐܡܶܗ . ܘܰܐܝܟ݁ܰܢܳܐ ܐܳܡܰܪ ܗܳܢܳܐ ܕ݁ܡܶܢ ܫܡܰܝܳܐ
                    ܢܶܚܬ݁ܶܬ݂ ܀</p>
               </div>
               <div type="textpart" subtype="verse" n="43">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܠܳܐ ܬ݁ܶܪܛܢܽܘܢ ܚܰܕ݂ ܥܰܡ ܚܰܕ݂
                    .</p>
               </div>
               <div type="textpart" subtype="verse" n="44">
                  <p>ܠܳܐ ܐ̱ܢܳܫ ܡܶܫܟ݁ܰܚ ܕ݁ܢܺܐܬ݂ܶܐ ܠܘܳܬ݂ܝ ܇ ܐܶܠܳܐ ܐܶܢ ܢܰܓ݂ܕ݁ܶܗ
                    ܐܰܒ݂ܳܐ ܕ݁ܫܰܕ݁ܪܰܢܝ . ܘܶܐܢܳܐ ܐܰܩܺܝܡܺܝܘܗ̱ܝ ܂ ܒ݁ܝܰܘܡܳܐ ܐ̱ܚܪܳܝܳܐ .</p>
               </div>
               <div type="textpart" subtype="verse" n="45">
                  <p>ܟ݁ܬ݂ܺܝܒ݂ ܓ݁ܶܝܪ ܒ݁ܰܢܒ݂ܺܝܳܐ ܆ ܕ݁ܢܶܗܘܽܘܢ ܟ݁ܽܠܗܽܘܢ ܡܰܠܦ݂ܶܐ̈
                    ܕ݁ܰܐܠܳܗܳܐ . ܟ݁ܽܠ ܡܰܢ ܕ݁ܫܳܡܰܥ ܗܳܟ݂ܺܝܠ ܡܶܢ ܐܰܒ݂ܳܐ ܘܝܳܠܶܦ݂ ܡܶܢܶܗ ܂ ܐܳܬ݂ܶܐ ܠܘܳܬ݂ܝ
                    .</p>
               </div>
               <div type="textpart" subtype="verse" n="46">
                  <p>ܠܳܐ ܗ̱ܘܳܐ ܕ݁ܚܳܙܶܐ ܐ̱ܢܳܫ ܠܰܐܒ݂ܳܐ . ܐܶܠܳܐ ܡܰܢ ܕ݁ܡܶܢ ܐܰܠܳܗܳܐ
                    ܐܺܝܬ݂ܰܘܗ̱ܝ ܂ ܗܰܘ ܗ̱ܽܘ ܚܳܙܶܐ ܠܰܐܒ݂ܳܐ ܀</p>
               </div>
               <div type="textpart" subtype="verse" n="47">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܰܡܗܰܝܡܶܢ ܒ݁ܺܝ ܁
                    ܐܺܝܬ݂ ܠܶܗ ܚܰܝܶܐ̈ ܕ݁ܰܠܥܳܠܰܡ ܀</p>
               </div>
               <div type="textpart" subtype="verse" n="48">
                  <p>ܐܶܢܳܐ ܐ̱ܢܳܐ ܠܰܚܡܳܐ ܕ݁ܚܰܝܶܐ̈ .</p>
               </div>
               <div type="textpart" subtype="verse" n="49">
                  <p>ܐܰܒ݂ܳܗܰܝܟ݁ܽܘܢ̈ ܐܶܟ݂ܰܠܘ ܡܰܢ̱ܢܳܐ ܒ݁ܡܰܕ݂ܒ݁ܪܳܐ ܂ ܘܡܺܝܬ݂ܘ .</p>
               </div>
               <div type="textpart" subtype="verse" n="50">
                  <p>ܗܳܢܰܘ ܕ݁ܶܝܢ ܠܰܚܡܳܐ ܕ݁ܰܢܚܶܬ݂ ܡܶܢ ܫܡܰܝܳܐ ܆ ܕ݁ܢܶܐܟ݂ܽܘܠ ܐ̱ܢܳܫ
                    ܡܶܢܶܗ ܂ ܘܠܳܐ ܢܡܽܘܬ݂ .</p>
               </div>
               <div type="textpart" subtype="verse" n="51">
                  <p>ܐܶܢܳܐ ܐ̱ܢܳܐ ܠܰܚܡܳܐ ܚܰܝܳܐ ܂ ܕ݁ܡܶܢ ܫܡܰܝܳܐ ܢܶܚܬ݁ܶܬ݂ . ܘܶܐܢ
                    ܐ̱ܢܳܫ ܢܶܐܟ݂ܽܘܠ ܡܶܢ ܗܳܢܳܐ ܠܰܚܡܳܐ ܢܺܚܶܐ ܠܥܳܠܰܡ . ܘܠܰܚܡܳܐ ܐܰܝܢܳܐ ܕ݁ܶܐܢܳܐ ܐܶܬ݁ܶܠ ܆
                    ܦ݁ܰܓ݂ܪܝ ܗ̱ܽܘ ܂ ܕ݁ܥܰܠ ܐܰܦ݁ܰܝ̈ ܚܰܝܰܘܗ̱ܝ̈ ܕ݁ܥܳܠܡܳܐ ܝܳܗܶܒ݂ ܐ̱ܢܳܐ ܀</p>
               </div>
               <div type="textpart" subtype="verse" n="52">
                  <p>ܢܳܨܶܝܢ ܗ̱ܘܰܘ ܕ݁ܶܝܢ ܝܺܗܽܘܕ݂ܳܝܶܐ̈ ܚܰܕ݂ ܥܰܡ ܚܰܕ݂ ܂ ܘܳܐܡܪܺܝܢ .
                    ܐܰܝܟ݁ܰܢܳܐ ܡܶܫܟ݁ܰܚ ܗܳܢܳܐ ܦ݁ܰܓ݂ܪܶܗ ܕ݁ܢܶܬ݁ܶܠ ܠܰܢ ܠܡܶܐܟ݂ܰܠ .</p>
               </div>
               <div type="textpart" subtype="verse" n="53">
                  <p>ܘܶܐܡܰܪ ܠܗܽܘܢ ܝܶܫܽܘܥ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆
                    ܕ݁ܶܐܠܳܐ ܬ݁ܶܐܟ݂ܠܽܘܢ ܦ݁ܰܓ݂ܪܶܗ ܕ݁ܰܒ݂ܪܶܗ ܕ݁ܐ̱ܢܳܫܳܐ ܁ ܘܬ݂ܶܫܬ݁ܽܘܢ ܕ݁ܡܶܗ ܆ ܠܰܝܬ݁ ܠܟ݂ܽܘܢ
                    ܚܰܝܶܐ̈ ܒ݁ܰܩܢܽܘܡܟ݂ܽܘܢ .</p>
               </div>
               <div type="textpart" subtype="verse" n="54">
                  <p>ܡܰܢ ܕ݁ܳܐܟ݂ܶܠ ܕ݁ܶܝܢ ܡܶܢ ܦ݁ܰܓ݂ܪܝ ܁ ܘܫܳܬ݂ܶܐ ܡܶܢ ܕ݁ܶܡܝ ܆ ܐܺܝܬ݂
                    ܠܶܗ ܚܰܝܶܐ̈ ܕ݁ܰܠܥܳܠܰܡ . ܘܶܐܢܳܐ ܐܰܩܺܝܡܺܝܘܗ̱ܝ ܒ݁ܝܰܘܡܳܐ ܐ̱ܚܪܳܝܳܐ ܀</p>
               </div>
               <div type="textpart" subtype="verse" n="55">
                  <p>ܦ݁ܰܓ݂ܪܝ ܓ݁ܶܝܪ ܂ ܫܰܪܺܝܪܳܐܝܺܬ݂ ܐܺܝܬ݂ܰܘܗ̱ܝ ܡܶܐܟ݂ܽܘܠܬ݁ܳܐ .
                    ܘܕ݂ܶܡܝ ܂ ܫܰܪܺܝܪܳܐܝܺܬ݂ ܐܺܝܬ݂ܰܘܗ̱ܝ ܡܰܫܬ݁ܝܳܐ .</p>
               </div>
               <div type="textpart" subtype="verse" n="56">
                  <p>ܡܰܢ ܕ݁ܳܐܟ݂ܶܠ ܦ݁ܰܓ݂ܪܝ ܁ ܘܫܳܬ݂ܶܐ ܕ݁ܶܡܝ ܆ ܒ݁ܺܝ ܡܩܰܘܶܐ ܂ ܘܶܐܢܳܐ
                    ܒ݁ܶܗ .</p>
               </div>
               <div type="textpart" subtype="verse" n="57">
                  <p>ܐܰܝܟ݁ܰܢܳܐ ܕ݁ܫܰܕ݁ܪܰܢܝ ܐܰܒ݂ܳܐ ܚܰܝܳܐ . ܘܶܐܢܳܐ ܚܰܝ ܐ̱ܢܳܐ ܡܶܛܽܠ
                    ܐܰܒ݂ܳܐ . ܘܡܰܢ ܕ݁ܢܶܐܟ݂ܠܰܢܝ ܁ ܐܳܦ݂ ܗܽܘ ܢܺܚܶܐ ܡܶܛܽܠܳܬ݂ܝ .</p>
               </div>
               <div type="textpart" subtype="verse" n="58">
                  <p>ܗܳܢܰܘ ܠܰܚܡܳܐ ܕ݁ܰܢܚܶܬ݂ ܡܶܢ ܫܡܰܝܳܐ . ܠܳܐ ܗ̱ܘܳܐ ܐܰܝܟ݂ ܕ݁ܶܐܟ݂ܰܠܘ
                    ܐܰܒ݂ܳܗܰܝܟ݁ܽܘܢ̈ ܡܰܢ̱ܢܳܐ ܂ ܘܡܺܝܬ݂ܘ . ܡܰܢ ܕ݁ܳܐܟ݂ܶܠ ܗܳܢܳܐ ܠܰܚܡܳܐ ܁ ܢܺܚܶܐ ܠܥܳܠܰܡ
                    ܀܀</p>
               </div>
               <div type="textpart" subtype="verse" n="59">
                  <p>ܗܳܠܶܝܢ ܐܶܡܰܪ ܒ݁ܰܟ݂ܢܽܘܫܬ݁ܳܐ ܂ ܟ݁ܰܕ݂ ܡܰܠܶܦ݂ ܒ݁ܰܟ݂ܦ݂ܰܪܢܰܚܽܘܡ
                    .</p>
               </div>
               <div type="textpart" subtype="verse" n="60">
                  <p>ܘܣܰܓ݁ܺܝܶܐܐ̈ ܕ݁ܰܫܡܰܥܘ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܂ ܐܳܡܪܺܝܢ . ܩܰܫܝܳܐ
                    ܗ̱ܝ ܡܶܠܬ݂ܳܐ ܗܳܕ݂ܶܐ . ܡܰܢܽܘ ܡܶܫܟ݁ܰܚ ܠܡܶܫܡܥܳܗ ܀.܀.܀܀</p>
               </div>
               <milestone unit="SyrChapter" n="7"/>
               <div type="textpart" subtype="verse" n="61">
                  <p>ܝܶܫܽܘܥ ܕ݁ܶܝܢ ܁ ܝܺܕ݂ܰܥ ܒ݁ܢܰܦ݂ܫܶܗ ܕ݁ܪܳܛܢܺܝܢ ܥܰܠ ܗܳܕ݂ܶܐ
                    ܬ݁ܰܠܡܺܝܕ݂ܰܘܗ̱ܝ̈ ܂ ܘܶܐܡܰܪ ܠܗܽܘܢ . ܗܳܕ݂ܶܐ ܡܰܟ݂ܫܠܳܐ ܠܟ݂ܽܘܢ .</p>
               </div>
               <div type="textpart" subtype="verse" n="62">
                  <p>ܐܶܢ ܬ݁ܶܚܙܽܘܢ ܗܳܟ݂ܺܝܠ ܠܰܒ݂ܪܶܗ ܕ݁ܐ̱ܢܳܫܳܐ ܕ݁ܣܳܠܶܩ ܠܰܐܬ݂ܰܪ
                    ܕ݁ܺܐܝܬ݂ܰܘܗ̱ܝ ܗ̱ܘܳܐ ܡܶܢ ܩܕ݂ܺܝܡ ܀</p>
               </div>
               <div type="textpart" subtype="verse" n="63">
                  <p>ܪܽܘܚܳܐ ܗ̱ܝ ܕ݁ܡܰܚܝܳܐ . ܦ݁ܰܓ݂ܪܳܐ ܂ ܠܳܐ ܡܰܗܢܶܐ ܡܶܕ݁ܶܡ . ܡܶܠܶܐ̈
                    ܕ݁ܶܐܢܳܐ ܡܰܠܠܶܬ݂ ܥܰܡܟ݂ܽܘܢ ܆ ܪܽܘܚܳܐ ܐܶܢܶܝܢ̈ ܂ ܘܚܰܝܶܐ̈ ܐܶܢܶܝܢ̈ ܀</p>
               </div>
               <div type="textpart" subtype="verse" n="64">
                  <p>ܐܶܠܳܐ ܐܺܝܬ݂ ܐ̱ܢܳܫܳܐ ܡܶܢܟ݂ܽܘܢ ܂ ܕ݁ܠܳܐ ܡܗܰܝܡܢܺܝܢ . ܝܳܕ݂ܰܥ
                    ܗ̱ܘܳܐ ܓ݁ܶܝܪ ܝܶܫܽܘܥ ܡܶܢ ܩܕ݂ܺܝܡ ܂ ܡܰܢ ܐܶܢܽܘܢ ܐܰܝܠܶܝܢ ܕ݁ܠܳܐ ܡܗܰܝܡܢܺܝܢ ܇ ܘܡܰܢܽܘ ܗܰܘ
                    ܕ݁ܡܰܫܠܶܡ ܠܶܗ .</p>
               </div>
               <div type="textpart" subtype="verse" n="65">
                  <p>ܘܶܐܡܰܪ ܗ̱ܘܳܐ ܠܗܽܘܢ . ܡܶܛܽܠ ܗܳܢܳܐ ܐܶܡܪܶܬ݂ ܠܟ݂ܽܘܢ : ܕ݁ܠܳܐ
                    ܐ̱ܢܳܫ ܡܶܫܟ݁ܰܚ ܕ݁ܢܺܐܬ݂ܶܐ ܠܘܳܬ݂ܝ ܇ ܐܶܠܳܐ ܝܺܗܺܝܒ݂ ܠܶܗ ܡܶܢ ܐܳܒ݂ܝ .</p>
               </div>
               <div type="textpart" subtype="verse" n="66">
                  <p>ܡܶܛܽܠ ܗܳܕ݂ܶܐ ܡܶܠܬ݂ܳܐ ܆ ܣܰܓ݁ܺܝܶܐܐ̈ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐܶܙܰܠܘ
                    ܠܒ݂ܶܣܬ݁ܰܪܗܽܘܢ ܂ ܘܠܳܐ ܡܗܰܠܟ݂ܺܝܢ ܗ̱ܘܰܘ ܥܰܡܶܗ .</p>
               </div>
               <div type="textpart" subtype="verse" n="67">
                  <p>ܘܶܐܡܰܪ ܝܶܫܽܘܥ ܠܰܬ݂ܪܶܥܣܰܪܬ݁ܶܗ . ܠܡܳܐ ܇ ܐܳܦ݂ ܐܰܢ̱ܬ݁ܽܘܢ ܨܳܒ݂ܶܝܢ
                    ܐܢ̱ܬ݁ܽܘܢ ܠܡܺܐܙܰܠ ܀</p>
               </div>
               <div type="textpart" subtype="verse" n="68">
                  <p>ܥܢܳܐ ܫܶܡܥܽܘܢ ܟ݁ܺܐܦ݂ܳܐ ܂ ܘܶܐܡܰܪ . ܡܳܪܝ ܂ ܠܘܳܬ݂ ܡܰܢ ܢܺܐܙܰܠ .
                    ܡܶܠܶܐ̈ ܕ݁ܚܰܝܶܐ̈ ܕ݁ܰܠܥܳܠܰܡ ܐܺܝܬ݂ ܠܳܟ݂ .</p>
               </div>
               <div type="textpart" subtype="verse" n="69">
                  <p>ܘܰܚܢܰܢ ܗܰܝܡܶܢܢ ܘܺܝܕ݂ܰܥܢ ܆ ܕ݁ܰܐܢ̱ܬ݁ ܗ̱ܽܘ ܡܫܺܝܚܳܐ ܂ ܒ݁ܪܶܗ
                    ܕ݁ܰܐܠܳܗܳܐ ܚܰܝܳܐ ܀</p>
               </div>
               <div type="textpart" subtype="verse" n="70">
                  <p>ܐܳܡܰܪ ܠܗܽܘܢ ܝܶܫܽܘܥ . ܠܳܐ ܗ̱ܘܳܐ ܐܶܢܳܐ ܓ݁ܒ݂ܺܝܬ݂ܟ݂ܽܘܢ
                    ܠܰܬ݂ܪܶܥܣܰܪ ܆ ܘܡܶܢܟ݂ܽܘܢ ܚܰܕ݂ ܣܳܛܳܢܳܐ ܗܽܘ .</p>
               </div>
               <div type="textpart" subtype="verse" n="71">
                  <p>ܐܶܡܰܪ ܗ̱ܘܳܐ ܕ݁ܶܝܢ ܂ ܥܰܠ ܝܺܗܽܘܕ݂ܳܐ ܒ݁ܰܪ ܫܶܡܥܽܘܢ ܣܟ݂ܰܪܝܽܘܛܳܐ .
                    ܗܽܘ ܓ݁ܶܝܪ ܥܬ݂ܺܝܕ݂ ܗ̱ܘܳܐ ܕ݁ܢܰܫܠܡܺܝܘܗ̱ܝ ܂ ܚܰܕ݂ ܡܶܢ ܬ݁ܪܶܥܣܰܪ ܀</p>
               </div>
            </div>
            <div type="textpart" subtype="chapter" n="7">
               <div type="textpart" subtype="verse" n="1">
                  <p> ܒ݁ܳܬ݂ܰܪ ܗܳܠܶܝܢ ܂ ܡܗܰܠܶܟ݂ ܗ̱ܘܳܐ ܝܶܫܽܘܥ ܒ݁ܰܓ݂ܠܺܝܠܳܐ . ܠܳܐ
                    ܓ݁ܶܝܪ ܨܳܒ݂ܶܐ ܗ̱ܘܳܐ ܠܰܡܗܰܠܳܟ݂ܽܘ ܒ݁ܺܝܗܽܘܕ݂ ܆ ܡܶܛܽܠ ܕ݁ܺܝܗܽܘܕ݂ܳܝܶܐ̈ ܒ݁ܳܥܶܝܢ ܗ̱ܘܰܘ
                    ܠܡܶܩܛܠܶܗ ܀</p>
               </div>
               <div type="textpart" subtype="verse" n="2">
                  <p>ܘܩܰܪܺܝܒ݂ ܗ̱ܘܳܐ ܥܰܕ݂ܥܺܕ݂ܳܐ ܕ݁ܰܡܛܰܠܶܐ̈ ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="3">
                  <p>ܘܶܐܡܰܪܘ ܠܶܗ ܐܰܚܰܘܗ̱ܝ̈ ܠܝܶܫܽܘܥ . ܫܰܢܳܐ ܠܳܟ݂ ܡܶܟ݁ܳܐ ܂ ܘܙܶܠ
                    ܠܺܝܗܽܘܕ݂ . ܕ݁ܢܶܚܙܽܘܢ ܬ݁ܰܠܡܺܝܕ݂ܰܝܟ݁̈ ܥܒ݂ܳܕ݂ܶܐ̈ ܕ݁ܥܳܒ݂ܶܕ݂ ܐܰܢ̱ܬ݁ .</p>
               </div>
               <div type="textpart" subtype="verse" n="4">
                  <p>ܠܰܝܬ݁ ܓ݁ܶܝܪ ܐ̱ܢܳܫ ܕ݁ܥܳܒ݂ܶܕ݂ ܡܶܕ݁ܶܡ ܒ݁ܛܽܘܫܝܳܐ ܇ ܘܨܳܒ݂ܶܐ ܗܽܘ
                    ܕ݁ܰܒ݂ܓ݂ܶܠܝܳܐ ܢܶܗܘܶܐ . ܐܶܢ ܗܳܠܶܝܢ ܥܳܒ݂ܶܕ݂ ܐܰܢ̱ܬ݁ ܂ ܚܰܘܳܐ ܢܰܦ݂ܫܳܟ݂ ܠܥܳܠܡܳܐ .</p>
               </div>
               <div type="textpart" subtype="verse" n="5">
                  <p>ܐܳܦ݂ ܠܳܐ ܓ݁ܶܝܪ ܐܰܚܰܘܗ̱ܝ̈ ܗܰܝܡܶܢܘ ܗ̱ܘܰܘ ܒ݁ܶܗ ܒ݁ܝܶܫܽܘܥ .</p>
               </div>
               <div type="textpart" subtype="verse" n="6">
                  <p>ܐܳܡܰܪ ܠܗܽܘܢ ܝܶܫܽܘܥ . ܙܰܒ݂ܢܝ ܕ݁ܺܝܠܝ ܇ ܥܕ݂ܰܡܳܐ ܠܗܳܫܳܐ ܠܳܐ ܡܛܳܐ
                    . ܙܰܒ݂ܢܟ݂ܽܘܢ ܕ݁ܶܝܢ ܕ݁ܺܝܠܟ݂ܽܘܢ ܂ ܒ݁ܟ݂ܽܠ ܥܶܕ݁ܳܢ ܡܛܰܝܰܒ݂ .</p>
               </div>
               <div type="textpart" subtype="verse" n="7">
                  <p>ܠܳܐ ܡܶܫܟ݁ܰܚ ܥܳܠܡܳܐ ܠܡܶܣܢܳܟ݂ܽܘܢ . ܠܺܝ ܕ݁ܶܝܢ ܂ ܣܳܢܶܐ . ܡܶܛܽܠ
                    ܕ݁ܶܐܢܳܐ ܡܰܣܗܶܕ݂ ܐ̱ܢܳܐ ܥܠܰܘܗ̱ܝ ܆ ܕ݁ܰܥܒ݂ܳܕ݂ܰܘܗ̱ܝ̈ ܒ݁ܺܝܫܺܝܢ̈ ܐܶܢܽܘܢ .</p>
               </div>
               <div type="textpart" subtype="verse" n="8">
                  <p>ܐܰܢ̱ܬ݁ܽܘܢ ܣܰܩܘ ܠܥܰܕ݂ܥܺܕ݂ܳܐ ܗܳܢܳܐ . ܐܶܢܳܐ ܠܳܐ ܣܳܠܶܩ ܐ̱ܢܳܐ
                    ܗܳܫܳܐ ܠܥܰܕ݂ܥܺܕ݂ܳܐ ܗܳܢܳܐ . ܡܶܛܽܠ ܕ݁ܙܰܒ݂ܢܳܐ ܕ݁ܺܝܠܝ ܠܳܐ ܥܕ݂ܰܟ݁ܺܝܠ ܫܠܶܡ .</p>
               </div>
               <div type="textpart" subtype="verse" n="9">
                  <p>ܗܳܠܶܝܢ ܐܶܡܰܪ ܂ ܘܦ݂ܳܫ ܠܶܗ ܒ݁ܰܓ݂ܠܺܝܠܳܐ .</p>
               </div>
               <div type="textpart" subtype="verse" n="10">
                  <p>ܟ݁ܰܕ݂ ܕ݁ܶܝܢ ܣܠܶܩܘ ܐܰܚܰܘܗ̱ܝ̈ ܠܥܰܕ݂ܥܺܕ݂ܳܐ ܆ ܗܳܝܕ݁ܶܝܢ ܐܳܦ݂ ܗܽܘ
                    ܣܠܶܩ . ܠܳܐ ܒ݁ܓ݂ܶܠܝܳܐ ܁ ܐܶܠܳܐ ܐܰܝܟ݂ ܕ݁ܰܒ݂ܛܽܘܫܝܳܐ .</p>
               </div>
               <div type="textpart" subtype="verse" n="11">
                  <p>ܝܺܗܽܘܕ݂ܳܝܶܐ̈ ܕ݁ܶܝܢ ܒ݁ܳܥܶܝܢ ܗ̱ܘܰܘ ܠܶܗ ܒ݁ܥܰܕ݂ܥܺܕ݂ܳܐ . ܘܳܐܡܪܺܝܢ
                    ܗ̱ܘܰܘ ܂ ܐܰܝܟ݁ܰܘ ܗܰܘ .</p>
               </div>
               <div type="textpart" subtype="verse" n="12">
                  <p>ܘܪܶܛܢܳܐ ܣܰܓ݁ܺܝܳܐܐ ܡܶܛܽܠܳܬ݂ܶܗ ܐܺܝܬ݂ ܗ̱ܘܳܐ ܒ݁ܟ݂ܶܢܫܳܐ . ܐܺܝܬ݂
                    ܗ̱ܘܰܘ ܓ݁ܶܝܪ ܕ݁ܳܐܡܪܺܝܢ ܂ ܕ݁ܛܳܒ݂ ܗ̱ܽܘ . ܘܰܐ̱ܚܪܳܢܶܐ̈ ܐܳܡܪܺܝܢ ܗ̱ܘܰܘ ܂ ܠܳܐ . ܐܶܠܳܐ
                    ܡܰܛܥܶܐ ܠܥܰܡܳܐ .</p>
               </div>
               <div type="textpart" subtype="verse" n="13">
                  <p>ܠܳܐ ܕ݁ܶܝܢ ܐ̱ܢܳܫ ܓ݁ܰܠܝܳܐܝܺܬ݂ ܡܡܰܠܶܠ ܗ̱ܘܳܐ ܥܠܰܘܗ̱ܝ ܇ ܡܶܛܽܠ
                    ܕ݁ܶܚܠܬ݂ܳܐ ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="14">
                  <p>ܟ݁ܰܕ݂ ܕ݁ܶܝܢ ܦ݁ܠܰܓ݂ܘ ܝܰܘܡܳܬ݂ܳܐ̈ ܕ݁ܥܰܕ݂ܥܺܕ݂ܳܐ ܆ ܣܠܶܩ ܝܶܫܽܘܥ
                    ܠܗܰܝܟ݁ܠܳܐ ܂ ܘܡܰܠܶܦ݂ ܗ̱ܘܳܐ .</p>
               </div>
               <div type="textpart" subtype="verse" n="15">
                  <p>ܘܡܶܬ݁ܕ݁ܰܡܪܺܝܢ ܗ̱ܘܰܘ ܝܺܗܽܘܕ݂ܳܝܶܐ̈ ܂ ܘܳܐܡܪܺܝܢ . ܐܰܝܟ݁ܰܢܳܐ
                    ܝܳܕ݂ܰܥ ܗܳܢܳܐ ܣܶܦ݂ܪܳܐ ܂ ܟ݁ܰܕ݂ ܠܳܐ ܝܺܠܶܦ݂ .</p>
               </div>
               <div type="textpart" subtype="verse" n="16">
                  <p>ܥܢܳܐ ܝܶܫܽܘܥ ܂ ܘܶܐܡܰܪ . ܝܽܘܠܦ݁ܳܢܝ ܠܳܐ ܗܘܳܐ ܕ݁ܺܝܠܝ . ܐܶܠܳܐ
                    ܕ݁ܗܰܘ ܕ݁ܫܰܕ݁ܪܰܢܝ .</p>
               </div>
               <div type="textpart" subtype="verse" n="17">
                  <p>ܡܰܢ ܕ݁ܨܳܒ݂ܶܐ ܕ݁ܢܶܥܒ݁ܶܕ݂ ܨܶܒ݂ܝܳܢܶܗ ܆ ܡܶܣܬ݁ܰܟ݁ܰܠ ܝܽܘܠܦ݁ܳܢܝ ܐܶܢ
                    ܡܶܢ ܐܰܠܳܗܳܐ ܗܽܘ ܇ ܐܰܘ ܐܶܢܳܐ ܡܶܢ ܨܒ݂ܽܘܬ݂ ܢܰܦ݂ܫܝ ܡܡܰܠܶܠ ܐ̱ܢܳܐ .</p>
               </div>
               <div type="textpart" subtype="verse" n="18">
                  <p>ܡܰܢ ܕ݁ܡܶܢ ܨܒ݂ܽܘܬ݂ ܪܶܥܝܳܢܶܗ ܡܡܰܠܶܠ ܆ ܫܽܘܒ݂ܚܳܐ ܠܢܰܦ݂ܫܶܗ ܒ݁ܳܥܶܐ
                    . ܗܰܘ ܕ݁ܶܝܢ ܕ݁ܫܽܘܒ݂ܚܳܐ ܕ݁ܡܰܢ ܕ݁ܫܰܕ݁ܪܶܗ ܒ݁ܳܥܶܐ ܂ ܫܰܪܺܝܪ ܗ̱ܽܘ . ܘܥܰܘܠܳܐ ܒ݁ܠܶܒ݁ܶܗ
                    ܠܳܐ ܐܺܝܬ݂ .</p>
               </div>
               <div type="textpart" subtype="verse" n="19">
                  <p>ܠܳܐ ܗ̱ܘܳܐ ܡܽܘܫܶܐ ܝܰܗ̱ܒ݂ ܠܟ݂ܽܘܢ ܢܳܡܽܘܣܳܐ ܆ ܘܠܳܐ ܐ̱ܢܳܫ
                    ܡܶܢܟ݂ܽܘܢ ܢܳܛܰܪ ܢܳܡܽܘܣܳܐ .</p>
               </div>
               <div type="textpart" subtype="verse" n="20">
                  <p>ܡܳܢܳܐ ܒ݁ܳܥܶܝܢ ܐܢ̱ܬ݁ܽܘܢ ܠܡܶܩܛܠܰܢܝ . ܥܢܳܐ ܟ݁ܶܢܫܳܐ ܂ ܘܳܐܡܪܺܝܢ .
                    ܕ݁ܰܝܘܳܐ ܐܺܝܬ݂ ܠܳܟ݂ . ܡܰܢܽܘ ܒ݁ܳܥܶܐ ܠܡܶܩܛܠܳܟ݂ .</p>
               </div>
               <div type="textpart" subtype="verse" n="21">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܚܰܕ݂ ܥܒ݂ܳܕ݂ܳܐ ܥܶܒ݂ܕ݁ܶܬ݂ ܂
                    ܘܟ݂ܽܠܟ݂ܽܘܢ ܡܶܬ݁ܕ݁ܰܡܪܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="22">
                  <p>ܡܶܛܽܠ ܗܳܢܳܐ ܡܽܘܫܶܐ ܝܰܗ̱ܒ݂ ܠܟ݂ܽܘܢ ܓ݁ܙܽܘܪܬ݁ܳܐ . ܠܳܐ ܗ̱ܘܳܐ
                    ܡܶܛܽܠ ܕ݁ܡܶܢܶܗ ܗ̱ܝ ܡܶܢ ܡܽܘܫܶܐ . ܐܶܠܳܐ ܕ݁ܡܶܢ ܐܰܒ݂ܳܗܳܬ݂ܳܐ̈ ܗ̱ܝ ܇ ܘܰܒ݂ܫܰܒ݁ܬ݂ܳܐ
                    ܓ݁ܳܙܪܺܝܢ ܐܢ̱ܬ݁ܽܘܢ ܒ݁ܰܪܢܳܫܳܐ .</p>
               </div>
               <div type="textpart" subtype="verse" n="23">
                  <p>ܐܶܢ ܒ݁ܰܪܢܳܫܳܐ ܡܶܬ݂ܓ݁ܙܰܪ ܒ݁ܝܰܘܡܳܐ ܕ݁ܫܰܒ݁ܬ݂ܳܐ . ܡܶܛܽܠ ܕ݁ܠܳܐ
                    ܢܶܫܬ݁ܪܶܐ ܢܳܡܽܘܣܳܐ ܕ݁ܡܽܘܫܶܐ : ܥܠܰܝ ܪܳܛܢܺܝܢ ܐܢ̱ܬ݁ܽܘܢ ܆ ܕ݁ܟ݂ܽܠܶܗ ܒ݁ܰܪܢܳܫܳܐ ܐܰܚܠܡܶܬ݂
                    ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܆</p>
               </div>
               <div type="textpart" subtype="verse" n="24">
                  <p>ܠܳܐ ܬ݁ܶܗܘܽܘܢ ܕ݁ܳܝܢܺܝܢ ܒ݁ܡܰܣܰܒ݂ ܒ݁ܰܐܦ݁ܶܐ̈ . ܐܶܠܳܐ ܕ݁ܺܝܢܳܐ
                    ܟ݁ܺܐܢܳܐ ܕ݁ܽܘܢܘ ܀</p>
               </div>
               <div type="textpart" subtype="verse" n="25">
                  <p>ܘܳܐܡܪܺܝܢ ܗ̱ܘܰܘ ܐ̱ܢܳܫܳܐ ܡܶܢ ܐܽܘܪܺܫܠܶܡ . ܠܰܘ ܗܳܢܰܘ ܗܰܘ
                    ܕ݁ܒ݂ܳܥܶܝܢ ܠܡܶܩܛܰܠ ܆</p>
               </div>
               <div type="textpart" subtype="verse" n="26">
                  <p>ܘܗܳܐ ܓ݁ܰܠܝܳܐܝܺܬ݂ ܡܡܰܠܶܠ ܇ ܘܡܶܕ݁ܶܡ ܠܳܐ ܐܳܡܪܺܝܢ ܠܶܗ . ܕ݁ܰܠܡܳܐ
                    ܝܺܕ݂ܰܥܘ ܩܰܫܺܝܫܰܝܢ̈ ܕ݁ܗܳܢܰܘ ܫܰܪܺܝܪܳܐܝܺܬ݂ ܡܫܺܝܚܳܐ ܆</p>
               </div>
               <div type="textpart" subtype="verse" n="27">
                  <p>ܐܶܠܳܐ ܠܗܳܢܳܐ ܝܳܕ݂ܥܺܝܢ ܚ̱ܢܰܢ ܂ ܡܶܢ ܐܰܝܡܶܟ݁ܳܐ ܗܽܘ . ܡܫܺܝܚܳܐ
                    ܕ݁ܶܝܢ ܐܶܡܰܬ݂ܝ ܕ݁ܳܐܬ݂ܶܐ ܇ ܠܳܐ ܐ̱ܢܳܫ ܝܳܕ݂ܰܥ ܡܶܢ ܐܰܝܡܶܟ݁ܳܐ ܗܽܘ ܀</p>
               </div>
               <div type="textpart" subtype="verse" n="28">
                  <p>ܘܰܐܪܺܝܡ ܝܶܫܽܘܥ ܩܳܠܶܗ ܟ݁ܰܕ݂ ܡܰܠܶܦ݂ ܒ݁ܗܰܝܟ݁ܠܳܐ ܂ ܘܶܐܡܰܪ . ܘܠܺܝ
                    ܝܳܕ݂ܥܺܝܢ ܐܢ̱ܬ݁ܽܘܢ . ܘܡܶܢ ܐܰܝܡܶܟ݁ܳܐ ܐ̱ܢܳܐ ܂ ܝܳܕ݂ܥܺܝܢ ܐܢ̱ܬ݁ܽܘܢ . ܘܡܶܢ ܨܒ݂ܽܘܬ݂
                    ܢܰܦ݂ܫܝ ܠܳܐ ܐܶܬ݂ܺܝܬ݂ . ܐܶܠܳܐ ܫܰܪܺܝܪ ܗ̱ܽܘ ܡܰܢ ܕ݁ܫܰܕ݁ܪܰܢܝ . ܗܰܘ ܕ݁ܰܐܢ̱ܬ݁ܽܘܢ ܂ ܠܳܐ
                    ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ .</p>
               </div>
               <div type="textpart" subtype="verse" n="29">
                  <p>ܐܶܢܳܐ ܕ݁ܶܝܢ ܝܳܕ݂ܰܥ ܐ̱ܢܳܐ ܠܶܗ . ܕ݁ܡܶܢ ܠܘܳܬ݂ܶܗ ܐܶܢܳܐ ܂ ܘܗܽܘ
                    ܫܰܕ݁ܪܰܢܝ ܀</p>
               </div>
               <div type="textpart" subtype="verse" n="30">
                  <p>ܘܰܒ݂ܥܰܘ ܠܡܶܐܚܕ݁ܶܗ . ܘܠܳܐ ܐ̱ܢܳܫ ܐܰܪܡܺܝ ܥܠܰܘܗ̱ܝ ܐܺܝܕ݂ܰܝܳܐ̈ ܆
                    ܡܶܛܽܠ ܕ݁ܠܳܐ ܥܕ݂ܰܟ݁ܺܝܠ ܐܶܬ݂ܳܬ݂ ܗ̱ܘܳܬ݂ ܫܳܥܬ݂ܶܗ ܀</p>
               </div>
               <div type="textpart" subtype="verse" n="31">
                  <p>ܣܰܓ݁ܺܝܶܐܐ̈ ܕ݁ܶܝܢ ܡܶܢ ܟ݁ܶܢܫܳܐ ܗܰܝܡܶܢܘ ܒ݁ܶܗ ܂ ܘܳܐܡܪܺܝܢ .
                    ܡܫܺܝܚܳܐ ܡܳܐ ܕ݁ܳܐܬ݂ܶܐ : ܠܡܳܐ ܆ ܕ݁ܝܰܬ݁ܺܝܪܳܢ̈ ܡܶܢ ܗܳܠܶܝܢ ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂
                    ܗܳܢܳܐ ܥܳܒ݂ܶܕ݂ ܆</p>
               </div>
               <div type="textpart" subtype="verse" n="32">
                  <p>ܘܰܫܡܰܥܘ ܦ݁ܪܺܝܫܶܐ̈ ܠܟ݂ܶܢܫܶܐ̈ ܕ݁ܰܡܡܰܠܠܺܝܢ ܥܠܰܘܗ̱ܝ ܗܳܠܶܝܢ .
                    ܘܫܰܕ݁ܰܪܘ ܗܶܢܽܘܢ ܘܪܰܒ݁ܰܝ̈ ܟ݁ܳܗܢܶܐ̈ ܕ݁ܰܚܫܶܐ̈ ܕ݁ܢܶܐܚܕ݁ܽܘܢܳܝܗ̱ܝ ܀</p>
               </div>
               <div type="textpart" subtype="verse" n="33">
                  <p>ܘܶܐܡܰܪ ܝܶܫܽܘܥ . ܩܰܠܺܝܠ ܬ݁ܽܘܒ݂ ܙܰܒ݂ܢܳܐ ܥܰܡܟ݂ܽܘܢ ܐܶܢܳܐ .
                    ܘܳܐܙܶܠ ܐ̱ܢܳܐ ܠܘܳܬ݂ ܡܰܢ ܕ݁ܫܰܕ݁ܪܰܢܝ .</p>
               </div>
               <div type="textpart" subtype="verse" n="34">
                  <p>ܘܬ݂ܶܒ݂ܥܽܘܢܳܢܝ ܂ ܘܠܳܐ ܬ݁ܶܫܟ݁ܚܽܘܢܳܢܝ . ܘܰܐܝܟ݁ܳܐ ܕ݁ܶܐܢܳܐ
                    ܐܺܝܬ݂ܰܝ ܂ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ .</p>
               </div>
               <div type="textpart" subtype="verse" n="35">
                  <p>ܐܳܡܪܺܝܢ ܝܺܗܽܘܕ݂ܳܝܶܐ̈ ܒ݁ܢܰܦ݂ܫܗܽܘܢ . ܠܰܐܝܟ݁ܳܐ ܥܬ݂ܺܝܕ݂ ܗܳܢܳܐ
                    ܠܡܺܐܙܰܠ ܇ ܕ݁ܰܚܢܰܢ ܠܳܐ ܡܶܫܟ݁ܚܺܝܢ ܚ̱ܢܰܢ ܠܶܗ . ܠܡܳܐ ܟ݁ܰܝ ܠܰܐܬ݂ܪܰܘܳܬ݂ܳܐ̈ ܕ݁ܥܰܡ̱ܡܶܐ̈
                    ܆ ܥܬ݂ܺܝܕ݂ ܕ݁ܢܺܐܙܰܠ ܂ ܘܢܰܠܶܦ݂ ܠܚܰܢܦ݂ܶܐ̈ .</p>
               </div>
               <div type="textpart" subtype="verse" n="36">
                  <p>ܡܳܢܳܐ ܗܺܝ ܗܳܕ݂ܶܐ ܡܶܠܬ݂ܳܐ ܕ݁ܶܐܡܰܪ . ܕ݁ܬ݂ܶܒ݂ܥܽܘܢܳܢܝ ܘܠܳܐ
                    ܬ݁ܶܫܟ݁ܚܽܘܢܳܢܝ ܇ ܘܰܐܝܟ݁ܳܐ ܕ݁ܶܐܢܳܐ ܐܺܝܬ݂ܰܝ ܂ ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ
                    ܠܡܶܐܬ݂ܳܐ ܀.܀.܀܀</p>
               </div>
               <div type="textpart" subtype="verse" n="37">
                  <p>ܒ݁ܝܰܘܡܳܐ ܕ݁ܶܝܢ ܪܰܒ݁ܳܐ ܁ ܕ݁ܺܐܝܬ݂ܰܘܗ̱ܝ ܐ̱ܚܪܳܝܳܐ ܕ݁ܥܰܕ݂ܥܺܕ݂ܳܐ ܆
                    ܩܳܐܶܡ ܗ̱ܘܳܐ ܝܶܫܽܘܥ ܘܩܳܥܶܐ ܂ ܘܳܐܡܰܪ . ܐܶܢ ܐ̱ܢܳܫ ܨܗܶܐ ܁ ܢܺܐܬ݂ܶܐ ܠܘܳܬ݂ܝ ܂ ܘܢܶܫܬ݁ܶܐ
                    .</p>
               </div>
               <div type="textpart" subtype="verse" n="38">
                  <p>ܟ݁ܽܠ ܡܰܢ ܕ݁ܰܡܗܰܝܡܶܢ ܒ݁ܺܝ ܁ ܐܰܝܟ݁ܰܢܳܐ ܕ݁ܶܐܡܰܪܘ ܟ݁ܬ݂ܳܒ݂ܶܐ̈ ܆
                    ܢܰܗܪܰܘܳܬ݂ܳܐ̈ ܕ݁ܡܰܝܳܐ̈ ܚܰܝܶܐ̈ ܢܶܪܕ݁ܽܘܢ ܡܶܢ ܟ݁ܰܪܣܶܗ .</p>
               </div>
               <div type="textpart" subtype="verse" n="39">
                  <p>ܗܳܕ݂ܶܐ ܕ݁ܶܝܢ ܐܶܡܰܪ ܥܰܠ ܪܽܘܚܳܐ ܕ݁ܰܥܬ݂ܺܝܕ݂ܺܝܢ ܗ̱ܘܰܘ
                    ܠܰܡܩܰܒ݁ܳܠܽܘ : ܐܰܝܠܶܝܢ ܕ݁ܰܡܗܰܝܡܢܺܝܢ ܒ݁ܶܗ . ܠܳܐ ܓ݁ܶܝܪ ܥܕ݂ܰܟ݁ܺܝܠ ܐܶܬ݂ܝܰܗܒ݁ܰܬ݂
                    ܗ̱ܘܳܬ݂ ܪܽܘܚܳܐ ܆ ܡܶܛܽܠ ܕ݁ܠܳܐ ܥܕ݂ܰܟ݁ܺܝܠ ܐܶܫܬ݁ܰܒ݁ܰܚ ܗ̱ܘܳܐ ܝܶܫܽܘܥ ܀</p>
               </div>
               <div type="textpart" subtype="verse" n="40">
                  <p>ܣܰܓ݁ܺܝܶܐܐ̈ ܕ݁ܶܝܢ ܡܶܢ ܟ݁ܶܢܫܶܐ̈ ܕ݁ܰܫܡܰܥܘ ܡܶܠܰܘܗ̱ܝ̈ ܂ ܐܳܡܪܺܝܢ
                    ܗ̱ܘܰܘ . ܗܳܢܰܘ ܫܰܪܺܝܪܳܐܝܺܬ݂ ܢܒ݂ܺܝܳܐ .</p>
               </div>
               <div type="textpart" subtype="verse" n="41">
                  <p>ܐ̱ܚܪܳܢܶܐ̈ ܐܳܡܪܺܝܢ ܗ̱ܘܰܘ . ܗܳܢܰܘ ܡܫܺܝܚܳܐ . ܐ̱ܚܪܳܢܶܐ̈ ܐܳܡܪܺܝܢ
                    . ܕ݁ܰܠܡܳܐ ܆ ܡܶܢ ܓ݁ܠܺܝܠܳܐ ܐܳܬ݂ܶܐ ܡܫܺܝܚܳܐ .</p>
               </div>
               <div type="textpart" subtype="verse" n="42">
                  <p>ܠܳܐ ܗ̱ܘܳܐ ܟ݁ܬ݂ܳܒ݂ܳܐ ܐܶܡܰܪ . ܕ݁ܡܶܢ ܙܰܪܥܶܗ ܕ݁ܕ݂ܰܘܺܝܕ݂ : ܘܡܶܢ
                    ܒ݁ܶܝܬ݂ ܠܚܶܡ ܩܪܺܝܬ݂ܳܐ ܕ݁ܺܝܠܶܗ ܕ݁ܕ݂ܰܘܺܝܕ݂ ܐܳܬ݂ܶܐ ܡܫܺܝܚܳܐ ܆</p>
               </div>
               <div type="textpart" subtype="verse" n="43">
                  <p>ܘܰܗܘܳܬ݂ ܗ̱ܘܳܬ݂ ܦ݁ܳܠܓ݁ܽܘܬ݂ܳܐ ܒ݁ܟ݂ܶܢܫܶܐ̈ ܡܶܛܽܠܳܬ݂ܶܗ .</p>
               </div>
               <div type="textpart" subtype="verse" n="44">
                  <p>ܘܺܐܝܬ݂ ܗ̱ܘܰܘ ܐ̱ܢܳܫܺܝܢ̈ ܡܶܢܗܽܘܢ ܂ ܕ݁ܨܳܒ݂ܶܝܢ ܗ̱ܘܰܘ
                    ܕ݁ܢܶܐܚܕ݁ܽܘܢܳܝܗ̱ܝ . ܐܶܠܳܐ ܠܳܐ ܐ̱ܢܳܫ ܐܰܪܡܺܝ ܥܠܰܘܗ̱ܝ ܐܺܝܕ݂ܰܝܳܐ̈ ܀</p>
               </div>
               <div type="textpart" subtype="verse" n="45">
                  <p>ܘܶܐܬ݂ܰܘ ܕ݁ܰܚܫܶܐ̈ ܗܳܢܽܘܢ ܠܘܳܬ݂ ܪܰܒ݁ܰܝ̈ ܟ݁ܳܗܢܶܐ̈ ܘܰܦ݂ܪܺܝܫܶܐ̈ .
                    ܘܶܐܡܰܪܘ ܠܗܽܘܢ ܟ݁ܳܗܢܶܐ̈ . ܠܡܳܢܳܐ ܠܳܐ ܐܰܝܬ݁ܺܝܬ݁ܽܘܢܳܝܗ̱ܝ .</p>
               </div>
               <div type="textpart" subtype="verse" n="46">
                  <p>ܐܳܡܪܺܝܢ ܠܗܽܘܢ ܕ݁ܰܚܫܶܐ̈ . ܠܳܐ ܡܶܡܬ݂ܽܘܡ ܗܳܟ݂ܰܢܳܐ ܡܰܠܶܠ
                    ܒ݁ܰܪܢܳܫܳܐ ܇ ܐܰܝܟ݂ ܕ݁ܰܡܡܰܠܶܠ ܓ݁ܰܒ݂ܪܳܐ ܗܳܢܳܐ .</p>
               </div>
               <div type="textpart" subtype="verse" n="47">
                  <p>ܐܳܡܪܺܝܢ ܠܗܽܘܢ ܦ݁ܪܺܝܫܶܐ̈ . ܠܡܳܐ ܆ ܐܳܦ݂ ܐܰܢ̱ܬ݁ܽܘܢ ܛܥܰܝܬ݁ܽܘܢ
                    .</p>
               </div>
               <div type="textpart" subtype="verse" n="48">
                  <p>ܠܡܳܐ ܆ ܐ̱ܢܳܫ ܡܶܢ ܪܺܫܶܐ̈ ܐܰܘ ܡܶܢ ܦ݁ܪܺܝܫܶܐ̈ ܗܰܝܡܶܢܘ ܒ݁ܶܗ
                    .</p>
               </div>
               <div type="textpart" subtype="verse" n="49">
                  <p>ܐܶܠܳܐ ܐܶܢ ܥܰܡܳܐ ܗܳܢܳܐ ܆ ܕ݁ܠܳܐ ܝܳܕ݂ܰܥ ܢܳܡܽܘܣܳܐ ܆ ܠܺܝܛܺܝܢ
                    ܐܶܢܽܘܢ .</p>
               </div>
               <div type="textpart" subtype="verse" n="50">
                  <p>ܐܳܡܰܪ ܠܗܽܘܢ ܢܺܝܩܳܕ݂ܺܡܳܘܣ ܚܰܕ݂ ܡܶܢܗܽܘܢ . ܗܰܘ ܕ݁ܶܐܬ݂ܳܐ ܗ̱ܘܳܐ
                    ܠܘܳܬ݂ ܝܶܫܽܘܥ ܒ݁ܠܺܠܝܳܐ .</p>
               </div>
               <div type="textpart" subtype="verse" n="51">
                  <p>ܕ݁ܰܠܡܳܐ ܢܳܡܽܘܣܳܐ ܕ݁ܺܝܠܰܢ ܡܚܰܝܶܒ݂ ܠܒ݂ܰܪܢܳܫܳܐ ܆ ܐܶܠܳܐ ܐܶܢ
                    ܢܶܫܡܰܥ ܡܶܢܶܗ ܠܽܘܩܕ݂ܰܡ ܇ ܘܢܶܕ݁ܰܥ ܡܳܢܳܐ ܥܒ݂ܰܕ݂ .</p>
               </div>
               <div type="textpart" subtype="verse" n="52">
                  <p>ܥܢܰܘ ܘܳܐܡܪܺܝܢ ܠܶܗ . ܠܡܳܐ ܆ ܐܳܦ݂ ܐܰܢ̱ܬ݁ ܡܶܢ ܓ݁ܠܺܝܠܳܐ ܐܰܢ̱ܬ݁ ܆
                    ܒ݁ܨܺܝ ܘܰܚܙܺܝ . ܕ݁ܰܢܒ݂ܺܝܳܐ ܡܶܢ ܓ݁ܠܺܝܠܳܐ ܂ ܠܳܐ ܩܳܐܶܡ ܀܀</p>
               </div>
               <div type="textpart" subtype="verse" n="53">
                  <p>ܐܶܙܰܠ ܗܳܟ݂ܺܝܠ ܟ݁ܽܠܚܰܕ݂ ܠܒ݂ܰܝܬ݁ܶܗ ܀</p>
               </div>
            </div>
            <div type="textpart" subtype="chapter" n="8">
               <div type="textpart" subtype="verse" n="1">
                  <p>ܝܶܫܽܘܥ ܕ݁ܶܝܢ ܐܶܙܰܠ ܠܛܽܘܪܳܐ ܕ݁ܙܰܝܬ݁ܶܐ̈ .</p>
               </div>
               <div type="textpart" subtype="verse" n="2">
                  <p>ܒ݁ܨܰܦ݂ܪܳܐ ܕ݁ܶܝܢ ܬ݁ܽܘܒ݂ ܐܶܬ݂ܳܐ ܠܗܰܝܟ݁ܠܳܐ ܘܟ݂ܽܠܶܗ ܥܰܡܳܐ ܐܳܬ݂ܶܐ
                    ܗ̱ܘܳܐ ܠܘܳܬ݂ܶܗ . ܘܟ݂ܰܕ݂ ܝܳܬ݂ܶܒ݂ ܡܰܠܶܦ݂ ܗ̱ܘܳܐ ܠܗܽܘܢ .</p>
               </div>
               <div type="textpart" subtype="verse" n="3">
                  <p>ܐܰܝܬ݁ܺܝܘ ܕ݁ܶܝܢ ܣܳܦ݂ܪܶܐ̈ ܘܰܦ݂ܪܺܝܫܶܐ̈ ܠܰܐܢ̱ܬ݁ܬ݂ܳܐ
                    ܕ݁ܶܐܬ݁ܬ݁ܰܚܕ݁ܰܬ݂ ܒ݁ܓ݂ܰܘܪܳܐ . ܘܟ݂ܰܕ݂ ܐܰܩܺܝܡܽܘܗ ܒ݁ܰܡܨܰܥܬ݂ܳܐ ܆</p>
               </div>
               <div type="textpart" subtype="verse" n="4">
                  <p>ܐܳܡܪܺܝܢ ܠܶܗ . ܡܰܠܦ݂ܳܢܳܐ . ܗܳܕ݂ܶܐ ܐܰܢ̱ܬ݁ܬ݂ܳܐ ܐܶܬ݁ܬ݁ܰܚܕ݁ܰܬ݂
                    ܓ݁ܰܠܝܳܐܝܺܬ݂ ܒ݁ܶܗ ܒ݁ܣܽܘܥܪܳܢܳܐ ܕ݁ܓ݂ܰܘܪܳܐ .</p>
               </div>
               <div type="textpart" subtype="verse" n="5">
                  <p>ܘܰܒ݂ܢܳܡܽܘܣܳܐ ܕ݁ܶܝܢ ܕ݁ܡܽܘܫܶܐ ܦ݁ܰܩܶܕ݂ ܕ݁ܰܠܕ݂ܰܐܝܟ݂ ܗܳܠܶܝܢ
                    ܢܶܪܓ݁ܽܘܡ . ܐܰܢ̱ܬ݁ ܗܳܟ݂ܺܝܠ ܡܳܢܳܐ ܐܳܡܰܪ ܐܰܢ̱ܬ݁ .</p>
               </div>
               <div type="textpart" subtype="verse" n="6">
                  <p>ܗܳܕ݂ܶܐ ܐܶܡܰܪܘ ܟ݁ܰܕ݂ ܡܢܰܣܶܝܢ ܠܶܗ . ܐܰܝܟ݁ܰܢܳܐ ܕ݁ܬ݂ܶܗܘܶܐ ܠܗܽܘܢ
                    ܕ݁ܰܢܩܰܛܪܓ݂ܽܘܢܳܝܗ̱ܝ . ܝܶܫܽܘܥ ܕ݁ܶܝܢ ܟ݁ܰܕ݂ ܠܬ݂ܰܚܬ݁ ܐܶܬ݂ܓ݁ܗܶܢ ܡܰܟ݂ܬ݁ܶܒ݂ ܗ̱ܘܳܐ ܥܰܠ
                    ܐܰܪܥܳܐ .</p>
               </div>
               <div type="textpart" subtype="verse" n="7">
                  <p>ܟ݁ܰܕ݂ ܕ݁ܶܝܢ ܟ݁ܰܬ݁ܰܪܘ ܟ݁ܰܕ݂ ܡܫܰܐܠܺܝܢ ܠܶܗ ܆ ܐܶܬ݂ܦ݁ܫܶܛ ܘܶܐܡܰܪ
                    ܠܗܽܘܢ . ܐܰܝܢܳܐ ܡܶܢܟ݂ܽܘܢ ܕ݁ܺܐܝܬ݂ܰܘܗ̱ܝ ܕ݁ܠܳܐ ܚܛܳܗ . ܩܰܕ݂ܡܳܝܳܐ ܢܶܫܕ݁ܶܐ ܥܠܶܝܗ
                    ܟ݁ܺܐܦ݂ܳܐ .</p>
               </div>
               <div type="textpart" subtype="verse" n="8">
                  <p>ܘܬ݂ܽܘܒ݂ ܟ݁ܰܕ݂ ܐܶܬ݂ܓ݁ܗܶܢ ܟ݁ܳܬ݂ܶܒ݂ ܗ̱ܘܳܐ ܥܰܠ ܐܰܪܥܳܐ .</p>
               </div>
               <div type="textpart" subtype="verse" n="9">
                  <p>ܗܶܢܽܘܢ ܕ݁ܶܝܢ ܟ݁ܰܕ݂ ܫܡܰܥܘ ܢܳܦ݂ܩܺܝܢ ܗ̱ܘܰܘ ܚܰܕ݂ ܚܰܕ݂ ܟ݁ܰܕ݂
                    ܫܰܪܺܝܘ ܡܶܢ ܩܰܫܺܝܫܶܐ̈ ܘܶܐܫܬ݁ܰܒ݂ܩܰܬ݂ ܐܰܢ̱ܬ݁ܬ݂ܳܐ ܠܚܽܘܕ݂ܶܝܗ ܆ ܟ݁ܰܕ݂ ܐܺܝܬ݂ܶܝܗ
                    ܒ݁ܰܡܨܰܥܬ݂ܳܐ .</p>
               </div>
               <div type="textpart" subtype="verse" n="10">
                  <p>ܟ݁ܰܕ݂ ܕ݁ܶܝܢ ܐܶܬ݂ܦ݁ܫܶܛ ܝܶܫܽܘܥ ܐܶܡܰܪ ܠܳܗ ܠܰܐܢ̱ܬ݁ܬ݂ܳܐ . ܐܰܝܟ݁ܳܐ
                    ܐܺܝܬ݂ܰܝܗܽܘܢ . ܠܳܐ ܐ̱ܢܳܫ ܚܰܝܒ݂ܶܟ݂ܝ .</p>
               </div>
               <div type="textpart" subtype="verse" n="11">
                  <p>ܗܳܝ ܕ݁ܶܝܢ ܐܶܡܪܰܬ݂ . ܘܠܳܐ ܐ̱ܢܳܫ ܡܳܪܝܳܐ . ܐܶܡܰܪ ܕ݁ܶܝܢ ܝܶܫܽܘܥ .
                    ܐܳܦ݂ܠܳܐ ܐܶܢܳܐ ܡܚܰܝܶܒ݂ ܐ̱ܢܳܐ ܠܶܟ݂ܝ . ܙܶܠܝ ܘܡܶܢ ܗܳܫܳܐ ܬ݁ܽܘܒ݂ ܠܳܐ ܬ݁ܶܚܛܶܝܢ ܀</p>
               </div>
               <div type="textpart" subtype="verse" n="12">
                  <p>ܬ݁ܽܘܒ݂ ܕ݁ܶܝܢ ܡܰܠܶܠ ܥܰܡܗܽܘܢ ܝܶܫܽܘܥ ܂ ܘܶܐܡܰܪ . ܐܶܢܳܐ ܐ̱ܢܳܐ
                    ܢܽܘܗܪܶܗ ܕ݁ܥܳܠܡܳܐ . ܡܰܢ ܕ݁ܒ݂ܳܬ݂ܰܪܝ ܐܳܬ݂ܶܐ ܂ ܠܳܐ ܢܗܰܠܶܟ݂ ܒ݁ܚܶܫܽܘܟ݂ܳܐ . ܐܶܠܳܐ
                    ܢܶܫܟ݁ܰܚ ܠܶܗ ܢܽܘܗܪܳܐ ܕ݁ܚܰܝܶܐ̈ .</p>
               </div>
               <div type="textpart" subtype="verse" n="13">
                  <p>ܐܳܡܪܺܝܢ ܠܶܗ ܦ݁ܪܺܝܫܶܐ̈ . ܐܰܢ̱ܬ݁ ܥܰܠ ܢܰܦ݂ܫܳܟ݂ ܡܰܣܗܶܕ݂ ܐܰܢ̱ܬ݁ .
                    ܣܳܗܕ݁ܽܘܬ݂ܳܟ݂ ܂ ܠܳܐ ܗܘܳܬ݂ ܫܰܪܺܝܪܳܐ ܀</p>
               </div>
               <div type="textpart" subtype="verse" n="14">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܐܳܦ݂ܶܢ ܐܶܢܳܐ ܡܰܣܗܶܕ݂ ܐ̱ܢܳܐ ܥܰܠ
                    ܢܰܦ݂ܫܝ ܆ ܫܰܪܺܝܪܳܐ ܗ̱ܝ ܣܳܗܕ݁ܽܘܬ݂ܝ . ܡܶܛܽܠ ܕ݁ܝܳܕ݂ܰܥ ܐ̱ܢܳܐ ܡܶܢ ܐܰܝܡܶܟ݁ܳܐ ܐܶܬ݂ܺܝܬ݂ ܂
                    ܘܠܰܐܝܟ݁ܳܐ ܐܳܙܶܠ ܐ̱ܢܳܐ . ܐܰܢ̱ܬ݁ܽܘܢ ܕ݁ܶܝܢ ܂ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܶܢ ܐܰܝܡܶܟ݁ܳܐ
                    ܐܶܬ݂ܺܝܬ݂ ܂ ܘܠܳܐ ܠܰܐܝܟ݁ܳܐ ܐܳܙܶܠ ܐ̱ܢܳܐ .</p>
               </div>
               <div type="textpart" subtype="verse" n="15">
                  <p>ܐܰܢ̱ܬ݁ܽܘܢ ܂ ܦ݁ܰܓ݂ܪܳܢܳܐܝܺܬ݂ ܕ݁ܳܝܢܺܝܢ ܐܢ̱ܬ݁ܽܘܢ . ܐܶܢܳܐ ܂
                    ܠܐ̱ܢܳܫ ܠܳܐ ܕ݁ܳܐܶܢ ܐ̱ܢܳܐ .</p>
               </div>
               <div type="textpart" subtype="verse" n="16">
                  <p>ܘܶܐܢ ܕ݁ܳܐܶܢ ܐ̱ܢܳܐ ܕ݁ܶܝܢ ܁ ܕ݁ܺܝܢܝ ܂ ܫܰܪܺܝܪ ܗ̱ܽܘ . ܡܶܛܽܠ ܕ݁ܠܳܐ
                    ܗ̱ܘܺܝܬ݂ ܒ݁ܰܠܚܽܘܕ݂ܰܝ . ܐܶܠܳܐ ܐܶܢܳܐ ܘܳܐܒ݂ܝ ܕ݁ܫܰܕ݁ܪܰܢܝ .</p>
               </div>
               <div type="textpart" subtype="verse" n="17">
                  <p>ܘܰܒ݂ܢܳܡܽܘܣܟ݂ܽܘܢ ܕ݁ܶܝܢ ܟ݁ܬ݂ܺܝܒ݂ ܆ ܕ݁ܣܳܗܕ݁ܽܘܬ݂ܳܐ ܕ݁ܰܬ݂ܪܶܝܢ̈
                    ܓ݁ܰܒ݂ܪܺܝܢ̈ ܫܰܪܺܝܪܳܐ ܗ̱ܝ .</p>
               </div>
               <div type="textpart" subtype="verse" n="18">
                  <p>ܐܶܢܳܐ ܐ̱ܢܳܐ ܕ݁ܣܳܗܶܕ݂ ܐ̱ܢܳܐ ܥܰܠ ܢܰܦ݂ܫܝ . ܘܳܐܒ݂ܝ ܕ݁ܫܰܕ݁ܪܰܢܝ ܂
                    ܣܳܗܶܕ݂ ܥܠܰܝ .</p>
               </div>
               <div type="textpart" subtype="verse" n="19">
                  <p>ܐܳܡܪܺܝܢ ܠܶܗ . ܐܰܝܟ݁ܰܘ ܐܰܒ݂ܽܘܟ݂ . ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ
                    . ܘܠܳܐ ܠܺܝ ܝܳܕ݂ܥܺܝܢ ܐܢ̱ܬ݁ܽܘܢ ܂ ܘܠܳܐ ܠܳܐܒ݂ܝ . ܐܶܠܽܘ ܠܺܝ ܝܳܕ݂ܥܺܝܢ ܗ̱ܘܰܝܬ݁ܽܘܢ ܆
                    ܐܳܦ݂ ܠܳܐܒ݂ܝ ܝܳܕ݂ܥܺܝܢ ܗ̱ܘܰܝܬ݁ܽܘܢ ܀</p>
               </div>
               <div type="textpart" subtype="verse" n="20">
                  <p>ܗܳܠܶܝܢ ܡܶܠܶܐ̈ ܡܰܠܶܠ ܒ݁ܶܝܬ݂ ܓ݁ܰܙܳܐ ܁ ܟ݁ܰܕ݂ ܡܰܠܶܦ݂ ܒ݁ܗܰܝܟ݁ܠܳܐ
                    ܂ ܘܠܳܐ ܐ̱ܢܳܫ ܐܰܚܕ݁ܶܗ . ܠܳܐ ܓ݁ܶܝܪ ܥܕ݂ܰܟ݁ܺܝܠ ܐܶܬ݂ܳܬ݂ ܗ̱ܘܳܬ݂ ܫܳܥܬ݂ܶܗ ܀</p>
               </div>
               <div type="textpart" subtype="verse" n="21">
                  <p>ܐܳܡܰܪ ܠܗܽܘܢ ܬ݁ܽܘܒ݂ ܝܶܫܽܘܥ . ܐܶܢܳܐ ܐܳܙܶܠ ܐ̱ܢܳܐ .
                    ܘܬ݂ܶܒ݂ܥܽܘܢܳܢܝ ܂ ܘܰܬ݂ܡܽܘܬ݂ܽܘܢ ܒ݁ܰܚܛܳܗܰܝܟ݁ܽܘܢ̈ . ܘܰܐܝܟ݁ܳܐ ܕ݁ܶܐܢܳܐ ܐܳܙܶܠ ܐ̱ܢܳܐ ܆
                    ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ .</p>
               </div>
               <div type="textpart" subtype="verse" n="22">
                  <p>ܐܳܡܪܺܝܢ ܝܺܗܽܘܕ݂ܳܝܶܐ̈ . ܠܡܳܐ ܟ݁ܰܝ ܢܰܦ݂ܫܶܗ ܩܳܛܶܠ : ܕ݁ܳܐܡܰܪ
                    ܕ݁ܰܐܝܟ݁ܳܐ ܕ݁ܶܐܢܳܐ ܐܳܙܶܠ ܐ̱ܢܳܐ ܆ ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ ܆</p>
               </div>
               <div type="textpart" subtype="verse" n="23">
                  <p>ܘܶܐܡܰܪ ܠܗܽܘܢ . ܐܰܢ̱ܬ݁ܽܘܢ ܂ ܡܶܢ ܕ݁ܰܠܬ݂ܰܚܬ݁ ܐܰܢ̱ܬ݁ܽܘܢ . ܘܶܐܢܳܐ
                    ܂ ܡܶܢ ܕ݁ܰܠܥܶܠ ܐ̱ܢܳܐ . ܐܰܢ̱ܬ݁ܽܘܢ ܡܶܢ ܗܳܢܳܐ ܐܰܢ̱ܬ݁ܽܘܢ ܥܳܠܡܳܐ . ܐܶܢܳܐ ܠܳܐ ܗ̱ܘܺܝܬ݂
                    ܡܶܢ ܗܳܢܳܐ ܥܳܠܡܳܐ .</p>
               </div>
               <div type="textpart" subtype="verse" n="24">
                  <p>ܐܶܡܪܶܬ݂ ܠܟ݂ܽܘܢ ܂ ܕ݁ܰܬ݂ܡܽܘܬ݂ܽܘܢ ܒ݁ܰܚܛܳܗܰܝܟ݁ܽܘܢ̈ . ܐܶܠܳܐ ܓ݁ܶܝܪ
                    ܬ݁ܗܰܝܡܢܽܘܢ ܕ݁ܶܐܢܳܐ ܐ̱ܢܳܐ ܂ ܬ݁ܡܽܘܬ݂ܽܘܢ ܒ݁ܰܚܛܳܗܰܝܟ݁ܽܘܢ̈ .</p>
               </div>
               <div type="textpart" subtype="verse" n="25">
                  <p>ܐܳܡܪܺܝܢ ܝܺܗܽܘܕ݂ܳܝܶܐ̈ . ܐܰܢ̱ܬ݁ ܡܰܢ ܐܰܢ̱ܬ݁ . ܐܳܡܰܪ ܠܗܽܘܢ
                    ܝܶܫܽܘܥ . ܐܳܦ݂ܶܢ ܕ݁ܫܰܪܺܝܬ݂ ܕ݁ܶܐܡܰܠܶܠ ܥܰܡܟ݂ܽܘܢ ܆</p>
               </div>
               <div type="textpart" subtype="verse" n="26">
                  <p>ܣܰܓ݁ܺܝ ܐܺܝܬ݂ ܠܺܝ ܥܠܰܝܟ݁ܽܘܢ ܠܡܺܐܡܰܪ ܘܠܰܡܕ݂ܳܢ . ܐܶܠܳܐ ܡܰܢ
                    ܕ݁ܫܰܕ݁ܪܰܢܝ ܂ ܫܰܪܺܝܪ ܗ̱ܽܘ . ܘܶܐܢܳܐ ܐܰܝܠܶܝܢ ܕ݁ܫܶܡܥܶܬ݂ ܡܶܢܶܗ ܆ ܗܳܠܶܝܢ ܗ̱ܽܘ ܡܡܰܠܶܠ
                    ܐ̱ܢܳܐ ܒ݁ܥܳܠܡܳܐ .</p>
               </div>
               <div type="textpart" subtype="verse" n="27">
                  <p>ܘܠܳܐ ܝܺܕ݂ܰܥܘ ܕ݁ܥܰܠ ܐܰܒ݂ܳܐ ܐܶܡܰܪ ܠܗܽܘܢ ܀܀</p>
               </div>
               <div type="textpart" subtype="verse" n="28">
                  <p>ܐܳܡܰܪ ܠܗܽܘܢ ܬ݁ܽܘܒ݂ ܝܶܫܽܘܥ . ܐܶܡܰܬ݂ܝ ܕ݁ܰܬ݂ܪܺܝܡܽܘܢܶܗ ܠܰܒ݂ܪܶܗ
                    ܕ݁ܐ̱ܢܳܫܳܐ ܆ ܗܳܝܕ݁ܶܝܢ ܬ݁ܶܕ݁ܥܽܘܢ ܕ݁ܶܐܢܳܐ ܐ̱ܢܳܐ . ܘܡܶܕ݁ܶܡ ܡܶܢ ܨܒ݂ܽܘܬ݂ ܢܰܦ݂ܫܝ ܂ ܠܳܐ
                    ܥܳܒ݂ܶܕ݂ ܐ̱ܢܳܐ . ܐܶܠܳܐ ܐܰܝܟ݁ܰܢܳܐ ܕ݁ܰܐܠܦ݂ܰܢܝ ܐܳܒ݂ܝ ܂ ܗܳܟ݂ܘܳܬ݂ ܗ̱ܽܘ ܡܡܰܠܶܠ ܐ̱ܢܳܐ
                    .</p>
               </div>
               <div type="textpart" subtype="verse" n="29">
                  <p>ܘܡܰܢ ܕ݁ܫܰܕ݁ܪܰܢܝ ܥܰܡܝ ܐܺܝܬ݂ܰܘܗ̱ܝ . ܘܠܳܐ ܫܰܒ݂ܩܰܢܝ ܒ݁ܰܠܚܽܘܕ݂ܰܝ
                    ܐܳܒ݂ܝ . ܡܶܛܽܠ ܕ݁ܶܐܢܳܐ ܡܶܕ݁ܶܡ ܕ݁ܫܳܦ݂ܰܪ ܠܶܗ ܥܳܒ݂ܶܕ݂ ܐ̱ܢܳܐ ܒ݁ܟ݂ܽܠܙܒ݂ܰܢ ܀</p>
               </div>
               <div type="textpart" subtype="verse" n="30">
                  <p>ܟ݁ܰܕ݂ ܗܳܠܶܝܢ ܡܡܰܠܶܠ ܗ̱ܘܳܐ ܆ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ .</p>
               </div>
               <div type="textpart" subtype="verse" n="31">
                  <p>ܘܶܐܡܰܪ ܝܶܫܽܘܥ ܠܗܳܢܽܘܢ ܝܺܗܽܘܕ݂ܳܝܶܐ̈ ܕ݁ܗܰܝܡܶܢܘ ܒ݁ܶܗ : ܐܶܢ
                    ܐܰܢ̱ܬ݁ܽܘܢ ܬ݁ܟ݂ܰܬ݁ܪܽܘܢ ܒ݁ܡܶܠܰܬ݂ܝ ܆ ܫܰܪܺܝܪܳܐܝܺܬ݂ ܬ݁ܰܠܡܺܝܕ݂ܰܝ̈ ܐܰܢ̱ܬ݁ܽܘܢ .</p>
               </div>
               <div type="textpart" subtype="verse" n="32">
                  <p>ܘܬ݂ܶܕ݁ܥܽܘܢ ܫܪܳܪܳܐ . ܘܗܽܘ ܫܪܳܪܳܐ ܢܚܰܪܰܪܟ݂ܽܘܢ .</p>
               </div>
               <div type="textpart" subtype="verse" n="33">
                  <p>ܐܳܡܪܺܝܢ ܠܶܗ . ܙܰܪܥܶܗ ܚܢܰܢ ܕ݁ܰܐܒ݂ܪܳܗܳܡ . ܘܡܶܢ ܡܬ݂ܽܘܡ
                    ܥܰܒ݂ܕ݁ܽܘܬ݂ܳܐ ܠܐ̱ܢܳܫ ܂ ܠܳܐ ܦ݁ܠܺܝܚܳܐ ܠܰܢ . ܐܰܝܟ݁ܰܢܳܐ ܐܳܡܰܪ ܐܰܢ̱ܬ݁ ܕ݁ܬ݂ܶܗܘܽܘܢ
                    ܒ݁ܢܰܝ̈ ܚܺܐܪܶܐ̈ .</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܰܡܺܝܢ ܐܰܡܺܝܢ ܐܳܡܰܪܢܳܐ ܠܟ݂ܽܘܢ ܆
                    ܕ݁ܟ݂ܽܠܡܰܢ ܕ݁ܥܳܒ݂ܶܕ݂ ܚܛܺܝܬ݂ܳܐ ܂ ܥܰܒ݂ܕ݁ܳܗ ܗ̱ܽܘ ܕ݁ܰܚܛܺܝܬ݂ܳܐ .</p>
               </div>
               <div type="textpart" subtype="verse" n="35">
                  <p>ܘܥܰܒ݂ܕ݁ܳܐ ܠܳܐ ܡܩܰܘܶܐ ܠܥܳܠܰܡ ܒ݁ܒ݂ܰܝܬ݁ܳܐ . ܒ݁ܪܳܐ ܕ݁ܶܝܢ ܠܥܳܠܰܡ
                    ܡܩܰܘܶܐ .</p>
               </div>
               <div type="textpart" subtype="verse" n="36">
                  <p>ܐܶܢ ܗܽܘ ܗܳܟ݂ܺܝܠ ܕ݁ܰܒ݂ܪܳܐ ܢܚܰܪܰܪܟ݂ܽܘܢ ܆ ܫܰܪܺܝܪܳܐܝܺܬ݂ ܬ݁ܶܗܘܽܘܢ
                    ܒ݁ܢܰܝ̈ ܚܺܐܪܶܐ̈ .</p>
               </div>
               <div type="textpart" subtype="verse" n="37">
                  <p>ܝܳܕ݂ܰܥ ܐ̱ܢܳܐ ܕ݁ܙܰܪܥܶܗ ܐܰܢ̱ܬ݁ܽܘܢ ܕ݁ܰܐܒ݂ܪܳܗܳܡ . ܐܶܠܳܐ ܒ݁ܳܥܶܝܢ
                    ܐܢ̱ܬ݁ܽܘܢ ܠܡܶܩܛܠܰܢܝ ܆ ܡܶܛܽܠ ܕ݁ܰܠܡܶܠܰܬ݂ܝ ܠܳܐ ܣܳܦ݂ܩܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="38">
                  <p>ܐܶܢܳܐ ܡܶܕ݁ܶܡ ܕ݁ܰܚܙܺܝܬ݂ ܠܘܳܬ݂ ܐܳܒ݂ܝ ܡܡܰܠܶܠ ܐ̱ܢܳܐ . ܘܰܐܢ̱ܬ݁ܽܘܢ
                    ܡܶܕ݁ܶܡ ܕ݁ܰܚܙܰܝܬ݁ܽܘܢ ܠܘܳܬ݂ ܐܰܒ݂ܽܘܟ݂ܽܘܢ ܥܳܒ݂ܕ݁ܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="39">
                  <p>ܥܢܰܘ ܂ ܘܳܐܡܪܺܝܢ ܠܶܗ . ܐܰܒ݂ܽܘܢ ܕ݁ܺܝܠܰܢ ܐܰܒ݂ܪܳܗܳܡ ܗ̱ܽܘ ܀.܀.܀܀
                    ܐܳܡܰܪ ܠܗܽܘܢ ܝܶܫܽܘܥ . ܐܶܠܽܘ ܒ݁ܢܰܘܗ̱ܝ̈ ܗ̱ܘܰܝܬ݁ܽܘܢ ܕ݁ܰܐܒ݂ܪܳܗܳܡ ܆ ܥܒ݂ܳܕ݂ܰܘܗ̱ܝ̈
                    ܕ݁ܰܐܒ݂ܪܳܗܳܡ ܥܳܒ݂ܕ݁ܺܝܢ ܗ̱ܘܰܝܬ݁ܽܘܢ .</p>
               </div>
               <div type="textpart" subtype="verse" n="40">
                  <p>ܗܳܫܳܐ ܕ݁ܶܝܢ ܗܳܐ ܒ݁ܳܥܶܝܢ ܐܢ̱ܬ݁ܽܘܢ ܠܡܶܩܛܠܰܢܝ ܆ ܠܓ݂ܰܒ݂ܪܳܐ
                    ܕ݁ܫܰܪܺܝܪܬ݁ܳܐ ܡܰܠܠܶܬ݂ ܥܰܡܟ݂ܽܘܢ ܇ ܐܰܝܕ݂ܳܐ ܕ݁ܫܶܡܥܶܬ݂ ܡܶܢ ܐܰܠܳܗܳܐ ܆ ܗܳܕ݂ܶܐ ܐܰܒ݂ܪܳܗܳܡ
                    ܠܳܐ ܥܒ݂ܰܕ݂ .</p>
               </div>
               <div type="textpart" subtype="verse" n="41">
                  <p>ܐܰܢ̱ܬ݁ܽܘܢ ܕ݁ܶܝܢ ܥܳܒ݂ܕ݁ܺܝܢ ܐܢ̱ܬ݁ܽܘܢ ܥܒ݂ܳܕ݂ܶܐ̈ ܕ݁ܰܐܒ݂ܽܘܟ݂ܽܘܢ .
                    ܐܳܡܪܺܝܢ ܠܶܗ . ܚܢܰܢ ܡܶܢ ܙܳܢܝܽܘܬ݂ܳܐ ܠܳܐ ܗܘܰܝܢ . ܚܰܕ݂ ܐܰܒ݂ܳܐ ܐܺܝܬ݂ ܠܰܢ ܂ ܐܰܠܳܗܳܐ
                    .</p>
               </div>
               <div type="textpart" subtype="verse" n="42">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܶܠܽܘ ܐܰܠܳܗܳܐ ܗ̱ܘܳܐ ܐܰܒ݂ܽܘܟ݂ܽܘܢ ܂
                    ܡܰܚܒ݂ܺܝܢ ܗ̱ܘܰܝܬ݁ܽܘܢ ܠܺܝ . ܐܶܢܳܐ ܓ݁ܶܝܪ ܡܶܢ ܐܰܠܳܗܳܐ ܢܶܦ݂ܩܶܬ݂ ܘܶܐܬ݂ܺܝܬ݂ . ܘܠܳܐ
                    ܗ̱ܘܳܐ ܡܶܢ ܨܒ݂ܽܘܬ݂ ܢܰܦ݂ܫܝ ܐܶܬ݂ܺܝܬ݂ . ܐܶܠܳܐ ܗܽܘ ܫܰܕ݁ܪܰܢܝ .</p>
               </div>
               <div type="textpart" subtype="verse" n="43">
                  <p>ܡܶܛܽܠ ܡܳܢܳܐ ܡܶܠܰܬ݂ܝ ܠܳܐ ܡܶܫܬ݁ܰܘܕ݁ܥܺܝܢ ܐܢ̱ܬ݁ܽܘܢ . ܥܰܠ ܕ݁ܠܳܐ
                    ܡܶܫܟ݁ܚܺܝܢ ܐܢ̱ܬ݁ܽܘܢ ܫܳܡܥܺܝܢ ܡܶܠܰܬ݂ܝ .</p>
               </div>
               <div type="textpart" subtype="verse" n="44">
                  <p>ܐܰܢ̱ܬ݁ܽܘܢ ܡܶܢ ܐܰܒ݂ܳܐ ܐܳܟ݂ܶܠܩܰܪܨܳܐ ܐܺܝܬ݂ܰܝܟ݁ܽܘܢ . ܘܪܶܓ݁ܬ݂ܶܗ
                    ܕ݁ܰܐܒ݂ܽܘܟ݂ܽܘܢ ܨܳܒ݂ܶܝܢ ܐܢ̱ܬ݁ܽܘܢ ܠܡܶܥܒ݁ܰܕ݂ . ܗܰܘ ܕ݁ܡܶܢ ܒ݁ܪܺܫܺܝܬ݂ ܩܳܛܶܠ ܐ̱ܢܳܫܳܐ̈
                    ܗܽܘ ܂ ܘܒ݂ܰܫܪܳܪܳܐ ܠܳܐ ܩܳܐܶܡ . ܡܶܛܽܠ ܕ݁ܰܫܪܳܪܳܐ ܠܰܝܬ݁ ܒ݁ܶܗ . ܐܶܡܰܬ݂ܝ ܕ݁ܰܡܡܰܠܶܠ
                    ܟ݁ܰܕ݁ܳܒ݂ܽܘܬ݂ܳܐ ܂ ܡܶܢ ܕ݁ܺܝܠܶܗ ܗܽܘ ܡܡܰܠܶܠ . ܡܶܛܽܠ ܕ݁ܕ݂ܰܓ݁ܳܠܳܐ ܗܽܘ ܂ ܐܳܦ݂ ܐܰܒ݂ܽܘܗ
                    .</p>
               </div>
               <div type="textpart" subtype="verse" n="45">
                  <p>ܐܶܢܳܐ ܕ݁ܶܝܢ ܕ݁ܰܫܪܳܪܳܐ ܡܡܰܠܶܠ ܐ̱ܢܳܐ ܆ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ
                    ܠܺܝ .</p>
               </div>
               <div type="textpart" subtype="verse" n="46">
                  <p>ܡܰܢܽܘ ܡܶܢܟ݂ܽܘܢ ܡܰܟ݁ܶܣ ܠܺܝ ܥܰܠ ܚܛܺܝܬ݂ܳܐ . ܘܶܐܢ ܫܪܳܪܳܐ ܡܡܰܠܶܠ
                    ܐ̱ܢܳܐ ܆ ܐܰܢ̱ܬ݁ܽܘܢ ܠܡܳܢܳܐ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ ܠܺܝ .</p>
               </div>
               <div type="textpart" subtype="verse" n="47">
                  <p>ܡܰܢ ܕ݁ܡܶܢ ܐܰܠܳܗܳܐ ܐܺܝܬ݂ܰܘܗ̱ܝ ܂ ܡܶܠܶܐ̈ ܕ݁ܰܐܠܳܗܳܐ ܫܳܡܰܥ .
                    ܡܶܛܽܠ ܗܳܢܳܐ ܐܰܢ̱ܬ݁ܽܘܢ ܠܳܐ ܫܳܡܥܺܝܢ ܐܢ̱ܬ݁ܽܘܢ ܂ ܡܶܛܽܠ ܕ݁ܠܳܐ ܗܘܰܝܬ݁ܽܘܢ ܡܶܢ ܐܰܠܳܗܳܐ
                    .</p>
               </div>
               <div type="textpart" subtype="verse" n="48">
                  <p>ܥܢܰܘ ܝܺܗܽܘܕ݂ܳܝܶܐ̈ ܘܳܐܡܪܺܝܢ ܠܶܗ . ܠܳܐ ܫܰܦ݁ܺܝܪ ܐܳܡܪܺܝܢ
                    ܐܶܢܰܚܢܰܢ ܂ ܕ݁ܫܳܡܪܳܝܳܐ ܐܰܢ̱ܬ݁ ܆ ܘܕ݂ܰܝܘܳܐ ܐܺܝܬ݂ ܠܳܟ݂ ܆</p>
               </div>
               <div type="textpart" subtype="verse" n="49">
                  <p>ܐܳܡܰܪ ܠܗܽܘܢ ܝܶܫܽܘܥ . ܠܺܝ ܕ݁ܰܝܘܳܐ ܠܳܐ ܐܺܝܬ݂ . ܐܶܠܳܐ ܠܳܐܒ݂ܝ
                    ܡܝܰܩܰܪ ܐ̱ܢܳܐ . ܘܰܐܢ̱ܬ݁ܽܘܢ ܡܨܰܥܪܺܝܢ ܠܺܝ .</p>
               </div>
               <div type="textpart" subtype="verse" n="50">
                  <p>ܐܶܢܳܐ ܕ݁ܶܝܢ ܠܳܐ ܒ݁ܳܥܶܐ ܐ̱ܢܳܐ ܫܽܘܒ݂ܚܝ . ܐܺܝܬ݂ ܗ̱ܽܘ ܕ݁ܒ݂ܳܥܶܐ
                    ܘܕ݂ܳܐܶܢ .</p>
               </div>
               <div type="textpart" subtype="verse" n="51">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܡܶܠܰܬ݂ܝ ܢܳܛܰܪ ܂
                    ܡܰܘܬ݁ܳܐ ܠܳܐ ܢܶܚܙܶܐ ܠܥܳܠܰܡ .</p>
               </div>
               <div type="textpart" subtype="verse" n="52">
                  <p>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ . ܗܳܫܳܐ ܝܺܕ݂ܰܥܢ ܕ݁ܕ݂ܰܝܘܳܐ ܐܺܝܬ݂
                    ܠܳܟ݂ . ܐܰܒ݂ܪܳܗܳܡ ܡܺܝܬ݂ ܘܰܢܒ݂ܺܝܶܐ̈ : ܘܰܐܢ̱ܬ݁ ܐܳܡܰܪ ܐܰܢ̱ܬ݁ ܕ݁ܡܰܢ ܕ݁ܡܶܠܰܬ݂ܝ ܢܳܛܰܪ
                    ܡܰܘܬ݁ܳܐ ܠܳܐ ܢܶܛܥܰܡ ܠܥܳܠܰܡ ܆</p>
               </div>
               <div type="textpart" subtype="verse" n="53">
                  <p>ܠܡܳܐ ܐܰܢ̱ܬ݁ ܪܰܒ݂ ܐܰܢ̱ܬ݁ ܡܶܢ ܐܰܒ݂ܽܘܢ ܐܰܒ݂ܪܳܗܳܡ ܕ݁ܡܺܝܬ݂ . ܘܡܶܢ
                    ܢܒ݂ܺܝܶܐ̈ ܕ݁ܡܺܝܬ݂ܘ . ܡܰܢܽܘ ܥܳܒ݂ܶܕ݂ ܐܰܢ̱ܬ݁ ܢܰܦ݂ܫܳܟ݂ .</p>
               </div>
               <div type="textpart" subtype="verse" n="54">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܶܢ ܐܶܢܳܐ ܡܫܰܒ݁ܰܚ ܐ̱ܢܳܐ ܢܰܦ݂ܫܝ ܆
                    ܫܽܘܒ݂ܚܝ ܠܳܐ ܗ̱ܘܳܐ ܡܶܕ݁ܶܡ . ܐܺܝܬ݂ܰܘܗ̱ܝ ܐܳܒ݂ܝ ܕ݁ܰܡܫܰܒ݁ܰܚ ܠܺܝ ܆ ܗܰܘ ܕ݁ܳܐܡܪܺܝܢ
                    ܐܢ̱ܬ݁ܽܘܢ ܕ݁ܰܐܠܳܗܰܢ ܗ̱ܽܘ ܂</p>
               </div>
               <div type="textpart" subtype="verse" n="55">
                  <p>ܘܠܳܐ ܝܺܕ݂ܰܥܬ݁ܽܘܢܳܝܗ̱ܝ . ܐܶܢܳܐ ܕ݁ܶܝܢ ܝܳܕ݂ܰܥ ܐ̱ܢܳܐ ܠܶܗ . ܘܶܐܢ
                    ܐܳܡܰܪ ܐ̱ܢܳܐ ܕ݁ܠܳܐ ܝܳܕ݂ܰܥ ܐ̱ܢܳܐ ܠܶܗ ܆ ܗܳܘܶܐ ܐ̱ܢܳܐ ܠܺܝ ܟ݁ܰܕ݁ܳܒ݂ܳܐ ܂ ܐܰܟ݂ܘܳܬ݂ܟ݂ܽܘܢ
                    . ܐܶܠܳܐ ܝܳܕ݂ܰܥ ܐ̱ܢܳܐ ܠܶܗ ܂ ܘܡܶܠܬ݂ܶܗ ܢܳܛܰܪ ܐ̱ܢܳܐ .</p>
               </div>
               <div type="textpart" subtype="verse" n="56">
                  <p>ܐܰܒ݂ܪܳܗܳܡ ܐܰܒ݂ܽܘܟ݂ܽܘܢ ܡܣܰܘܰܚ ܗ̱ܘܳܐ ܕ݁ܢܶܚܙܶܐ ܝܰܘܡܝ ܁ ܘܰܚܙܳܐ ܂
                    ܘܰܚܕ݂ܺܝ .</p>
               </div>
               <div type="textpart" subtype="verse" n="57">
                  <p>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ . ܥܕ݂ܰܟ݁ܺܝܠ ܒ݁ܰܪ ܚܰܡܫܺܝܢ ܫܢܺܝܢ̈ ܠܳܐ
                    ܗ̱ܘܰܝܬ݁ ܆ ܘܠܰܐܒ݂ܪܳܗܳܡ ܚܙܰܝܬ݁ ܆</p>
               </div>
               <div type="textpart" subtype="verse" n="58">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆
                    ܕ݁ܥܰܕ݂ܠܳܐ ܢܶܗܘܶܐ ܐܰܒ݂ܪܳܗܳܡ ܐܶܢܳܐ ܐܺܝܬ݂ܰܝ .</p>
               </div>
               <div type="textpart" subtype="verse" n="59">
                  <p>ܘܰܫܩܰܠܘ ܟ݁ܺܐܦ݂ܶܐ̈ ܕ݁ܢܶܪܓ݁ܡܽܘܢܳܝܗ̱ܝ . ܘܝܶܫܽܘܥ ܐܶܬ݁ܛܰܫܺܝ ܂
                    ܘܰܢܦ݂ܰܩ ܡܶܢ ܗܰܝܟ݁ܠܳܐ . ܘܰܥܒ݂ܰܪ ܒ݁ܰܝܢܳܬ݂ܗܽܘܢ ܂ ܘܶܐܙܰܠ ܀܀</p>
               </div>
            </div>
            <div type="textpart" subtype="chapter" n="9">
               <div type="textpart" subtype="verse" n="1">
                  <p> ܘܟ݂ܰܕ݂ ܥܳܒ݂ܰܪ ܆ ܚܙܳܐ ܓ݁ܰܒ݂ܪܳܐ ܣܰܡܝܳܐ ܕ݁ܡܶܢ ܟ݁ܪܶܣ ܐܶܡܶܗ
                    .</p>
               </div>
               <div type="textpart" subtype="verse" n="2">
                  <p>ܘܫܰܐܠܽܘܗ̱ܝ ܬ݁ܰܠܡܺܝܕ݂ܰܘܗ̱ܝ̈ ܂ ܘܳܐܡܪܺܝܢ . ܪܰܒ݁ܰܢ ܂ ܡܰܢܽܘ ܚܛܳܐ .
                    ܗܳܢܳܐ ܂ ܐܰܘ ܐܰܒ݂ܳܗܰܘܗ̱ܝ̈ . ܕ݁ܟ݂ܰܕ݂ ܣܡܶܐ ܢܶܬ݂ܺܝܠܶܕ݂ .</p>
               </div>
               <div type="textpart" subtype="verse" n="3">
                  <p>ܐܳܡܰܪ ܠܗܽܘܢ ܝܶܫܽܘܥ . ܠܳܐ ܗܽܘ ܚܛܳܐ ܂ ܘܠܳܐ ܐܰܒ݂ܳܗܰܘܗ̱ܝ̈ . ܐܶܠܳܐ
                    ܕ݁ܢܶܬ݂ܚܙܽܘܢ ܒ݁ܶܗ ܥܒ݂ܳܕ݂ܰܘܗ̱ܝ̈ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="4">
                  <p>ܠܺܝ ܘܳܠܶܐ ܠܡܶܥܒ݁ܰܕ݂ ܥܒ݂ܳܕ݂ܶܐ̈ ܕ݁ܡܰܢ ܕ݁ܫܰܕ݁ܪܰܢܝ ܂ ܥܰܕ݂
                    ܐܺܝܡܳܡܳܐ ܗܽܘ . ܐܳܬ݂ܶܐ ܠܺܠܝܳܐ ܁ ܕ݁ܐ̱ܢܳܫ ܠܳܐ ܡܶܫܟ݁ܰܚ ܠܡܶܦ݂ܠܰܚ .</p>
               </div>
               <div type="textpart" subtype="verse" n="5">
                  <p>ܟ݁ܡܳܐ ܕ݁ܰܒ݂ܥܳܠܡܳܐ ܐ̱ܢܳܐ ܂ ܢܽܘܗܪܶܗ ܐ̱ܢܳܐ ܕ݁ܥܳܠܡܳܐ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܐܶܡܰܪ ܗܳܠܶܝܢ ܂ ܪܰܩ ܥܰܠ ܐܰܪܥܳܐ . ܘܰܓ݂ܒ݂ܰܠ ܛܺܝܢܳܐ ܡܶܢ
                    ܪܽܘܩܶܗ ܆ ܘܛܳܫ ܥܰܠ ܥܰܝܢܰܘܗ̱ܝ̈ ܕ݁ܗܰܘ ܣܰܡܝܳܐ .</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܠܶܗ . ܙܶܠ ܐܰܫܺܝܓ݂ ܒ݁ܡܰܥܡܽܘܕ݂ܺܝܬ݂ܳܐ ܕ݁ܫܺܝܠܽܘܚܳܐ .
                    ܘܶܐܙܰܠ ܐܰܫܺܝܓ݂ ܘܶܐܬ݂ܳܐ ܟ݁ܰܕ݂ ܚܳܙܶܐ .</p>
               </div>
               <div type="textpart" subtype="verse" n="8">
                  <p>ܫܒ݂ܳܒ݂ܰܘܗ̱ܝ̈ ܕ݁ܶܝܢ ܁ ܘܰܐܝܠܶܝܢ ܕ݁ܰܚܙܶܐ ܗ̱ܘܳܐ ܠܗܽܘܢ ܡܶܢ ܩܕ݂ܺܝܡ
                    ܕ݁ܚܳܕ݂ܰܪ ܗ̱ܘܳܐ ܆ ܐܳܡܪܺܝܢ ܗ̱ܘܰܘ . ܠܳܐ ܗ̱ܘܳܐ ܗܳܢܰܘ ܗܰܘ ܕ݁ܝܳܬ݂ܶܒ݂ ܗ̱ܘܳܐ ܂ ܘܚܳܕ݂ܰܪ
                    ܆</p>
               </div>
               <div type="textpart" subtype="verse" n="9">
                  <p>ܐܺܝܬ݂ ܕ݁ܳܐܡܪܺܝܢ ܗ̱ܘܰܘ ܕ݁ܗܽܘܝܽܘ . ܘܺܐܝܬ݂ ܕ݁ܳܐܡܪܺܝܢ ܗ̱ܘܰܘ ܂ ܠܳܐ
                    . ܐܶܠܳܐ ܡܶܕ݂ܡܳܐ ܕ݁ܳܡܶܐ ܠܶܗ . ܗܽܘ ܕ݁ܶܝܢ ܐܳܡܰܪ ܗ̱ܘܳܐ ܂ ܕ݁ܶܐܢܳܐ ܐ̱ܢܳܐ .</p>
               </div>
               <div type="textpart" subtype="verse" n="10">
                  <p>ܐܳܡܪܺܝܢ ܠܶܗ . ܐܰܝܟ݁ܰܢܳܐ ܐܶܬ݂ܦ݁ܰܬ݁ܰܚ ܥܰܝܢܰܝܟ݁̈ .</p>
               </div>
               <div type="textpart" subtype="verse" n="11">
                  <p>ܥܢܳܐ ܂ ܘܶܐܡܰܪ ܠܗܽܘܢ . ܓ݁ܰܒ݂ܪܳܐ ܕ݁ܰܫܡܶܗ ܝܶܫܽܘܥ ܆ ܥܒ݂ܰܕ݂
                    ܛܺܝܢܳܐ ܘܛܳܫ ܠܺܝ ܥܰܠ ܥܰܝܢܰܝ̈ ܂ ܘܶܐܡܰܪ ܠܺܝ . ܙܶܠ ܐܰܫܺܝܓ݂ ܒ݁ܡܰܝܳܐ̈ ܕ݁ܫܺܝܠܽܘܚܳܐ .
                    ܘܶܐܙܶܠ̱ܬ݂ ܐܰܫܺܝܓ݂ܶܬ݂ ܂ ܘܶܐܬ݂ܚܙܺܝ ܠܺܝ .</p>
               </div>
               <div type="textpart" subtype="verse" n="12">
                  <p>ܐܳܡܪܺܝܢ ܠܶܗ ܐܰܝܟ݁ܰܘ . ܐܳܡܰܪ ܠܗܽܘܢ ܠܳܐ ܝܳܕ݂ܰܥ ܐ̱ܢܳܐ .</p>
               </div>
               <div type="textpart" subtype="verse" n="13">
                  <p>ܘܰܐܝܬ݁ܝܽܘܗ̱ܝ ܠܗܰܘ ܕ݁ܡܶܢ ܩܕ݂ܺܝܡ ܣܰܡܝܳܐ ܗ̱ܘܳܐ ܂ ܠܘܳܬ݂
                    ܦ݁ܪܺܝܫܶܐ̈ .</p>
               </div>
               <div type="textpart" subtype="verse" n="14">
                  <p>ܐܺܝܬ݂ܶܝܗ ܗ̱ܘܳܬ݂ ܕ݁ܶܝܢ ܫܰܒ݁ܬ݂ܳܐ ܆ ܟ݁ܰܕ݂ ܥܒ݂ܰܕ݂ ܛܺܝܢܳܐ ܝܶܫܽܘܥ
                    ܂ ܘܦ݂ܰܬ݁ܰܚ ܠܶܗ ܥܰܝܢܰܘܗ̱ܝ̈ .</p>
               </div>
               <div type="textpart" subtype="verse" n="15">
                  <p>ܘܬ݂ܽܘܒ݂ ܫܰܐܠܽܘܗ̱ܝ ܦ݁ܪܺܝܫܶܐ̈ ܆ ܐܰܝܟ݁ܰܢܳܐ ܐܶܬ݂ܚܙܺܝ ܠܳܟ݂ . ܗܽܘ
                    ܕ݁ܶܝܢ ܐܶܡܰܪ ܠܗܽܘܢ . ܛܺܝܢܳܐ ܣܳܡ ܥܰܠ ܥܰܝܢܰܝ̈ ܆ ܘܰܐܫܺܝܓ݂ܶܬ݂ ܂ ܘܶܐܬ݂ܚܙܺܝ ܠܺܝ .</p>
               </div>
               <div type="textpart" subtype="verse" n="16">
                  <p>ܘܳܐܡܪܺܝܢ ܗ̱ܘܰܘ ܐ̱ܢܳܫܳܐ̈ ܡܶܢ ܦ݁ܪܺܝܫܶܐ̈ . ܗܳܢܳܐ ܓ݁ܰܒ݂ܪܳܐ ܠܳܐ
                    ܗ̱ܘܳܐ ܡܶܢ ܐܰܠܳܗܳܐ ܗܽܘ ܂ ܕ݁ܫܰܒ݁ܬ݂ܳܐ ܠܳܐ ܢܳܛܰܪ . ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ .
                    ܐܰܝܟ݁ܰܢܳܐ ܡܶܫܟ݁ܰܚ ܓ݁ܰܒ݂ܪܳܐ ܚܰܛܳܝܳܐ ܂ ܗܳܠܶܝܢ ܐܳܬ݂ܘܳܬ݂ܳܐ̈ ܠܡܶܥܒ݁ܰܕ݂ .
                    ܘܦ݂ܳܠܓ݁ܽܘܬ݂ܳܐ ܐܺܝܬ݂ ܗ̱ܘܳܬ݂ ܒ݁ܰܝܢܳܬ݂ܗܽܘܢ .</p>
               </div>
               <div type="textpart" subtype="verse" n="17">
                  <p>ܐܳܡܪܺܝܢ ܬ݁ܽܘܒ݂ ܠܗܰܘ ܣܰܡܝܳܐ ܆ ܐܰܢ̱ܬ݁ ܡܳܢܳܐ ܐܳܡܰܪ ܐܰܢ̱ܬ݁
                    ܥܠܰܘܗ̱ܝ ܕ݁ܦ݂ܰܬ݁ܰܚ ܠܳܟ݂ ܥܰܝܢܰܝܟ݁̈ . ܐܳܡܰܪ ܠܗܽܘܢ . ܐܶܢܳܐ ܐܳܡܰܪ ܐ̱ܢܳܐ ܂ ܕ݁ܰܢܒ݂ܺܝܳܐ
                    ܗܽܘ .</p>
               </div>
               <div type="textpart" subtype="verse" n="18">
                  <p>ܠܳܐ ܕ݁ܶܝܢ ܗܰܝܡܶܢܘ ܗ̱ܘܰܘ ܥܠܰܘܗ̱ܝ ܝܺܗܽܘܕ݂ܳܝܶܐ̈ ܕ݁ܣܰܡܝܳܐ ܗ̱ܘܳܐ
                    ܘܰܚܙܳܐ ܇ ܥܕ݂ܰܡܳܐ ܕ݁ܰܩܪܰܘ ܠܰܐܒ݂ܳܗܰܘܗ̱ܝ̈ ܕ݁ܗܰܘ ܕ݁ܰܚܙܳܐ ܇</p>
               </div>
               <div type="textpart" subtype="verse" n="19">
                  <p>ܘܫܰܐܶܠܘ ܐܶܢܽܘܢ . ܐܶܢ ܆ ܗܳܢܰܘ ܒ݁ܶܪܟ݂ܽܘܢ . ܗܰܘ ܕ݁ܰܐܢ̱ܬ݁ܽܘܢ
                    ܐܳܡܪܺܝܢ ܐܢ̱ܬ݁ܽܘܢ ܁ ܕ݁ܟ݂ܰܕ݂ ܣܡܶܐ ܐܶܬ݂ܺܝܠܶܕ݂ . ܐܰܝܟ݁ܰܢܳܐ ܗܳܫܳܐ ܚܳܙܶܐ .</p>
               </div>
               <div type="textpart" subtype="verse" n="20">
                  <p>ܥܢܰܘ ܕ݁ܶܝܢ ܐܰܒ݂ܳܗܰܘܗ̱ܝ̈ ܂ ܘܶܐܡܰܪܘ . ܝܳܕ݂ܥܺܝܢܰܢ ܕ݁ܗܳܢܰܘ ܒ݁ܪܰܢ
                    . ܘܰܕ݂ܟ݂ܰܕ݂ ܣܡܶܐ ܐܶܬ݂ܺܝܠܶܕ݂ .</p>
               </div>
               <div type="textpart" subtype="verse" n="21">
                  <p>ܐܰܝܟ݁ܰܢܳܐ ܕ݁ܶܝܢ ܗܳܫܳܐ ܚܳܙܶܐ : ܐܰܘ ܡܰܢܽܘ ܦ݁ܰܬ݁ܰܚ ܠܶܗ
                    ܥܰܝܢܰܘܗ̱ܝ̈ : ܠܳܐ ܝܳܕ݂ܥܺܝܢܰܢ . ܐܳܦ݂ ܗܽܘ ܥܰܠ ܠܶܗ ܠܰܫܢܰܘܗ̱ܝ̈ . ܠܶܗ ܫܰܐܶܠܘ . ܗܽܘ
                    ܚܠܳܦ݂ ܢܰܦ݂ܫܶܗ ܢܡܰܠܶܠ .</p>
               </div>
               <div type="textpart" subtype="verse" n="22">
                  <p>ܗܳܠܶܝܢ ܐܶܡܰܪܘ ܐܰܒ݂ܳܗܰܘܗ̱ܝ̈ ܆ ܡܶܛܽܠ ܕ݁ܕ݂ܳܚܠܺܝܢ ܗ̱ܘܰܘ ܡܶܢ
                    ܝܺܗܽܘܕ݂ܳܝܶܐ̈ . ܦ݁ܣܰܩܘ ܗ̱ܘܰܘ ܓ݁ܶܝܪ ܝܺܗܽܘܕ݂ܳܝܶܐ̈ ܆ ܕ݁ܶܐܢ ܐ̱ܢܳܫ ܢܰܘܕ݁ܶܐ ܒ݁ܶܗ
                    ܕ݁ܰܡܫܺܝܚܳܐ ܗܽܘ ܆ ܢܰܦ݁ܩܽܘܢܳܝܗ̱ܝ ܡܶܢ ܟ݁ܢܽܘܫܬ݁ܳܐ .</p>
               </div>
               <div type="textpart" subtype="verse" n="23">
                  <p>ܡܶܛܽܠ ܗܳܢܳܐ ܐܶܡܰܪܘ ܐܰܒ݂ܳܗܰܘܗ̱ܝ̈ ܂ ܕ݁ܥܰܠ ܠܶܗ ܠܰܫܢܰܘܗ̱ܝ̈ . ܠܶܗ
                    ܫܰܐܶܠܘ ܀܀</p>
               </div>
               <milestone unit="SyrChapter" n="10"/>
               <div type="textpart" subtype="verse" n="24">
                  <p>ܘܰܩܪܰܐܘܽܗ̱ܝ ܠܓ݂ܰܒ݂ܪܳܐ ܕ݁ܬ݂ܰܪܬ݁ܶܝܢ̈ ܙܰܒ݂ܢܺܝܢ̈ ܂ ܠܗܰܘ
                    ܕ݁ܺܐܝܬ݂ܰܘܗ̱ܝ ܗ̱ܘܳܐ ܣܰܡܝܳܐ ܆ ܘܳܐܡܪܺܝܢ ܠܶܗ . ܫܰܒ݁ܰܚ ܠܰܐܠܳܗܳܐ . ܚܢܰܢ ܓ݁ܶܝܪ
                    ܝܳܕ݂ܥܺܝܢܰܢ ܁ ܕ݁ܗܳܢܳܐ ܓ݁ܰܒ݂ܪܳܐ ܚܰܛܳܝܳܐ ܗܽܘ .</p>
               </div>
               <div type="textpart" subtype="verse" n="25">
                  <p>ܥܢܳܐ ܗܽܘ ܘܶܐܡܰܪ ܠܗܽܘܢ ܁ ܐܶܢ ܚܰܛܳܝܳܐ ܗܽܘ ܠܳܐ ܝܳܕ݂ܰܥ ܐ̱ܢܳܐ .
                    ܚܕ݂ܳܐ ܕ݁ܶܝܢ ܝܳܕ݂ܰܥ ܐ̱ܢܳܐ ܆ ܕ݁ܣܰܡܝܳܐ ܗ̱ܘܺܝܬ݂ ܘܗܳܫܳܐ ܂ ܗܳܐ ܚܳܙܶܐ ܐ̱ܢܳܐ .</p>
               </div>
               <div type="textpart" subtype="verse" n="26">
                  <p>ܐܳܡܪܺܝܢ ܠܶܗ ܬ݁ܽܘܒ݂ . ܡܳܢܳܐ ܥܒ݂ܰܕ݂ ܠܳܟ݂ . ܐܰܝܟ݁ܰܢܳܐ ܦ݁ܰܬ݁ܰܚ
                    ܠܳܟ݂ ܥܰܝܢܰܝܟ݁̈ .</p>
               </div>
               <div type="textpart" subtype="verse" n="27">
                  <p>ܐܳܡܰܪ ܠܗܽܘܢ . ܐܶܡܪܶܬ݂ ܠܟ݂ܽܘܢ ܂ ܘܠܳܐ ܫܡܰܥܬ݁ܽܘܢ . ܡܳܢܳܐ ܬ݁ܽܘܒ݂
                    ܨܳܒ݂ܶܝܢ ܐܢ̱ܬ݁ܽܘܢ ܠܡܶܫܡܰܥ . ܠܡܳܐ ܆ ܐܳܦ݂ ܐܰܢ̱ܬ݁ܽܘܢ ܬ݁ܰܠܡܺܝܕ݂ܶܐ̈ ܨܳܒ݂ܶܝܢ ܐܢ̱ܬ݁ܽܘܢ
                    ܠܡܶܗܘܳܐ ܠܶܗ ܆</p>
               </div>
               <div type="textpart" subtype="verse" n="28">
                  <p>ܗܶܢܽܘܢ ܕ݁ܶܝܢ ܨܰܚܝܽܘܗ̱ܝ ܂ ܘܳܐܡܪܺܝܢ ܠܶܗ . ܐܰܢ̱ܬ݁ ܗ̱ܽܘ
                    ܬ݁ܰܠܡܺܝܕ݂ܶܗ ܕ݁ܗܰܘ . ܚܢܰܢ ܓ݁ܶܝܪ ܬ݁ܰܠܡܺܝܕ݂ܶܐ̈ ܚܢܰܢ ܕ݁ܡܽܘܫܶܐ .</p>
               </div>
               <div type="textpart" subtype="verse" n="29">
                  <p>ܘܝܳܕ݂ܥܺܝܢܰܢ ܕ݁ܥܰܡ ܡܽܘܫܶܐ ܂ ܐܰܠܳܗܳܐ ܡܰܠܶܠ . ܠܗܳܢܳܐ ܕ݁ܶܝܢ ܂
                    ܠܳܐ ܝܳܕ݂ܥܺܝܢܰܢ ܡܶܢ ܐܰܝܡܶܟ݁ܳܐ ܗܽܘ .</p>
               </div>
               <div type="textpart" subtype="verse" n="30">
                  <p>ܥܢܳܐ ܗܰܘ ܓ݁ܰܒ݂ܪܳܐ ܂ ܘܶܐܡܰܪ ܠܗܽܘܢ . ܒ݁ܗܳܕ݂ܶܐ ܗ̱ܘ ܗܳܟ݂ܺܝܠ
                    ܠܡܶܬ݁ܕ݁ܰܡܳܪܽܘ . ܕ݁ܰܐܢ̱ܬ݁ܽܘܢ ܁ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܶܢ ܐܰܝܡܶܟ݁ܳܐ ܗܽܘ ܇ ܘܥܰܝܢܰܝ̈
                    ܕ݁ܺܝܠܝ ܦ݁ܰܬ݁ܰܚ .</p>
               </div>
               <div type="textpart" subtype="verse" n="31">
                  <p>ܝܳܕ݂ܥܺܝܢ ܚ̱ܢܰܢ ܕ݁ܶܝܢ ܕ݁ܰܐܠܳܗܳܐ ܒ݁ܩܳܠܳܐ ܕ݁ܚܰܛܳܝܶܐ̈ ܠܳܐ ܫܳܡܰܥ
                    . ܐܶܠܳܐ ܠܡܰܢ ܕ݁ܕ݂ܳܚܶܠ ܡܶܢܶܗ ܁ ܘܥܳܒ݂ܶܕ݂ ܨܶܒ݂ܝܳܢܶܗ ܂ ܠܗܰܘ ܗ̱ܽܘ ܫܳܡܰܥ .</p>
               </div>
               <div type="textpart" subtype="verse" n="32">
                  <p>ܡܶܢ ܥܳܠܰܡ ܠܳܐ ܐܶܫܬ݁ܰܡܥܰܬ݂ ܕ݁ܦ݂ܰܬ݁ܰܚ ܐ̱ܢܳܫ ܥܰܝܢܶܐ̈ ܕ݁ܣܰܡܝܳܐ
                    ܕ݁ܶܐܬ݂ܺܝܠܶܕ݂ .</p>
               </div>
               <div type="textpart" subtype="verse" n="33">
                  <p>ܐܶܠܽܘ ܠܳܐ ܡܶܢ ܐܰܠܳܗܳܐ ܗ̱ܘܳܐ ܗܳܢܳܐ ܆ ܠܳܐ ܡܶܫܟ݁ܰܚ ܗ̱ܘܳܐ ܗܳܕ݂ܶܐ
                    ܠܡܶܥܒ݁ܰܕ݂ .</p>
               </div>
               <div type="textpart" subtype="verse" n="34">
                  <p>ܥܢܰܘ ܂ ܘܳܐܡܪܺܝܢ ܠܶܗ . ܐܰܢ̱ܬ݁ ܟ݁ܽܠܳܟ݂ ܒ݁ܰܚܛܳܗܶܐ̈ ܐܶܬ݂ܺܝܠܶܕ݁ܬ݁
                    : ܘܰܐܢ̱ܬ݁ ܆ ܡܰܠܶܦ݂ ܐܰܢ̱ܬ݁ ܠܰܢ ܆ ܘܰܐܦ݁ܩܽܘܗ̱ܝ ܠܒ݂ܰܪ .</p>
               </div>
               <div type="textpart" subtype="verse" n="35">
                  <p>ܘܰܫܡܰܥ ܝܶܫܽܘܥ ܕ݁ܰܐܦ݁ܩܽܘܗ̱ܝ ܠܒ݂ܰܪ ܆ ܘܶܐܫܟ݁ܚܶܗ ܂ ܘܶܐܡܰܪ ܠܶܗ .
                    ܐܰܢ̱ܬ݁ ܡܗܰܝܡܶܢ ܐܰܢ̱ܬ݁ ܒ݁ܰܒ݂ܪܶܗ ܕ݁ܰܐܠܳܗܳܐ ܆</p>
               </div>
               <div type="textpart" subtype="verse" n="36">
                  <p>ܥܢܳܐ ܗܰܘ ܕ݁ܶܐܬ݂ܰܐܣܺܝ ܂ ܘܶܐܡܰܪ . ܡܰܢܽܘ ܡܳܪܝ ܅ ܕ݁ܶܐܗܰܝܡܶܢ ܒ݁ܶܗ
                    .</p>
               </div>
               <div type="textpart" subtype="verse" n="37">
                  <p>ܐܳܡܰܪ ܠܶܗ ܝܶܫܽܘܥ . ܚܙܰܝܬ݁ܳܝܗ̱ܝ . ܘܗܰܘ ܕ݁ܰܡܡܰܠܶܠ ܥܰܡܳܟ݂ ܂
                    ܗܽܘܝܽܘ .</p>
               </div>
               <div type="textpart" subtype="verse" n="38">
                  <p>ܗܽܘ ܕ݁ܶܝܢ ܐܶܡܰܪ . ܡܗܰܝܡܶܢ ܐ̱ܢܳܐ ܡܳܪܝ ܅ ܘܰܢܦ݂ܰܠ ܣܓ݂ܶܕ݂ ܠܶܗ
                    ܀</p>
               </div>
               <div type="textpart" subtype="verse" n="39">
                  <p>ܘܶܐܡܰܪ ܝܶܫܽܘܥ . ܠܕ݂ܺܝܢܶܗ ܕ݁ܥܳܠܡܳܐ ܗܳܢܳܐ ܐܶܬ݂ܺܝܬ݂ . ܕ݁ܰܐܝܠܶܝܢ
                    ܕ݁ܠܳܐ ܚܳܙܶܝܢ ܂ ܢܶܚܙܽܘܢ . ܘܰܐܝܠܶܝܢ ܕ݁ܚܳܙܶܝܢ ܂ ܢܶܣܡܽܘܢ .</p>
               </div>
               <div type="textpart" subtype="verse" n="40">
                  <p>ܘܰܫܡܰܥܘ ܡܶܢ ܦ݁ܪܺܝܫܶܐ̈ ܁ ܐܰܝܠܶܝܢ ܕ݁ܥܰܡܶܗ ܗ̱ܘܰܘ ܗܳܠܶܝܢ ܆
                    ܘܶܐܡܰܪܘ ܠܶܗ . ܠܡܳܐ ܆ ܐܳܦ݂ ܚܢܰܢ ܣܡܰܝܳܐ̈ ܚܢܰܢ ܆</p>
               </div>
               <div type="textpart" subtype="verse" n="41">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܶܠܽܘ ܣܡܰܝܳܐ̈ ܗ̱ܘܰܝܬ݁ܽܘܢ ܆ ܠܰܝܬ݁ ܗ̱ܘܳܬ݂
                    ܠܟ݂ܽܘܢ ܚܛܺܝܬ݂ܳܐ . ܗܳܫܳܐ ܕ݁ܶܝܢ ܁ ܐܳܡܪܺܝܢ ܐܢ̱ܬ݁ܽܘܢ ܂ ܕ݁ܚܳܙܶܝܢܰܢ . ܡܶܛܽܠ ܗܳܢܳܐ
                    ܚܛܺܝܬ݂ܟ݂ܽܘܢ ܩܰܝܳܡܳܐ ܗ̱ܝ ܀܀</p>
               </div>
            </div>
            <div type="textpart" subtype="chapter" n="10">
               <div type="textpart" subtype="verse" n="1">
                  <p> ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܠܳܐ ܥܳܐܶܠ ܡܶܢ
                    ܬ݁ܰܪܥܳܐ ܠܰܛܝܳܪܳܐ ܕ݁ܥܳܢܳܐ : ܐܶܠܳܐ ܣܳܠܶܩ ܡܶܢ ܕ݁ܽܘܟ݁ܳܐ ܐ̱ܚܪܳܢܝܳܐ ܆ ܗܰܘ ܓ݁ܰܢܳܒ݂ܳܐ
                    ܗܽܘ ܘܓ݂ܰܝܳܣܳܐ .</p>
               </div>
               <div type="textpart" subtype="verse" n="2">
                  <p>ܗܰܘ ܕ݁ܶܝܢ ܕ݁ܥܳܐܶܠ ܡܶܢ ܬ݁ܰܪܥܳܐ ܂ ܪܳܥܝܳܐ ܗܽܘ ܕ݁ܥܳܢܳܐ .</p>
               </div>
               <div type="textpart" subtype="verse" n="3">
                  <p>ܘܰܠܗܳܢܳܐ ܢܳܛܰܪ ܬ݁ܰܪܥܳܐ ܦ݁ܳܬ݂ܰܚ ܠܶܗ ܬ݁ܰܪܥܳܐ . ܘܥܳܢܳܐ ܫܳܡܥܳܐ
                    ܩܳܠܶܗ . ܘܥܶܪܒ݁ܰܘܗ̱ܝ̈ ܩܳܪܶܐ ܒ݁ܰܫܡܳܗܰܝܗܽܘܢ̈ ܂ ܘܡܰܦ݁ܶܩ ܠܗܽܘܢ .</p>
               </div>
               <div type="textpart" subtype="verse" n="4">
                  <p>ܘܡܳܐ ܕ݁ܰܐܦ݁ܶܩ ܥܳܢܶܗ ܂ ܩܕ݂ܳܡܶܝܗ ܐܳܙܶܠ . ܘܥܶܪܒ݁ܰܘܗ̱ܝ̈ ܕ݁ܺܝܠܶܗ ܂
                    ܐܳܙܺܠ̱ܝܢ ܒ݁ܳܬ݂ܪܶܗ . ܡܶܛܽܠ ܕ݁ܝܳܕ݂ܥܺܝܢ ܩܳܠܶܗ .</p>
               </div>
               <div type="textpart" subtype="verse" n="5">
                  <p>ܒ݁ܳܬ݂ܰܪ ܢܽܘܟ݂ܪܳܝܳܐ ܕ݁ܶܝܢ ܂ ܠܳܐ ܐܳܙܳܠ̱ܐ ܥܳܢܳܐ . ܐܶܠܳܐ ܥܳܪܩܳܐ
                    ܡܶܢܶܗ ܂ ܕ݁ܠܳܐ ܝܳܕ݂ܥܳܐ ܩܳܠܶܗ ܕ݁ܢܽܘܟ݂ܪܳܝܳܐ .</p>
               </div>
               <div type="textpart" subtype="verse" n="6">
                  <p>ܗܳܕ݂ܶܐ ܦ݁ܶܠܶܐܬ݂ܳܐ ܐܶܡܰܪ ܠܗܽܘܢ ܝܶܫܽܘܥ . ܗܶܢܽܘܢ ܕ݁ܶܝܢ ܂ ܠܳܐ
                    ܝܺܕ݂ܰܥܘ ܡܳܢܳܐ ܡܰܠܶܠ ܥܰܡܗܽܘܢ .</p>
               </div>
               <div type="textpart" subtype="verse" n="7">
                  <p>ܐܳܡܰܪ ܠܗܽܘܢ ܕ݁ܶܝܢ ܬ݁ܽܘܒ݂ ܝܶܫܽܘܥ . ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ
                    ܠܟ݂ܽܘܢ ܆ ܕ݁ܶܐܢܳܐ ܐ̱ܢܳܐ ܬ݁ܰܪܥܶܗ ܕ݁ܥܳܢܳܐ .</p>
               </div>
               <div type="textpart" subtype="verse" n="8">
                  <p>ܘܟ݂ܽܠܗܽܘܢ ܐܰܝܠܶܝܢ ܕ݁ܶܐܬ݂ܰܘ ܂ ܓ݁ܰܢܳܒ݂ܶܐ̈ ܐܶܢܽܘܢ ܘܓ݂ܰܝܳܣܶܐ̈ .
                    ܐܶܠܳܐ ܠܳܐ ܫܶܡܥܰܬ݂ ܐܶܢܽܘܢ ܥܳܢܳܐ .</p>
               </div>
               <div type="textpart" subtype="verse" n="9">
                  <p>ܐܶܢܳܐ ܐ̱ܢܳܐ ܬ݁ܰܪܥܳܐ . ܘܒ݂ܺܝ ܐܶܢ ܐ̱ܢܳܫ ܢܶܥܽܘܠ ܂ ܢܺܚܶܐ .
                    ܘܢܶܥܽܘܠ ܘܢܶܦ݁ܽܘܩ ܂ ܘܪܶܥܝܳܐ ܢܶܫܟ݁ܰܚ .</p>
               </div>
               <div type="textpart" subtype="verse" n="10">
                  <p>ܓ݁ܰܢܳܒ݂ܳܐ ܠܳܐ ܐܳܬ݂ܶܐ ܆ ܐܶܠܳܐ ܕ݁ܢܶܓ݂ܢܽܘܒ݂ ܁ ܘܰܕ݂ܢܶܩܛܽܘܠ ܂
                    ܘܰܕ݂ܢܰܘܒ݁ܶܕ݂ . ܐܶܢܳܐ ܐܶܬ݂ܺܝܬ݂ ܂ ܕ݁ܚܰܝܶܐ̈ ܢܶܗܘܽܘܢ ܠܗܽܘܢ . ܘܡܶܕ݁ܶܡ ܕ݁ܝܰܬ݁ܺܝܪ
                    ܢܶܗܘܶܐ ܠܗܽܘܢ .</p>
               </div>
               <div type="textpart" subtype="verse" n="11">
                  <p>ܐܶܢܳܐ ܐ̱ܢܳܐ ܪܳܥܝܳܐ ܛܳܒ݂ܳܐ . ܪܳܥܝܳܐ ܛܳܒ݂ܳܐ ܢܰܦ݂ܫܶܗ ܣܳܐܶܡ
                    ܚܠܳܦ݂ ܥܳܢܶܗ .</p>
               </div>
               <div type="textpart" subtype="verse" n="12">
                  <p>ܐܰܓ݂ܺܝܪܳܐ ܕ݁ܶܝܢ ܕ݁ܠܳܐ ܗܘܳܐ ܪܳܥܝܳܐ : ܘܠܰܘ ܕ݁ܺܝܠܶܗ ܐܶܢܽܘܢ
                    ܥܶܪܒ݁ܶܐ̈ : ܡܳܐ ܕ݁ܰܚܙܳܐ ܕ݁ܺܐܒ݂ܳܐ ܕ݁ܳܐܬ݂ܶܐ ܆ ܫܳܒ݂ܶܩ ܥܳܢܳܐ ܂ ܘܥܳܪܶܩ . ܘܳܐܬ݂ܶܐ
                    ܕ݁ܺܐܒ݂ܳܐ ܚܳܛܶܦ݂ ܂ ܘܰܡܒ݂ܰܕ݁ܰܪ ܠܳܗ ܠܥܳܢܳܐ .</p>
               </div>
               <div type="textpart" subtype="verse" n="13">
                  <p>ܐܰܓ݂ܺܝܪܳܐ ܕ݁ܶܝܢ ܥܳܪܶܩ ܂ ܡܶܛܽܠ ܕ݁ܰܐܓ݂ܺܝܪܳܐ ܗܽܘ . ܘܠܳܐ ܒ݁ܛܺܝܠ
                    ܠܶܗ ܥܰܠ ܥܳܢܳܐ .</p>
               </div>
               <div type="textpart" subtype="verse" n="14">
                  <p>ܐܶܢܳܐ ܐ̱ܢܳܐ ܪܳܥܝܳܐ ܛܳܒ݂ܳܐ . ܘܝܳܕ݂ܰܥ ܐ̱ܢܳܐ ܠܕ݂ܺܝܠܝ ܂
                    ܘܡܶܬ݂ܺܝܕ݂ܰܥ ܐ̱ܢܳܐ ܡܶܢ ܕ݁ܺܝܠܝ .</p>
               </div>
               <div type="textpart" subtype="verse" n="15">
                  <p>ܐܰܝܟ݁ܰܢܳܐ ܕ݁ܝܳܕ݂ܰܥ ܠܺܝ ܐܳܒ݂ܝ ܂ ܘܶܐܢܳܐ ܝܳܕ݂ܰܥ ܐ̱ܢܳܐ ܠܳܐܒ݂ܝ .
                    ܘܢܰܦ݂ܫܝ ܣܳܐܶܡ ܐ̱ܢܳܐ ܚܠܳܦ݂ ܥܳܢܳܐ .</p>
               </div>
               <div type="textpart" subtype="verse" n="16">
                  <p>ܐܺܝܬ݂ ܠܺܝ ܕ݁ܶܝܢ ܐܳܦ݂ ܥܶܪܒ݁ܶܐ̈ ܐ̱ܚܪܳܢܶܐ̈ ܆ ܐܰܝܠܶܝܢ ܕ݁ܠܳܐ ܗܘܰܘ
                    ܡܶܢ ܛܝܳܪܳܐ ܗܳܢܳܐ . ܘܳܐܦ݂ ܠܗܽܘܢ ܘܳܠܶܐ ܠܺܝ ܠܡܰܝܬ݁ܳܝܽܘ ܐܶܢܽܘܢ ܂ ܘܢܶܫܡܥܽܘܢ ܩܳܠܝ .
                    ܘܬ݂ܶܗܘܶܐ ܥܳܢܳܐ ܟ݁ܽܠܳܗ ܚܕ݂ܳܐ ܂ ܘܚܰܕ݂ ܪܳܥܝܳܐ .</p>
               </div>
               <div type="textpart" subtype="verse" n="17">
                  <p>ܡܶܛܽܠ ܗܳܢܳܐ ܐܳܒ݂ܝ ܪܳܚܶܡ ܠܺܝ ܆ ܕ݁ܶܐܢܳܐ ܣܳܐܶܡ ܐ̱ܢܳܐ ܢܰܦ݂ܫܝ ܂
                    ܕ݁ܬ݂ܽܘܒ݂ ܐܶܣܒ݂ܺܝܗ .</p>
               </div>
               <div type="textpart" subtype="verse" n="18">
                  <p>ܠܳܐ ܗ̱ܘܳܐ ܐ̱ܢܳܫ ܫܳܩܶܠ ܠܳܗ ܡܶܢܝ . ܐܶܠܳܐ ܐܶܢܳܐ ܣܳܐܶܡ ܐ̱ܢܳܐ ܠܳܗ
                    ܡܶܢ ܨܶܒ݂ܝܳܢܝ . ܫܰܠܺܝܛ ܐ̱ܢܳܐ ܓ݁ܶܝܪ ܕ݁ܰܐܣܺܝܡܺܝܗ ܆ ܘܫܰܠܺܝܛ ܐ̱ܢܳܐ ܕ݁ܬ݂ܽܘܒ݂ ܐܶܣܒ݂ܺܝܗ
                    . ܕ݁ܗܳܢܳܐ ܦ݁ܽܘܩܕ݁ܳܢܳܐ ܩܰܒ݁ܠܶܬ݂ ܡܶܢ ܐܳܒ݂ܝ ܀</p>
               </div>
               <div type="textpart" subtype="verse" n="19">
                  <p>ܘܰܗܘܳܬ݂ ܬ݁ܽܘܒ݂ ܦ݁ܳܠܓ݁ܽܘܬ݂ܳܐ ܒ݁ܰܝܢܰܝ̈ ܝܺܗܽܘܕ݂ܳܝܶܐ̈ ܡܶܛܽܠ
                    ܡܶܠܶܐ̈ ܗܳܠܶܝܢ .</p>
               </div>
               <div type="textpart" subtype="verse" n="20">
                  <p>ܘܳܐܡܪܺܝܢ ܗ̱ܘܰܘ ܣܰܓ݁ܺܝܶܐܐ̈ ܡܶܢܗܽܘܢ ܆ ܕ݁ܕ݂ܰܝܘܳܐ ܐܺܝܬ݂ ܠܶܗ
                    ܘܡܶܫܢܳܐ ܫܢܳܐ . ܡܳܢܳܐ ܫܳܡܥܺܝܢ ܐܢ̱ܬ݁ܽܘܢ ܠܶܗ .</p>
               </div>
               <div type="textpart" subtype="verse" n="21">
                  <p>ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ . ܗܳܠܶܝܢ ܡܶܠܶܐ̈ ܂ ܠܳܐ ܗ̱ܘܰܝ̈
                    ܕ݁ܕ݂ܰܝܘܳܢܳܐ . ܠܡܳܐ ܆ ܕ݁ܰܝܘܳܐ ܡܶܫܟ݁ܰܚ ܥܰܝܢܶܐ̈ ܕ݁ܣܰܡܝܳܐ ܠܰܡܦ݂ܰܬ݁ܳܚܽܘ ܀</p>
               </div>
               <div type="textpart" subtype="verse" n="22">
                  <p>ܗܘܳܐ ܕ݁ܶܝܢ ܥܺܐܕ݂ܳܐ ܕ݁ܚܽܘܕ݂ܳܬ݂ܳܐ ܒ݁ܽܐܘܪܺܫܠܶܡ ܆ ܘܣܰܬ݂ܘܳܐ ܗ̱ܘܳܐ
                    .</p>
               </div>
               <div type="textpart" subtype="verse" n="23">
                  <p>ܘܰܡܗܰܠܶܟ݂ ܗ̱ܘܳܐ ܝܶܫܽܘܥ ܒ݁ܗܰܝܟ݁ܠܳܐ ܒ݁ܶܐܣܛܘܳܐ ܕ݁ܰܫܠܶܝܡܽܘܢ
                    .</p>
               </div>
               <div type="textpart" subtype="verse" n="24">
                  <p>ܘܚܰܕ݂ܪܽܘܗ̱ܝ ܝܺܗܽܘܕ݂ܳܝܶܐ̈ ܂ ܘܳܐܡܪܺܝܢ ܠܶܗ . ܥܕ݂ܰܡܳܐ ܠܶܐܡܰܬ݂ܝ
                    ܢܳܣܶܒ݂ ܐܰܢ̱ܬ݁ ܢܰܦ݂ܫܰܢ . ܐܶܢ ܐܰܢ̱ܬ݁ ܗ̱ܽܘ ܡܫܺܝܚܳܐ ܁ ܐܶܡܰܪ ܠܰܢ ܓ݁ܰܠܝܳܐܝܺܬ݂ .</p>
               </div>
               <div type="textpart" subtype="verse" n="25">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܐܶܡܪܶܬ݂ ܠܟ݂ܽܘܢ ܂ ܘܠܳܐ ܡܗܰܝܡܢܺܝܢ
                    ܐܢ̱ܬ݁ܽܘܢ . ܘܰܥܒ݂ܳܕ݂ܶܐ̈ ܕ݁ܶܐܢܳܐ ܥܳܒ݂ܶܕ݂ ܐ̱ܢܳܐ ܒ݁ܰܫܡܶܗ ܕ݁ܳܐܒ݂ܝ ܆ ܗܶܢܽܘܢ ܣܳܗܕ݁ܺܝܢ
                    ܥܠܰܝ .</p>
               </div>
               <div type="textpart" subtype="verse" n="26">
                  <p>ܐܶܠܳܐ ܐܰܢ̱ܬ݁ܽܘܢ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ ܁ ܡܶܛܽܠ ܕ݁ܠܳܐ
                    ܗܘܰܝܬ݁ܽܘܢ ܡܶܢ ܥܶܪܒ݁ܰܝ̈ . ܐܰܝܟ݁ܰܢܳܐ ܕ݁ܶܐܡܪܶܬ݂ ܠܟ݂ܽܘܢ .</p>
               </div>
               <div type="textpart" subtype="verse" n="27">
                  <p>ܥܶܪܒ݁ܶܐ̈ ܕ݁ܺܝܠܝ ܩܳܠܝ ܫܳܡܥܺܝܢ . ܘܶܐܢܳܐ ܝܳܕ݂ܰܥ ܐ̱ܢܳܐ ܠܗܽܘܢ .
                    ܘܗܶܢܽܘܢ ܐܳܬ݂ܶܝܢ ܒ݁ܳܬ݂ܰܪܝ .</p>
               </div>
               <div type="textpart" subtype="verse" n="28">
                  <p>ܘܶܐܢܳܐ ܝܳܗܶܒ݂ ܐ̱ܢܳܐ ܠܗܽܘܢ ܂ ܚܰܝܶܐ̈ ܕ݁ܰܠܥܳܠܰܡ . ܘܠܳܐ
                    ܢܺܐܒ݂ܕ݁ܽܘܢ ܠܥܳܠܰܡ . ܘܠܳܐ ܐ̱ܢܳܫ ܢܶܚܛܽܘܦ݂ ܐܶܢܽܘܢ ܡܶܢ ܐܺܝܕ݂ܰܝ̈ .</p>
               </div>
               <div type="textpart" subtype="verse" n="29">
                  <p>ܐܳܒ݂ܝ ܓ݁ܶܝܪ ܕ݁ܝܰܗ̱ܒ݂ ܠܺܝ ܡܶܢ ܟ݁ܽܠ ܪܰܒ݂ ܗ̱ܽܘ . ܘܠܳܐ ܐ̱ܢܳܫ
                    ܡܶܫܟ݁ܰܚ ܕ݁ܡܶܢ ܐܺܝܕ݂ܶܗ ܕ݁ܳܐܒ݂ܝ ܢܶܚܛܽܘܦ݂ .</p>
               </div>
               <div type="textpart" subtype="verse" n="30">
                  <p>ܐܶܢܳܐ ܘܳܐܒ݂ܝ ܂ ܚܰܕ݂ ܚܢܰܢ .</p>
               </div>
               <div type="textpart" subtype="verse" n="31">
                  <p>ܘܰܫܩܰܠܘ ܬ݁ܽܘܒ݂ ܝܺܗܽܘܕ݂ܳܝܶܐ̈ ܟ݁ܺܐܦ݂ܶܐ̈ ܠܡܶܪܓ݁ܡܶܗ ܀.܀.܀܀</p>
               </div>
               <milestone unit="SyrChapter" n="11"/>
               <div type="textpart" subtype="verse" n="32">
                  <p>ܐܳܡܰܪ ܠܗܽܘܢ ܝܶܫܽܘܥ . ܣܰܓ݁ܺܝܶܐܐ̈ ܥܒ݂ܳܕ݂ܶܐ̈ ܫܰܦ݁ܺܝܪܶܐ̈ ܡܶܢ
                    ܠܘܳܬ݂ ܐܳܒ݂ܝ ܚܰܘܺܝܬ݂ܟ݂ܽܘܢ . ܡܶܛܽܠ ܐܰܝܢܳܐ ܥܒ݂ܳܕ݂ܳܐ ܡܶܢܗܽܘܢ ܪܳܓ݂ܡܺܝܢ ܐܢ̱ܬ݁ܽܘܢ ܠܺܝ
                    .</p>
               </div>
               <div type="textpart" subtype="verse" n="33">
                  <p>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ . ܠܳܐ ܗ̱ܘܳܐ ܡܶܛܽܠ ܥܒ݂ܳܕ݂ܶܐ̈
                    ܫܰܦ݁ܺܝܪܶܐ̈ ܪܳܓ݂ܡܺܝܢ ܚ̱ܢܰܢ ܠܳܟ݂ . ܐܶܠܳܐ ܡܶܛܽܠ ܕ݁ܰܡܓ݂ܰܕ݁ܶܦ݂ ܐܰܢ̱ܬ݁ . ܘܟ݂ܰܕ݂
                    ܐܺܝܬ݂ܰܝܟ݁ ܒ݁ܰܪ ܐ̱ܢܳܫܳܐ ܆ ܥܳܒ݂ܶܕ݂ ܐܰܢ̱ܬ݁ ܢܰܦ݂ܫܳܟ݂ ܐܰܠܳܗܳܐ .</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܗܽܘܢ ܝܶܫܽܘܥ . ܠܳܐ ܗ̱ܘܳܐ ܗܳܟ݂ܰܢܳܐ ܟ݁ܬ݂ܺܝܒ݂
                    ܒ݁ܢܳܡܽܘܣܟ݂ܽܘܢ ܆ ܕ݁ܶܐܢܳܐ ܐܶܡܪܶܬ݂ ܕ݁ܰܐܠܳܗܶܐ̈ ܐܰܢ̱ܬ݁ܽܘܢ ܆</p>
               </div>
               <div type="textpart" subtype="verse" n="35">
                  <p>ܐܶܢ ܠܗܳܢܽܘܢ ܐܶܡܰܪ ܐܰܠܳܗܶܐ̈ : ܡܶܛܽܠ ܕ݁ܰܠܘܳܬ݂ܗܽܘܢ ܗܘܳܬ݂
                    ܡܶܠܬ݂ܳܐ ܕ݁ܰܐܠܳܗܳܐ : ܘܠܳܐ ܡܶܫܟ݁ܰܚ ܟ݁ܬ݂ܳܒ݂ܳܐ ܕ݁ܢܶܫܬ݁ܪܶܐ ܇</p>
               </div>
               <div type="textpart" subtype="verse" n="36">
                  <p>ܠܰܐܝܢܳܐ ܕ݁ܰܐܒ݂ܳܐ ܩܰܕ݁ܫܶܗ ܘܫܰܕ݁ܪܶܗ ܠܥܳܠܡܳܐ : ܐܰܢ̱ܬ݁ܽܘܢ
                    ܐܳܡܪܺܝܢ ܐܢ̱ܬ݁ܽܘܢ ܁ ܕ݁ܰܡܓ݂ܰܕ݁ܶܦ݂ ܐܰܢ̱ܬ݁ : ܥܰܠ ܕ݁ܶܐܡܪܶܬ݂ ܠܟ݂ܽܘܢ ܁ ܕ݁ܰܒ݂ܪܶܗ ܐ̱ܢܳܐ
                    ܕ݁ܰܐܠܳܗܳܐ ܆</p>
               </div>
               <div type="textpart" subtype="verse" n="37">
                  <p>ܐܶܠܳܐ ܥܳܒ݂ܶܕ݂ ܐ̱ܢܳܐ ܥܒ݂ܳܕ݂ܶܐ̈ ܕ݁ܳܐܒ݂ܝ ܂ ܠܳܐ ܬ݁ܗܰܝܡܢܽܘܢܳܢܝ
                    .</p>
               </div>
               <div type="textpart" subtype="verse" n="38">
                  <p>ܐܶܢ ܕ݁ܶܝܢ ܥܳܒ݂ܶܕ݂ ܐ̱ܢܳܐ ܆ ܐܳܦ݂ܶܢ ܠܺܝ ܠܳܐ ܡܗܰܝܡܢܺܝܢ ܐܢ̱ܬ݁ܽܘܢ
                    ܆ ܠܗܽܘܢ ܠܰܥܒ݂ܳܕ݂ܶܐ̈ ܗܰܝܡܶܢܘ . ܕ݁ܬ݂ܶܕ݁ܥܽܘܢ ܘܰܬ݂ܗܰܝܡܢܽܘܢ ܆ ܕ݁ܳܐܒ݂ܝ ܒ݁ܺܝ ܂ ܘܶܐܢܳܐ
                    ܒ݁ܳܐܒ݂ܝ ܀</p>
               </div>
               <div type="textpart" subtype="verse" n="39">
                  <p>ܘܰܒ݂ܥܰܘ ܗ̱ܘܰܘ ܬ݁ܽܘܒ݂ ܕ݁ܢܶܐܚܕ݁ܽܘܢܳܝܗ̱ܝ ܆ ܘܰܢܦ݂ܰܩ ܠܶܗ ܡܶܢ
                    ܒ݁ܶܝܬ݂ ܐܺܝܕ݂ܰܝܗܽܘܢ̈ ܁</p>
               </div>
               <div type="textpart" subtype="verse" n="40">
                  <p>ܘܶܐܙܰܠ ܠܶܗ ܠܥܶܒ݂ܪܳܐ ܕ݁ܝܽܘܪܕ݁ܢܳܢ ܇ ܠܕ݂ܽܘܟ݁ܬ݂ܳܐ ܐܰܝܟ݁ܳܐ
                    ܕ݁ܺܐܝܬ݂ܰܘܗ̱ܝ ܗ̱ܘܳܐ ܝܽܘܚܰܢܳܢ ܡܶܢ ܩܕ݂ܺܝܡ ܟ݁ܰܕ݂ ܡܰܥܡܶܕ݂ ܗ̱ܘܳܐ ܂ ܘܰܗܘܳܐ ܬ݁ܰܡܳܢ
                    ܀</p>
               </div>
               <div type="textpart" subtype="verse" n="41">
                  <p>ܘܶܐܬ݂ܰܘ ܐ̱ܢܳܫܳܐ̈ ܣܰܓ݁ܺܝܶܐܐ̈ ܠܘܳܬ݂ܶܗ ܂ ܘܳܐܡܪܺܝܢ ܗ̱ܘܰܘ .
                    ܕ݁ܝܽܘܚܰܢܳܢ ܂ ܐܳܦ݂ ܠܳܐ ܚܕ݂ܳܐ ܐܳܬ݂ܳܐ ܥܒ݂ܰܕ݂ . ܟ݁ܽܠܡܶܕ݁ܶܡ ܕ݁ܶܝܢ ܕ݁ܶܐܡܰܪ ܝܽܘܚܰܢܳܢ
                    ܥܰܠ ܓ݁ܰܒ݂ܪܳܐ ܗܳܢܳܐ ܂ ܫܰܪܺܝܪ ܗ̱ܽܘ .</p>
               </div>
               <div type="textpart" subtype="verse" n="42">
                  <p>ܘܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ ܀܀</p>
               </div>
            </div>
            <div type="textpart" subtype="chapter" n="11">
               <div type="textpart" subtype="verse" n="1">
                  <p> ܐܺܝܬ݂ ܗ̱ܘܳܐ ܕ݁ܶܝܢ ܚܰܕ݂ ܕ݁ܰܟ݂ܪܺܝܗ . ܠܳܥܳܙܰܪ ܡܶܢ ܒ݁ܶܝܬ݂ ܥܰܢܝܳܐ
                    ܩܪܺܝܬ݂ܳܐ ܐܰܚܽܘܗ ܕ݁ܡܰܪܝܰܡ ܘܰܕ݂ܡܳܪܬ݁ܳܐ ܀</p>
               </div>
               <div type="textpart" subtype="verse" n="2">
                  <p>ܡܰܪܝܰܡ ܕ݁ܶܝܢ ܗܳܕ݂ܶܐ ܐܺܝܬ݂ܶܝܗ . ܗܳܝ ܕ݁ܡܶܫܚܰܬ݂ ܒ݁ܒ݂ܶܣܡܳܐ
                    ܪܶܓ݂ܠܰܘܗ̱ܝ̈ ܕ݁ܝܶܫܽܘܥ ܁ ܘܫܰܘܝܰܬ݂ ܒ݁ܣܰܥܪܳܗ . ܐܰܚܽܘܗ ܗ̱ܘܳܐ ܕ݁ܗܳܕ݂ܶܐ ܠܳܥܳܙܰܪ
                    ܕ݁ܰܟ݂ܪܺܝܗ ܗ̱ܘܳܐ ܀</p>
               </div>
               <div type="textpart" subtype="verse" n="3">
                  <p>ܘܫܰܕ݁ܰܪܶܝܢ̈ ܬ݁ܰܪܬ݁ܰܝܗܶܝܢ̈ ܐܰܚܘܳܬ݂ܶܗ̈ ܠܘܳܬ݂ ܝܶܫܽܘܥ ܂ ܘܳܐܡܪܳܢ̈
                    . ܡܳܪܰܢ ܁ ܗܳܐ ܗܰܘ ܕ݁ܪܳܚܶܡ ܐܰܢ̱ܬ݁ ܟ݁ܪܺܝܗ .</p>
               </div>
               <div type="textpart" subtype="verse" n="4">
                  <p>ܝܶܫܽܘܥ ܕ݁ܶܝܢ ܐܶܡܰܪ . ܗܳܢܳܐ ܟ݁ܽܘܪܗܳܢܳܐ ܠܳܐ ܗܘܳܐ ܕ݁ܡܰܘܬ݁ܳܐ .
                    ܐܶܠܳܐ ܚܠܳܦ݂ ܬ݁ܶܫܒ݁ܽܘܚܬ݁ܳܐ ܕ݁ܰܐܠܳܗܳܐ ܂ ܕ݁ܢܶܫܬ݁ܰܒ݁ܰܚ ܒ݁ܪܶܗ ܕ݁ܰܐܠܳܗܳܐ ܡܶܛܽܠܳܬ݂ܶܗ
                    .</p>
               </div>
               <div type="textpart" subtype="verse" n="5">
                  <p>ܡܰܚܶܒ݂ ܗ̱ܘܳܐ ܕ݁ܶܝܢ ܗܽܘ ܝܶܫܽܘܥ ܠܡܳܪܬ݁ܳܐ ܘܰܠܡܰܪܝܰܡ ܘܰܠܠܳܥܳܙܰܪ
                    .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܫܡܰܥ ܕ݁ܰܟ݂ܪܺܝܗ ܆ ܟ݁ܰܬ݁ܰܪ ܒ݁ܕ݂ܽܘܟ݁ܬ݂ܳܐ ܕ݁ܺܐܝܬ݂ܰܘܗ̱ܝ
                    ܗ̱ܘܳܐ ܂ ܬ݁ܪܶܝܢ̈ ܝܰܘܡܺܝܢ̈ .</p>
               </div>
               <div type="textpart" subtype="verse" n="7">
                  <p>ܘܒ݂ܳܬ݂ܰܪܟ݁ܶܢ ܐܶܡܰܪ ܠܬ݂ܰܠܡܺܝܕ݂ܰܘܗ̱ܝ̈ . ܬ݁ܰܘ ܢܺܐܙܰܠ ܬ݁ܽܘܒ݂
                    ܠܺܝܗܽܘܕ݂ .</p>
               </div>
               <div type="textpart" subtype="verse" n="8">
                  <p>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱ܝ̈ . ܪܰܒ݁ܰܢ ܆ ܗܳܫܳܐ ܝܺܗܽܘܕ݂ܳܝܶܐ̈
                    ܒ݁ܳܥܶܝܢ ܗ̱ܘܰܘ ܠܡܶܪܓ݁ܡܳܟ݂ . ܘܬ݂ܽܘܒ݂ ܆ ܐܳܙܶܠ ܐܰܢ̱ܬ݁ ܠܬ݂ܰܡܳܢ ܆</p>
               </div>
               <div type="textpart" subtype="verse" n="9">
                  <p>ܐܳܡܰܪ ܠܗܽܘܢ ܝܶܫܽܘܥ . ܠܳܐ ܬ݁ܰܪܬ݁ܰܥܶܣܪܶܐ̈ ܫܳܥܺܝܢ̈ ܐܺܝܬ݂
                    ܒ݁ܝܰܘܡܳܐ ܆ ܘܶܐܢ ܐ̱ܢܳܫ ܡܗܰܠܶܟ݂ ܒ݁ܺܐܝܡܳܡܳܐ ܂ ܠܳܐ ܡܶܬ݁ܬ݁ܩܶܠ . ܡܶܛܽܠ ܕ݁ܚܳܙܶܐ ܢܽܘܗܪܶܗ
                    ܕ݁ܥܳܠܡܳܐ ܗܳܢܳܐ .</p>
               </div>
               <div type="textpart" subtype="verse" n="10">
                  <p>ܐܶܢ ܐ̱ܢܳܫ ܕ݁ܶܝܢ ܒ݁ܠܺܠܝܳܐ ܢܗܰܠܶܟ݂ ܂ ܡܶܬ݁ܬ݁ܩܶܠ . ܡܶܛܽܠ
                    ܕ݁ܢܰܗܺܝܪܳܐ ܠܰܝܬ݁ ܒ݁ܶܗ .</p>
               </div>
               <div type="textpart" subtype="verse" n="11">
                  <p>ܗܳܠܶܝܢ ܐܶܡܰܪ ܝܶܫܽܘܥ . ܘܒ݂ܳܬ݂ܰܪܟ݁ܶܢ ܐܶܡܰܪ ܠܗܽܘܢ . ܠܳܥܳܙܰܪ
                    ܪܳܚܡܰܢ ܫܟ݂ܶܒ݂ . ܐܶܠܳܐ ܐܳܙܶܠ ܐ̱ܢܳܐ ܂ ܕ݁ܰܐܥܺܝܪܺܝܘܗ̱ܝ .</p>
               </div>
               <div type="textpart" subtype="verse" n="12">
                  <p>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱ܝ̈ . ܡܳܪܰܢ ܆ ܐܶܢ ܕ݁ܡܶܟ݂ ܂ ܡܶܬ݂ܚܠܶܡ
                    .</p>
               </div>
               <div type="textpart" subtype="verse" n="13">
                  <p>ܗܽܘ ܕ݁ܶܝܢ ܝܶܫܽܘܥ ܐܶܡܰܪ ܥܰܠ ܡܰܘܬ݁ܶܗ ܆ ܘܗܶܢܽܘܢ ܣܒ݂ܰܪܘ ܂ ܕ݁ܥܰܠ
                    ܡܰܕ݂ܡܟ݂ܳܐ ܗܽܘ ܕ݁ܫܶܢܬ݂ܳܐ ܐܶܡܰܪ .</p>
               </div>
               <div type="textpart" subtype="verse" n="14">
                  <p>ܗܳܝܕ݁ܶܝܢ ܐܶܡܰܪ ܠܗܽܘܢ ܝܶܫܽܘܥ ܂ ܦ݁ܫܺܝܩܳܐܝܺܬ݂ . ܠܳܥܳܙܰܪ ܡܺܝܬ݂
                    ܠܶܗ .</p>
               </div>
               <div type="textpart" subtype="verse" n="15">
                  <p>ܘܚܳܕ݂ܶܐ ܐ̱ܢܳܐ ܕ݁ܠܳܐ ܗܘܺܝܬ݂ ܬ݁ܰܡܳܢ ܇ ܡܶܛܽܠܳܬ݂ܟ݂ܽܘܢ ܂
                    ܕ݁ܰܬ݂ܗܰܝܡܢܽܘܢ . ܐܶܠܳܐ ܗܰܠܶܟ݂ܘ ܠܬ݂ܰܡܳܢ .</p>
               </div>
               <div type="textpart" subtype="verse" n="16">
                  <p>ܐܳܡܰܪ ܬ݁ܳܐܘܡܰܐ ܂ ܕ݁ܡܶܬ݂ܶܐܡܰܪ ܬ݁ܳܐܡܳܐ ܂ ܠܬ݂ܰܠܡܺܝܕ݂ܶܐ̈
                    ܚܰܒ݂ܪܰܘܗ̱ܝ̈ . ܢܺܐܙܰܠ ܐܳܦ݂ ܚܢܰܢ ܢܡܽܘܬ݂ ܥܰܡܶܗ .</p>
               </div>
               <div type="textpart" subtype="verse" n="17">
                  <p>ܘܶܐܬ݂ܳܐ ܝܶܫܽܘܥ ܠܒ݂ܶܝܬ݂ ܥܰܢܝܳܐ . ܘܶܐܫܟ݁ܰܚ ܕ݁ܰܐܪܒ݁ܥܳܐ̈ ܠܶܗ
                    ܝܰܘܡܺܝܢ̈ ܕ݁ܺܐܝܬ݂ܰܘܗ̱ܝ ܒ݁ܒ݂ܶܝܬ݂ ܩܒ݂ܽܘܪܳܐ .</p>
               </div>
               <div type="textpart" subtype="verse" n="18">
                  <p>ܐܺܝܬ݂ܶܝܗ ܗ̱ܘܳܬ݂ ܕ݁ܶܝܢ ܒ݁ܶܝܬ݂ ܥܰܢܝܳܐ ܂ ܥܰܠ ܓ݁ܶܢ̱ܒ݂ ܐܽܘܪܺܫܠܶܡ
                    . ܟ݁ܰܕ݂ ܦ݁ܰܪܺܝܩܳܐ ܡܶܢܳܗ ܐܰܝܟ݂ ܐܶܣܛܕ݂ܰܘܳܬ݂ܳܐ̈ ܚܰܡܶܫܬ݁ܰܥܣܰܪ .</p>
               </div>
               <div type="textpart" subtype="verse" n="19">
                  <p>ܘܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܐܰܬ݁ܺܝܐܝܺܢ ܗ̱ܘܰܘ ܠܘܳܬ݂ ܡܳܪܬ݁ܳܐ
                    ܘܡܰܪܝܰܡ ܇ ܕ݁ܢܶܡܠܽܘܢ ܒ݁ܠܶܒ݁ܗܶܝܢ ܡܶܛܽܠ ܐܰܚܽܘܗܶܝܢ .</p>
               </div>
               <div type="textpart" subtype="verse" n="20">
                  <p>ܡܳܪܬ݁ܳܐ ܕ݁ܶܝܢ ܟ݁ܰܕ݂ ܫܶܡܥܰܬ݂ ܕ݁ܝܶܫܽܘܥ ܐܶܬ݂ܳܐ ܂ ܢܶܦ݂ܩܰܬ݂
                    ܠܽܐܘܪܥܶܗ . ܡܰܪܝܰܡ ܕ݁ܶܝܢ ܒ݁ܒ݂ܰܝܬ݁ܳܐ ܝܳܬ݂ܒ݁ܳܐ ܗ̱ܘܳܬ݂ .</p>
               </div>
               <div type="textpart" subtype="verse" n="21">
                  <p>ܘܶܐܡܪܰܬ݂ ܡܳܪܬ݁ܳܐ ܠܝܶܫܽܘܥ . ܡܳܪܝ ܆ ܐܶܠܽܘ ܬ݁ܢܳܢ ܗ̱ܘܰܝܬ݁ ܂ ܠܳܐ
                    ܡܳܐܶܬ݂ ܗ̱ܘܳܐ ܐܳܚܝ .</p>
               </div>
               <div type="textpart" subtype="verse" n="22">
                  <p>ܐܶܠܳܐ ܐܳܦ݂ ܗܳܫܳܐ ܝܳܕ݂ܥܳܐ ܐ̱ܢܳܐ ܂ ܕ݁ܰܟ݂ܡܳܐ ܕ݁ܬ݂ܶܫܰܐܠ ܠܰܐܠܳܗܳܐ
                    ܂ ܝܳܗܶܒ݂ ܠܳܟ݂ .</p>
               </div>
               <div type="textpart" subtype="verse" n="23">
                  <p>ܐܳܡܰܪ ܠܳܗ ܝܶܫܽܘܥ . ܩܳܐܶܡ ܐܰܚܽܘܟ݂ܝ .</p>
               </div>
               <div type="textpart" subtype="verse" n="24">
                  <p>ܐܳܡܪܳܐ ܠܶܗ ܡܳܪܬ݁ܳܐ . ܝܳܕ݂ܥܳܐܢܳܐ ܕ݁ܩܳܐܶܡ ܒ݁ܢܽܘܚܳܡܳܐ ܒ݁ܝܰܘܡܳܐ
                    ܐ̱ܚܪܳܝܳܐ .</p>
               </div>
               <div type="textpart" subtype="verse" n="25">
                  <p>ܐܳܡܰܪ ܠܳܗ ܝܶܫܽܘܥ . ܐܶܢܳܐ ܐ̱ܢܳܐ ܢܽܘܚܳܡܳܐ ܂ ܘܚܰܝܶܐ̈ . ܡܰܢ
                    ܕ݁ܰܡܗܰܝܡܶܢ ܒ݁ܺܝ ܁ ܐܳܦ݂ܶܢ ܢܡܽܘܬ݂ ܢܺܚܶܐ ܆</p>
               </div>
               <div type="textpart" subtype="verse" n="26">
                  <p>ܘܟ݂ܽܠ ܕ݁ܚܰܝ ܘܰܡܗܰܝܡܶܢ ܒ݁ܺܝ ܁ ܠܥܳܠܰܡ ܂ ܠܳܐ ܢܡܽܘܬ݂ .
                    ܡܗܰܝܡܢܰܬ݁ܝ ܗܳܕ݂ܶܐ ܆</p>
               </div>
               <div type="textpart" subtype="verse" n="27">
                  <p>ܐܳܡܪܳܐ ܠܶܗ . ܐܺܝܢ ܡܳܪܝ ܅ ܐܶܢܳܐ ܡܗܰܝܡܢܳܐ ܐ̱ܢܳܐ ܆ ܕ݁ܰܐܢ̱ܬ݁
                    ܗ̱ܽܘ ܡܫܺܝܚܳܐ ܒ݁ܪܶܗ ܕ݁ܰܐܠܳܗܳܐ ܕ݁ܳܐܬ݂ܶܐ ܠܥܳܠܡܳܐ ܀</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܐܶܡܪܰܬ݂ ܗܳܠܶܝܢ ܆ ܐܶܙܰܠ̱ܬ݂ ܩܪܳܬ݂ ܠܡܰܪܝܰܡ ܚܳܬ݂ܳܗ
                    ܟ݁ܰܣܝܳܐܝܺܬ݂ ܂ ܘܳܐܡܪܳܐ ܠܳܗ . ܪܰܒ݁ܰܢ ܐܶܬ݂ܳܐ ܂ ܘܩܳܪܶܐ ܠܶܟ݂ܝ .</p>
               </div>
               <div type="textpart" subtype="verse" n="29">
                  <p>ܘܡܰܪܝܰܡ ܟ݁ܰܕ݂ ܫܶܡܥܰܬ݂ ܆ ܩܳܡܰܬ݂ ܥܓ݂ܰܠ ܂ ܘܳܐܬ݂ܝܳܐ ܗ̱ܘܳܬ݂
                    ܠܘܳܬ݂ܶܗ .</p>
               </div>
               <div type="textpart" subtype="verse" n="30">
                  <p>ܗܽܘ ܕ݁ܶܝܢ ܝܶܫܽܘܥ ܂ ܠܳܐ ܥܕ݂ܰܟ݁ܺܝܠ ܐܶܬ݂ܳܐ ܗ̱ܘܳܐ ܠܰܩܪܺܝܬ݂ܳܐ .
                    ܐܶܠܳܐ ܒ݁ܳܗ ܗ̱ܘܳܐ ܒ݁ܗܳܝ ܕ݁ܽܘܟ݁ܬ݂ܳܐ ܕ݁ܶܐܪܰܥܬ݂ܶܗ ܡܳܪܬ݁ܳܐ .</p>
               </div>
               <div type="textpart" subtype="verse" n="31">
                  <p>ܐܳܦ݂ ܗܳܢܽܘܢ ܕ݁ܶܝܢ ܝܺܗܽܘܕ݂ܳܝܶܐ̈ ܁ ܕ݁ܺܐܝܬ݂ ܗ̱ܘܰܘ ܥܰܡܳܗ
                    ܒ݁ܒ݂ܰܝܬ݁ܳܐ ܕ݁ܰܡܒ݂ܰܝܐܝܺܢ ܗ̱ܘܰܘ ܠܳܗ ܆ ܕ݁ܰܚܙܰܘ ܠܡܰܪܝܰܡ ܕ݁ܰܥܓ݂ܰܠ ܩܳܡܰܬ݂ ܢܶܦ݂ܩܰܬ݂ :
                    ܐܶܙܰܠܘ ܠܗܽܘܢ ܒ݁ܳܬ݂ܪܳܗ . ܣܒ݂ܰܪܘ ܓ݁ܶܝܪ ܕ݁ܰܠܩܰܒ݂ܪܳܐ ܐܳܙܳܠ̱ܐ ܠܡܶܒ݂ܟ݁ܳܐ .</p>
               </div>
               <div type="textpart" subtype="verse" n="32">
                  <p>ܗܺܝ ܕ݁ܶܝܢ ܡܰܪܝܰܡ ܟ݁ܰܕ݂ ܐܶܬ݂ܳܬ݂ ܐܰܝܟ݁ܳܐ ܕ݁ܺܐܝܬ݂ܰܘܗ̱ܝ ܗ̱ܘܳܐ
                    ܝܶܫܽܘܥ ܂ ܘܰܚܙܳܬ݂ܶܗ ܆ ܢܶܦ݂ܠܰܬ݂ ܥܰܠ ܪܶܓ݂ܠܰܘܗ̱ܝ̈ ܂ ܘܳܐܡܪܳܐ ܠܶܗ . ܐܶܠܽܘ ܬ݁ܢܳܢ
                    ܗ̱ܘܰܝܬ݁ ܡܳܪܝ ܂ ܠܳܐ ܡܳܐܶܬ݂ ܗ̱ܘܳܐ ܐܳܚܝ .</p>
               </div>
               <div type="textpart" subtype="verse" n="33">
                  <p>ܝܶܫܽܘܥ ܕ݁ܶܝܢ ܟ݁ܰܕ݂ ܚܙܳܗ ܕ݁ܒ݂ܳܟ݂ܝܳܐ : ܘܠܺܝܗܽܘܕ݂ܳܝܶܐ̈ ܗܳܢܽܘܢ
                    ܕ݁ܶܐܬ݂ܰܘ ܥܰܡܳܗ ܕ݁ܒ݂ܳܟ݂ܶܝܢ ܆ ܐܶܬ݂ܥܰܙܰܙ ܒ݁ܪܽܘܚܶܗ ܁ ܘܰܐܙܺܝܥ ܢܰܦ݂ܫܶܗ ܂</p>
               </div>
               <div type="textpart" subtype="verse" n="34">
                  <p>ܘܶܐܡܰܪ . ܐܰܝܟ݁ܳܐ ܣܳܡܬ݁ܽܘܢܳܝܗ̱ܝ . ܘܳܐܡܪܺܝܢ ܠܶܗ . ܡܳܪܰܢ ܬ݁ܳܐ
                    ܚܙܺܝ .</p>
               </div>
               <div type="textpart" subtype="verse" n="35">
                  <p>ܘܳܐܬ݂ܝܳܢ̈ ܗ̱ܘܰܝ̈ ܕ݁ܶܡܥܰܘܗ̱ܝ̈ ܕ݁ܝܶܫܽܘܥ ܂</p>
               </div>
               <div type="textpart" subtype="verse" n="36">
                  <p>ܘܳܐܡܪܺܝܢ ܗ̱ܘܰܘ ܝܺܗܽܘܕ݂ܳܝܶܐ̈ . ܚܙܰܘ ܟ݁ܡܳܐ ܪܳܚܶܡ ܗ̱ܘܳܐ ܠܶܗ
                    .</p>
               </div>
               <div type="textpart" subtype="verse" n="37">
                  <p>ܐ̱ܢܳܫܺܝܢ̈ ܕ݁ܶܝܢ ܡܶܢܗܽܘܢ ܐܶܡܰܪܘ . ܠܳܐ ܡܶܫܟ݁ܰܚ ܗ̱ܘܳܐ ܗܳܢܳܐ
                    ܕ݁ܦ݂ܰܬ݁ܰܚ ܥܰܝܢܰܘܗ̱ܝ̈ ܕ݁ܗܰܘ ܣܰܡܝܳܐ : ܢܶܥܒ݁ܶܕ݂ ܆ ܕ݁ܳܐܦ݂ ܗܳܢܳܐ ܠܳܐ ܢܡܽܘܬ݂ ܆</p>
               </div>
               <div type="textpart" subtype="verse" n="38">
                  <p>ܝܶܫܽܘܥ ܕ݁ܶܝܢ ܟ݁ܰܕ݂ ܡܶܬ݂ܥܰܙܰܙ ܒ݁ܰܝܢܰܘܗ̱ܝ̈ ܘܠܶܗ ܂ ܐܶܬ݂ܳܐ
                    ܠܒ݂ܶܝܬ݂ ܩܒ݂ܽܘܪܳܐ . ܘܗܽܘ ܒ݁ܶܝܬ݂ ܩܒ݂ܽܘܪܳܐ ܐܺܝܬ݂ܰܘܗ̱ܝ ܗ̱ܘܳܐ ܡܥܰܪܬ݂ܳܐ . ܘܟ݂ܺܐܦ݂ܳܐ
                    ܣܺܝܡܳܐ ܗ̱ܘܳܬ݂ ܥܰܠ ܬ݁ܰܪܥܶܗ ܀.܀.܀܀</p>
               </div>
               <milestone unit="SyrChapter" n="12"/>
               <div type="textpart" subtype="verse" n="39">
                  <p>ܘܶܐܡܰܪ ܝܶܫܽܘܥ . ܫܩܽܘܠܘ ܟ݁ܺܐܦ݂ܳܐ ܗܳܕ݂ܶܐ . ܐܳܡܪܳܐ ܠܶܗ ܡܳܪܬ݁ܳܐ
                    ܚܳܬ݂ܶܗ ܕ݁ܗܰܘ ܡܺܝܬ݂ܳܐ . ܡܳܪܝ ܂ ܡܶܢ ܟ݁ܰܕ݁ܽܘ ܣܪܺܝ ܠܶܗ . ܐܰܪܒ݁ܥܳܐ ܠܶܗ ܓ݁ܶܝܪ ܝܰܘܡܺܝܢ̈
                    .</p>
               </div>
               <div type="textpart" subtype="verse" n="40">
                  <p>ܐܳܡܰܪ ܠܳܗ ܝܶܫܽܘܥ . ܠܳܐ ܐܶܡܪܶܬ݂ ܠܶܟ݂ܝ ܆ ܕ݁ܶܐܢ ܬ݁ܗܰܝܡܢܺܝܢ
                    ܬ݁ܶܚܙܶܝܢ ܫܽܘܒ݂ܚܶܗ ܕ݁ܰܐܠܳܗܳܐ ܆</p>
               </div>
               <div type="textpart" subtype="verse" n="41">
                  <p>ܘܰܫܩܰܠܘ ܟ݁ܺܐܦ݂ܳܐ ܗܳܝ . ܘܗܽܘ ܝܶܫܽܘܥ ܐܰܪܺܝܡ ܥܰܝܢܰܘܗ̱ܝ̈ ܠܥܶܠ ܂
                    ܘܶܐܡܰܪ . ܐܰܒ݂ܳܐ ܂ ܡܰܘܕ݁ܶܐ ܐ̱ܢܳܐ ܠܳܟ݂ ܕ݁ܰܫܡܰܥܬ݁ܳܢܝ .</p>
               </div>
               <div type="textpart" subtype="verse" n="42">
                  <p>ܘܶܐܢܳܐ ܝܳܕ݂ܰܥ ܐ̱ܢܳܐ ܂ ܕ݁ܰܒ݂ܟ݂ܽܠܙܒ݂ܰܢ ܫܳܡܰܥ ܐܰܢ̱ܬ݁ ܠܺܝ .
                    ܐܶܠܳܐ ܡܶܛܽܠ ܟ݁ܶܢܫܳܐ ܗܳܢܳܐ ܕ݁ܩܳܐܶܡ ܐܳܡܰܪ ܐ̱ܢܳܐ ܗܳܠܶܝܢ ܆ ܕ݁ܰܢܗܰܝܡܢܽܘܢ ܂ ܕ݁ܰܐܢ̱ܬ݁
                    ܫܰܕ݁ܰܪܬ݁ܳܢܝ .</p>
               </div>
               <div type="textpart" subtype="verse" n="43">
                  <p>ܘܟ݂ܰܕ݂ ܐܶܡܰܪ ܗܳܠܶܝܢ ܆ ܩܥܳܐ ܒ݁ܩܳܠܳܐ ܪܳܡܳܐ . ܠܳܥܳܙܰܪ ܬ݁ܳܐ
                    ܠܒ݂ܰܪ .</p>
               </div>
               <div type="textpart" subtype="verse" n="44">
                  <p>ܘܰܢܦ݂ܰܩ ܗܰܘ ܡܺܝܬ݂ܳܐ ܆ ܟ݁ܰܕ݂ ܐܰܣܺܝܪܳܢ̈ ܐܺܝܕ݂ܰܘܗ̱ܝ̈
                    ܘܪܶܓ݂ܠܰܘܗ̱ܝ̈ ܒ݁ܦ݂ܶܣܩܝܳܬ݂ܳܐ̈ . ܘܰܐܦ݁ܰܘܗ̱ܝ̈ ܐܰܣܺܝܪܳܢ̈ ܒ݁ܣܽܘܕ݂ܳܪܳܐ . ܐܳܡܰܪ ܠܗܽܘܢ
                    ܝܶܫܽܘܥ . ܫܪܰܐܘܽܗ̱ܝ ܘܰܫܒ݂ܽܘܩܘ ܐܳܙܶܠ .</p>
               </div>
               <div type="textpart" subtype="verse" n="45">
                  <p>ܘܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܁ ܕ݁ܶܐܬ݂ܰܘ ܠܘܳܬ݂ ܡܰܪܝܰܡ ܆ ܟ݁ܰܕ݂
                    ܚܙܰܘ ܡܶܕ݁ܶܡ ܕ݁ܰܥܒ݂ܰܕ݂ ܝܶܫܽܘܥ ܂ ܗܰܝܡܶܢܘ ܒ݁ܶܗ .</p>
               </div>
               <div type="textpart" subtype="verse" n="46">
                  <p>ܘܐ̱ܢܳܫܺܝܢ̈ ܡܶܢܗܽܘܢ ܐܶܙܰܠܘ ܠܘܳܬ݂ ܦ݁ܪܺܝܫܶܐ̈ ܆ ܘܶܐܡܰܪܘ ܠܗܽܘܢ
                    ܡܶܕ݁ܶܡ ܕ݁ܰܥܒ݂ܰܕ݂ ܝܶܫܽܘܥ ܀܀</p>
               </div>
               <div type="textpart" subtype="verse" n="47">
                  <p>ܘܶܐܬ݂ܟ݁ܰܢܰܫܘ ܪܰܒ݁ܰܝ̈ ܟ݁ܳܗܢܶܐ̈ ܘܰܦ݂ܪܺܝܫܶܐ̈ ܘܳܐܡܪܺܝܢ ܗ̱ܘܰܘ ܆
                    ܡܳܢܳܐ ܢܶܥܒ݁ܶܕ݂ . ܕ݁ܗܳܢܳܐ ܓ݁ܰܒ݂ܪܳܐ ܐܳܬ݂ܘܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܥܳܒ݂ܶܕ݂ .</p>
               </div>
               <div type="textpart" subtype="verse" n="48">
                  <p>ܘܶܐܢ ܫܳܒ݂ܩܺܝܢ ܚ̱ܢܰܢ ܠܶܗ ܗܳܟ݂ܰܢܳܐ ܆ ܟ݁ܽܠܗܽܘܢ ܐ̱ܢܳܫܳܐ̈
                    ܡܗܰܝܡܢܺܝܢ ܒ݁ܶܗ . ܘܳܐܬ݂ܶܝܢ ܪܽܗ̱ܘܡܳܝܶܐ̈ . ܫܳܩܠܺܝܢ ܐܰܬ݂ܪܰܢ ܘܥܰܡܰܢ .</p>
               </div>
               <div type="textpart" subtype="verse" n="49">
                  <p>ܚܰܕ݂ ܕ݁ܶܝܢ ܡܶܢܗܽܘܢ ܕ݁ܰܫܡܶܗ ܩܰܝܳܦ݂ܳܐ ܆ ܪܰܒ݁ ܟ݁ܳܗܢܶܐ̈ ܗ̱ܘܳܐ
                    ܕ݁ܗܳܝ ܫܰܢ̱ܬ݁ܳܐ . ܘܶܐܡܰܪ ܠܗܽܘܢ . ܐܰܢ̱ܬ݁ܽܘܢ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܡܶܕ݁ܶܡ .</p>
               </div>
               <div type="textpart" subtype="verse" n="50">
                  <p>ܘܠܳܐ ܡܶܬ݂ܚܰܫܒ݂ܺܝܢ ܐܢ̱ܬ݁ܽܘܢ ܕ݁ܦ݂ܰܩܳܚ ܠܰܢ ܕ݁ܚܰܕ݂ ܓ݁ܰܒ݂ܪܳܐ
                    ܢܡܽܘܬ݂ ܚܠܳܦ݂ ܥܰܡܳܐ ܇ ܘܠܳܐ ܟ݁ܽܠܶܗ ܥܰܡܳܐ ܢܺܐܒ݂ܰܕ݂ ܀</p>
               </div>
               <div type="textpart" subtype="verse" n="51">
                  <p>ܗܳܕ݂ܶܐ ܕ݁ܶܝܢ ܡܶܢ ܨܒ݂ܽܘܬ݂ ܢܰܦ݂ܫܶܗ ܠܳܐ ܐܶܡܰܪ . ܐܶܠܳܐ ܡܶܛܽܠ
                    ܕ݁ܪܰܒ݁ ܟ݁ܳܗܢܶܐ̈ ܗ̱ܘܳܐ ܕ݁ܗܳܝ ܫܰܢ̱ܬ݁ܳܐ ܆ ܐܶܬ݂ܢܰܒ݁ܺܝ ܂ ܕ݁ܰܥܬ݂ܺܝܕ݂ ܗ̱ܘܳܐ ܝܶܫܽܘܥ
                    ܕ݁ܰܢܡܽܘܬ݂ ܚܠܳܦ݂ ܥܰܡܳܐ .</p>
               </div>
               <div type="textpart" subtype="verse" n="52">
                  <p>ܘܠܳܐ ܒ݁ܰܠܚܽܘܕ݂ ܚܠܳܦ݂ ܥܰܡܳܐ ܆ ܐܶܠܳܐ ܕ݁ܳܐܦ݂ ܒ݁ܢܰܝܳܐ̈ ܕ݁ܰܐܠܳܗܳܐ
                    ܕ݁ܰܡܒ݂ܰܕ݁ܪܺܝܢ ܂ ܢܟ݂ܰܢܶܫ ܠܰܚܕ݂ܳܐ ܀</p>
               </div>
               <div type="textpart" subtype="verse" n="53">
                  <p>ܘܡܶܢ ܗܰܘ ܝܰܘܡܳܐ ܂ ܐܶܬ݂ܚܰܫܰܒ݂ܘ ܗ̱ܘܰܘ ܕ݁ܢܶܩܛܠܽܘܢܳܝܗ̱ܝ .</p>
               </div>
               <div type="textpart" subtype="verse" n="54">
                  <p>ܗܽܘ ܕ݁ܶܝܢ ܝܶܫܽܘܥ ܠܳܐ ܡܗܰܠܶܟ݂ ܗ̱ܘܳܐ ܓ݁ܰܠܝܳܐܝܺܬ݂ ܒ݁ܶܝܬ݂
                    ܝܺܗܽܘܕ݂ܳܝܶܐ̈ . ܐܶܠܳܐ ܐܶܙܰܠ ܠܶܗ ܡܶܢ ܬ݁ܰܡܳܢ ܠܰܐܬ݂ܪܳܐ ܕ݁ܩܰܪܺܝܒ݂ ܠܚܽܘܪܒ݁ܳܐ .
                    ܠܟ݂ܰܪܟ݂ܳܐ ܕ݁ܡܶܬ݂ܩܪܶܐ ܐܰܦ݂ܪܶܝܡ . ܘܬ݂ܰܡܳܢ ܡܶܬ݂ܗܰܦ݁ܰܟ݂ ܗ̱ܘܳܐ ܥܰܡ ܬ݁ܰܠܡܺܝܕ݂ܰܘܗ̱ܝ̈
                    ܀</p>
               </div>
               <div type="textpart" subtype="verse" n="55">
                  <p>ܩܰܪܺܝܒ݂ ܗ̱ܘܳܐ ܕ݁ܶܝܢ ܦ݁ܶܨܚܳܐ ܕ݁ܺܝܗܽܘܕ݂ܳܝܶܐ̈ . ܘܰܣܠܶܩܘ
                    ܣܰܓ݁ܺܝܶܐܐ̈ ܡܶܢ ܩܽܘܪܝܳܐ̈ ܠܽܐܘܪܺܫܠܶܡ ܇ ܩܕ݂ܳܡ ܥܰܕ݂ܥܺܕ݂ܳܐ ܂ ܕ݁ܰܢܕ݂ܰܟ݁ܽܘܢ ܢܰܦ݂ܫܗܽܘܢ
                    .</p>
               </div>
               <div type="textpart" subtype="verse" n="56">
                  <p>ܘܒ݂ܳܥܶܝܢ ܗ̱ܘܰܘ ܠܶܗ ܠܝܶܫܽܘܥ . ܘܳܐܡܪܺܝܢ ܗ̱ܘܰܘ ܚܰܕ݂ ܠܚܰܕ݂
                    ܒ݁ܗܰܝܟ݁ܠܳܐ . ܡܳܢܳܐ ܣܳܒ݂ܪܺܝܢ ܐܢ̱ܬ݁ܽܘܢ . ܕ݁ܠܳܐ ܐܳܬ݂ܶܐ ܠܥܰܕ݂ܥܺܕ݂ܳܐ ܆</p>
               </div>
               <div type="textpart" subtype="verse" n="57">
                  <p>ܪܰܒ݁ܰܝ̈ ܟ݁ܳܗܢܶܐ̈ ܕ݁ܶܝܢ ܘܰܦ݂ܪܺܝܫܶܐ̈ ܦ݁ܩܰܕ݂ܘ ܗ̱ܘܰܘ ܆ ܕ݁ܶܐܢ
                    ܐ̱ܢܳܫ ܢܶܕ݁ܰܥ ܐܰܝܟ݁ܰܘ ܂ ܢܒ݂ܰܕ݁ܶܩ ܠܗܽܘܢ ܂ ܐܰܝܟ݂ ܕ݁ܢܶܐܚܕ݁ܽܘܢܳܝܗ̱ܝ ܀܀</p>
               </div>
            </div>
            <div type="textpart" subtype="chapter" n="12">
               <div type="textpart" subtype="verse" n="1">
                  <p> ܝܶܫܽܘܥ ܕ݁ܶܝܢ ܩܕ݂ܳܡ ܫܬ݁ܳܐ ܝܰܘܡܺܝܢ̈ ܕ݁ܦ݂ܶܨܚܳܐ ܆ ܐܶܬ݂ܳܐ ܠܒ݂ܶܝܬ݂
                    ܥܰܢܝܳܐ . ܐܰܝܟ݁ܳܐ ܕ݁ܺܐܝܬ݂ܰܘܗ̱ܝ ܗ̱ܘܳܐ ܠܳܥܳܙܰܪ : ܗܰܘ ܕ݁ܰܐܩܺܝܡ ܡܶܢ ܒ݁ܶܝܬ݂ ܡܺܝܬ݂ܶܐ̈
                    ܗܽܘ ܝܶܫܽܘܥ ܀</p>
               </div>
               <div type="textpart" subtype="verse" n="2">
                  <p>ܘܰܥܒ݂ܰܕ݂ܘ ܠܶܗ ܬ݁ܰܡܳܢ ܚܫܳܡܺܝܬ݂ܳܐ . ܘܡܳܪܬ݁ܳܐ ܡܫܰܡܫܳܐ ܗ̱ܘܳܬ݂ .
                    ܘܠܳܥܳܙܰܪ ܚܰܕ݂ ܡܶܢ ܣܡܺܝܟ݂ܶܐ̈ ܗ̱ܘܳܐ ܕ݁ܥܰܡܶܗ .</p>
               </div>
               <div type="textpart" subtype="verse" n="3">
                  <p>ܡܰܪܝܰܡ ܕ݁ܶܝܢ ܁ ܫܶܩܠܰܬ݂ ܫܳܛܺܝܦ݂ܬ݁ܳܐ ܕ݁ܒ݂ܶܣܡܳܐ ܕ݁ܢܰܪܕ݁ܺܝܢ
                    ܪܺܫܳܝܳܐ ܣܰܓ݁ܺܝ ܕ݁ܡܰܝܳܐ̈ ܆ ܘܡܶܫܚܰܬ݂ ܪܶܓ݂ܠܰܘܗ̱ܝ̈ ܕ݁ܝܶܫܽܘܥ ܂ ܘܫܰܘܝܰܬ݂ ܒ݁ܣܰܥܪܳܗ
                    ܪܶܓ݂ܠܰܘܗ̱ܝ̈ . ܘܶܐܬ݂ܡܠܺܝ ܒ݁ܰܝܬ݁ܳܐ ܡܶܢ ܪܺܝܚܶܗ ܕ݁ܒ݂ܶܣܡܳܐ ܀</p>
               </div>
               <div type="textpart" subtype="verse" n="4">
                  <p>ܘܶܐܡܰܪ ܝܺܗܽܘܕ݂ܳܐ ܣܟ݂ܰܪܝܽܘܛܳܐ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܇ ܗܰܘ
                    ܕ݁ܰܥܬ݂ܺܝܕ݂ ܗ̱ܘܳܐ ܕ݁ܢܰܫܠܡܺܝܘܗ̱ܝ .</p>
               </div>
               <div type="textpart" subtype="verse" n="5">
                  <p>ܠܡܳܢܳܐ ܠܳܐ ܐܶܙܕ݁ܰܒ݁ܰܢ ܡܶܫܚܳܐ ܗܳܢܳܐ ܒ݁ܰܬ݂ܠܳܬ݂ ܡܳܐܐ ܕ݁ܺܝܢܳܪܺܝܢ̈
                    ܂ ܘܶܐܬ݂ܺܝܗܶܒ݂ ܠܡܶܣܟ݁ܺܢܶܐ̈ .</p>
               </div>
               <div type="textpart" subtype="verse" n="6">
                  <p>ܗܳܕ݂ܶܐ ܕ݁ܶܝܢ ܐܶܡܰܪ ܆ ܠܳܐ ܗ̱ܘܳܐ ܡܶܛܽܠ ܕ݁ܥܰܠ ܡܶܣܟ݁ܺܢܶܐ̈ ܒ݁ܛܺܝܠ
                    ܗ̱ܘܳܐ ܠܶܗ . ܐܶܠܳܐ ܡܶܛܽܠ ܕ݁ܓ݂ܰܢܳܒ݂ܳܐ ܗ̱ܘܳܐ . ܘܰܓ݂ܠܽܘܣܩܡܳܐ ܂ ܠܘܳܬ݂ܶܗ ܗ̱ܘܳܐ .
                    ܘܡܶܕ݁ܶܡ ܕ݁ܢܳܦ݂ܶܠ ܗ̱ܘܳܐ ܒ݁ܶܗ ܂ ܗܽܘ ܛܥܺܝܢ ܗ̱ܘܳܐ ܀</p>
               </div>
               <div type="textpart" subtype="verse" n="7">
                  <p>ܐܶܡܰܪ ܕ݁ܶܝܢ ܝܶܫܽܘܥ ܁ ܫܒ݂ܽܘܩܶܝܗ . ܠܝܰܘܡܳܐ ܕ݁ܰܩܒ݂ܽܘܪܝ ܢܛܰܪܬ݂ܶܗ
                    .</p>
               </div>
               <div type="textpart" subtype="verse" n="8">
                  <p>ܒ݁ܟ݂ܽܠܙܒ݂ܰܢ ܓ݁ܶܝܪ ܡܶܣܟ݁ܺܢܶܐ̈ ܐܺܝܬ݂ ܠܟ݂ܽܘܢ ܥܰܡܟ݂ܽܘܢ ܆ ܠܺܝ
                    ܕ݁ܶܝܢ ܠܳܐ ܒ݁ܟ݂ܽܠܙܒ݂ܰܢ ܐܺܝܬ݂ ܠܟ݂ܽܘܢ ܀</p>
               </div>
               <div type="textpart" subtype="verse" n="9">
                  <p>ܘܰܫܡܰܥܘ ܟ݁ܶܢܫܶܐ̈ ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܁ ܕ݁ܬ݂ܰܡܳܢ ܗ̱ܽܘ
                    ܝܶܫܽܘܥ ܂ ܘܶܐܬ݂ܰܘ . ܠܳܐ ܡܶܛܽܠ ܝܶܫܽܘܥ ܒ݁ܰܠܚܽܘܕ݂ ܆ ܐܶܠܳܐ ܐܳܦ݂ ܕ݁ܢܶܚܙܽܘܢ ܠܠܳܥܳܙܰܪ ܇
                    ܗܰܘ ܕ݁ܰܐܩܺܝܡ ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="10">
                  <p>ܘܶܐܬ݂ܪܰܥܺܝܘ ܗ̱ܘܰܘ ܪܰܒ݁ܰܝ̈ ܟ݁ܳܗܢܶܐ̈ ܂ ܕ݁ܳܐܦ݂ ܠܠܳܥܳܙܰܪ
                    ܢܶܩܛܠܽܘܢܳܝܗ̱ܝ .</p>
               </div>
               <div type="textpart" subtype="verse" n="11">
                  <p>ܡܶܛܽܠ ܕ݁ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܡܶܛܽܠܳܬ݂ܶܗ ܐܳܙܺܠ̱ܝܢ
                    ܗ̱ܘܰܘ ܂ ܘܰܡܗܰܝܡܢܺܝܢ ܒ݁ܝܶܫܽܘܥ ܀܀</p>
               </div>
               <div type="textpart" subtype="verse" n="12">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܟ݁ܶܢܫܳܐ ܣܰܓ݁ܺܝܳܐܐ ܐܰܝܢܳܐ ܕ݁ܳܐܬ݂ܶܐ ܗ̱ܘܳܐ
                    ܠܥܰܕ݂ܥܺܕ݂ܳܐ ܆ ܟ݁ܰܕ݂ ܫܡܰܥܘ ܕ݁ܝܶܫܽܘܥ ܐܳܬ݂ܶܐ ܠܽܐܘܪܺܫܠܶܡ ܆</p>
               </div>
               <div type="textpart" subtype="verse" n="13">
                  <p>ܫܩܰܠܘ ܣܰܘܟ݁ܶܐ̈ ܕ݁ܕ݂ܶܩܠܶܐ̈ ܂ ܘܰܢܦ݂ܰܩܘ ܠܽܐܘܪܥܶܗ . ܘܩܳܥܶܝܢ
                    ܗ̱ܘܰܘ ܘܳܐܡܪܺܝܢ . ܐܽܘܫܰܥܢܳܐ . ܒ݁ܪܺܝܟ݂ ܗ̱ܽܘ ܕ݁ܳܐܬ݂ܶܐ ܒ݁ܰܫܡܶܗ ܕ݁ܡܳܪܝܳܐ ܂ ܡܰܠܟ݁ܳܐ
                    ܕ݁ܺܐܝܣܪܳܝܶܠ ܀</p>
               </div>
               <div type="textpart" subtype="verse" n="14">
                  <p>ܐܶܫܟ݁ܰܚ ܕ݁ܶܝܢ ܝܶܫܽܘܥ ܚܡܳܪܳܐ ܂ ܘܺܝܬ݂ܶܒ݂ ܥܠܰܘܗ̱ܝ . ܐܰܝܟ݁ܰܢܳܐ
                    ܕ݁ܰܟ݂ܬ݂ܺܝܒ݂ .</p>
               </div>
               <div type="textpart" subtype="verse" n="15">
                  <p>ܠܳܐ ܬ݁ܶܕ݂ܚܠܺܝܢ ܒ݁ܰܪ̱ܬ݂ ܨܶܗܝܽܘܢ ܅ ܗܳܐ ܡܰܠܟ݁ܶܟ݂ܝ ܐܳܬ݂ܶܐ ܠܶܟ݂ܝ
                    . ܘܰܪܟ݂ܺܝܒ݂ ܥܰܠ ܥܺܝܠܳܐ ܒ݁ܰܪ ܐܰܬ݂ܳܢܳܐ ܀</p>
               </div>
               <div type="textpart" subtype="verse" n="16">
                  <p>ܗܳܠܶܝܢ ܕ݁ܶܝܢ ܠܳܐ ܝܺܕ݂ܰܥܘ ܬ݁ܰܠܡܺܝܕ݂ܰܘܗ̱ܝ̈ ܒ݁ܗܰܘ ܙܰܒ݂ܢܳܐ .
                    ܐܶܠܳܐ ܟ݁ܰܕ݂ ܐܶܫܬ݁ܰܒ݁ܰܚ ܝܶܫܽܘܥ ܆ ܐܶܬ݁ܕ݁ܟ݂ܰܪܘ ܬ݁ܰܠܡܺܝܕ݂ܰܘܗ̱ܝ̈ ܕ݁ܗܳܠܶܝܢ ܟ݁ܬ݂ܺܝܒ݂ܳܢ̈
                    ܗ̱ܘܰܝ̈ ܥܠܰܘܗ̱ܝ ܆ ܘܗܳܠܶܝܢ ܥܒ݂ܰܕ݂ܘ ܠܶܗ .</p>
               </div>
               <div type="textpart" subtype="verse" n="17">
                  <p>ܘܣܳܗܶܕ݂ ܗ̱ܘܳܐ ܟ݁ܶܢܫܳܐ ܗܰܘ ܕ݁ܥܰܡܶܗ ܗ̱ܘܳܐ ܁ ܕ݁ܰܩܪܳܐ ܠܠܳܥܳܙܰܪ
                    ܡܶܢ ܩܰܒ݂ܪܳܐ ܇ ܘܰܐܩܺܝܡܶܗ ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="18">
                  <p>ܘܡܶܛܽܠ ܗܳܕ݂ܶܐ ܢܦ݂ܰܩܘ ܠܩܽܘܒ݂ܠܶܗ ܟ݁ܶܢܫܶܐ̈ ܣܰܓ݁ܺܝܶܐܐ̈ ܆
                    ܕ݁ܰܫܡܰܥܘ ܕ݁ܳܐܬ݂ܳܐ ܗܳܕ݂ܶܐ ܥܒ݂ܰܕ݂ .</p>
               </div>
               <div type="textpart" subtype="verse" n="19">
                  <p>ܦ݁ܪܺܝܫܶܐ̈ ܕ݁ܶܝܢ ܐܳܡܪܺܝܢ ܗ̱ܘܰܘ ܚܰܕ݂ ܠܚܰܕ݂ . ܚܳܙܶܝܢ ܐܢ̱ܬ݁ܽܘܢ
                    ܕ݁ܠܳܐ ܡܰܘܬ݁ܪܺܝܢ ܐܢ̱ܬ݁ܽܘܢ ܡܶܕ݁ܶܡ : ܕ݁ܗܳܐ ܥܳܠܡܳܐ ܟ݁ܽܠܶܗ ܐܶܙܰܠ ܠܶܗ ܒ݁ܳܬ݂ܪܶܗ ܀܀</p>
               </div>
               <div type="textpart" subtype="verse" n="20">
                  <p>ܐܺܝܬ݂ ܗ̱ܘܰܘ ܕ݁ܶܝܢ ܐܳܦ݂ ܡܶܢ ܥܰܡ̱ܡܶܐ̈ ܐ̱ܢܳܫܳܐ̈ ܒ݁ܗܽܘܢ ܕ݁ܰܣܠܶܩܘ
                    ܠܡܶܣܓ݁ܰܕ݂ ܒ݁ܥܰܕ݂ܥܺܕ݂ܳܐ .</p>
               </div>
               <div type="textpart" subtype="verse" n="21">
                  <p>ܗܳܠܶܝܢ ܐܶܬ݂ܰܘ ܩܪܶܒ݂ܘ ܠܘܳܬ݂ ܦ݂ܺܝܠܺܝܦ݁ܳܘܣ : ܗܰܘ ܕ݁ܡܶܢ ܒ݁ܶܝܬ݂
                    ܨܰܝܳܕ݂ܳܐ ܕ݁ܰܓ݂ܠܺܝܠܳܐ ܆ ܘܫܰܐܠܽܘܗ̱ܝ ܂ ܘܳܐܡܪܺܝܢ ܠܶܗ . ܡܳܪܝ ܂ ܨܳܒ݂ܶܝܢ ܚ̱ܢܰܢ ܢܶܚܙܶܐ
                    ܠܝܶܫܽܘܥ .</p>
               </div>
               <div type="textpart" subtype="verse" n="22">
                  <p>ܘܶܐܬ݂ܳܐ ܗܽܘ ܦ݂ܺܝܠܺܝܦ݁ܳܘܣ ܂ ܘܶܐܡܰܪ ܠܰܐܢܕ݁ܪܶܐܘܳܣ .
                    ܘܰܐܢܕ݁ܪܶܐܘܳܣ ܘܦ݂ܺܝܠܺܝܦ݁ܳܘܣ ܐܶܡܰܪܘ ܠܝܶܫܽܘܥ ܀.܀.܀܀</p>
               </div>
               <milestone unit="SyrChapter" n="13"/>
               <div type="textpart" subtype="verse" n="23">
                  <p>ܝܶܫܽܘܥ ܕ݁ܶܝܢ ܥܢܳܐ ܂ ܘܶܐܡܰܪ ܠܗܽܘܢ . ܐܶܬ݂ܳܬ݂ ܫܳܥܬ݂ܳܐ
                    ܕ݁ܢܶܫܬ݁ܰܒ݁ܰܚ ܒ݁ܪܶܗ ܕ݁ܐ̱ܢܳܫܳܐ ܀</p>
               </div>
               <div type="textpart" subtype="verse" n="24">
                  <p>ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܰܦ݂ܪܶܕ݁ܬ݁ܳܐ ܕ݁ܚܶܛܬ݂ܳܐ
                    ܆ ܐܶܠܳܐ ܢܳܦ݂ܠܳܐ ܘܡܳܝܬ݁ܳܐ ܒ݁ܰܐܪܥܳܐ ܆ ܒ݁ܰܠܚܽܘܕ݂ܶܝܗ ܦ݁ܳܝܫܳܐ . ܐܶܢ ܕ݁ܶܝܢ ܡܳܝܬ݁ܳܐ ܆
                    ܦ݁ܺܐܪܶܐ̈ ܣܰܓ݁ܺܝܶܐܐ̈ ܡܰܝܬ݁ܝܳܐ ܀</p>
               </div>
               <div type="textpart" subtype="verse" n="25">
                  <p>ܡܰܢ ܕ݁ܪܳܚܶܡ ܢܰܦ݂ܫܶܗ ܂ ܢܰܘܒ݁ܕ݂ܺܝܗ . ܘܡܰܢ ܕ݁ܣܳܢܶܐ ܢܰܦ݂ܫܶܗ
                    ܒ݁ܥܳܠܡܳܐ ܗܳܢܳܐ ܆ ܢܶܛܪܺܝܗ ܠܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="26">
                  <p>ܐܶܢ ܠܺܝ ܐ̱ܢܳܫ ܡܫܰܡܶܫ ܂ ܢܺܐܬ݂ܶܐ ܒ݁ܳܬ݂ܰܪܝ . ܘܰܐܝܟ݁ܳܐ ܕ݁ܶܐܢܳܐ
                    ܐܺܝܬ݂ܰܝ ܆ ܬ݁ܰܡܳܢ ܢܶܗܘܶܐ ܐܳܦ݂ ܡܫܰܡܫܳܢܝ . ܡܰܢ ܕ݁ܠܺܝ ܡܫܰܡܶܫ ܂ ܢܝܰܩܪܺܝܘܗ̱ܝ ܐܰܒ݂ܳܐ
                    ܀</p>
               </div>
               <div type="textpart" subtype="verse" n="27">
                  <p>ܗܳܫܳܐ ܢܰܦ݂ܫܝ ܂ ܗܳܐ ܫܓ݂ܺܝܫܳܐ . ܘܡܳܢܳܐ ܐܺܡܰܪ . ܐܳܒ݂ܝ ܦ݁ܰܨܳܢܝ
                    ܡܶܢ ܗܳܕ݂ܶܐ ܫܳܥܬ݂ܳܐ ܆ ܐܶܠܳܐ ܡܶܛܽܠ ܗܳܢܳܐ ܐܶܬ݂ܺܝܬ݂ ܠܗܳܕ݂ܶܐ ܫܳܥܬ݂ܳܐ .</p>
               </div>
               <div type="textpart" subtype="verse" n="28">
                  <p>ܐܰܒ݂ܳܐ ܂ ܫܰܒ݁ܰܚ ܫܡܳܟ݂ ܀ ܘܩܳܠܳܐ ܐܶܫܬ݁ܡܰܥ ܡܶܢ ܫܡܰܝܳܐ .
                    ܫܰܒ݁ܚܶܬ݂ ܂ ܘܬ݂ܽܘܒ݂ ܡܫܰܒ݁ܰܚ ܐ̱ܢܳܐ .</p>
               </div>
               <div type="textpart" subtype="verse" n="29">
                  <p>ܘܟ݂ܶܢܫܳܐ ܕ݁ܩܳܐܶܡ ܗ̱ܘܳܐ ܫܡܰܥܘ ܆ ܘܳܐܡܪܺܝܢ ܂ ܪܰܥܡܳܐ ܗܘܳܐ .
                    ܐ̱ܚܪܳܢܶܐ̈ ܕ݁ܶܝܢ ܐܳܡܪܺܝܢ ܂ ܡܰܠܰܐܟ݂ܳܐ ܡܰܠܶܠ ܥܰܡܶܗ .</p>
               </div>
               <div type="textpart" subtype="verse" n="30">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܗܽܘܢ . ܠܳܐ ܗ̱ܘܳܐ ܡܶܛܽܠܳܬ݂ܝ ܗܘܳܐ ܩܳܠܳܐ
                    ܗܳܢܳܐ . ܐܶܠܳܐ ܡܶܛܽܠܳܬ݂ܟ݂ܽܘܢ .</p>
               </div>
               <div type="textpart" subtype="verse" n="31">
                  <p>ܗܳܫܳܐ ܕ݁ܺܝܢܶܗ ܗ̱ܽܘ ܕ݁ܥܳܠܡܳܐ ܗܳܢܳܐ . ܗܳܫܳܐ ܐܰܪܟ݂ܽܘܢܳܐ
                    ܕ݁ܥܳܠܡܳܐ ܗܳܢܳܐ ܡܶܫܬ݁ܕ݂ܶܐ ܠܒ݂ܰܪ .</p>
               </div>
               <div type="textpart" subtype="verse" n="32">
                  <p>ܘܶܐܢܳܐ ܡܳܐ ܕ݁ܶܐܬ݁ܬ݁ܪܺܝܡܶܬ݂ ܡܶܢ ܐܰܪܥܳܐ ܆ ܐܶܓ݁ܶܕ݂ ܟ݁ܽܠܢܳܫ
                    ܠܘܳܬ݂ܝ ܂</p>
               </div>
               <div type="textpart" subtype="verse" n="33">
                  <p>ܗܳܕ݂ܶܐ ܕ݁ܶܝܢ ܐܶܡܰܪ ܂ ܕ݁ܰܢܚܰܘܶܐ ܒ݁ܰܐܝܢܳܐ ܡܰܘܬ݁ܳܐ ܡܳܐܶܬ݂
                    .</p>
               </div>
               <div type="textpart" subtype="verse" n="34">
                  <p>ܐܳܡܪܺܝܢ ܠܶܗ ܟ݁ܶܢܫܶܐ̈ . ܚܢܰܢ ܫܡܰܥܢ ܡܶܢ ܢܳܡܽܘܣܳܐ ܆ ܕ݁ܰܡܫܺܝܚܳܐ
                    ܠܥܳܠܰܡ ܡܩܰܘܶܐ . ܐܰܝܟ݁ܰܢܳܐ ܐܳܡܰܪ ܐܰܢ̱ܬ݁ ܕ݁ܰܥܬ݂ܺܝܕ݂ ܗ̱ܽܘ ܕ݁ܢܶܬ݁ܬ݁ܪܺܝܡ ܒ݁ܪܶܗ
                    ܕ݁ܐ̱ܢܳܫܳܐ . ܡܰܢܽܘ ܗܳܢܳܐ ܒ݁ܪܶܗ ܕ݁ܐ̱ܢܳܫܳܐ .</p>
               </div>
               <div type="textpart" subtype="verse" n="35">
                  <p>ܐܳܡܰܪ ܠܗܽܘܢ ܝܶܫܽܘܥ . ܩܰܠܺܝܠ ܐ̱ܚܪܺܝܢ ܙܰܒ݂ܢܳܐ ܢܽܘܗܪܳܐ ܥܰܡܟ݂ܽܘܢ
                    ܗ̱ܽܘ . ܗܰܠܶܟ݂ܘ ܥܰܕ݂ ܐܺܝܬ݂ ܠܟ݂ܽܘܢ ܢܽܘܗܪܳܐ ܆ ܕ݁ܠܳܐ ܚܶܫܽܘܟ݂ܳܐ ܢܰܕ݂ܪܶܟ݂ܟ݂ܽܘܢ . ܘܡܰܢ
                    ܕ݁ܰܡܗܰܠܶܟ݂ ܒ݁ܚܶܫܽܘܟ݂ܳܐ ܂ ܠܳܐ ܝܳܕ݂ܰܥ ܠܰܐܝܟ݁ܳܐ ܐܳܙܶܠ .</p>
               </div>
               <div type="textpart" subtype="verse" n="36">
                  <p>ܥܰܕ݂ ܐܺܝܬ݂ ܠܟ݂ܽܘܢ ܢܽܘܗܪܳܐ ܆ ܗܰܝܡܶܢܘ ܒ݁ܢܽܘܗܪܳܐ ܂ ܕ݁ܰܒ݂ܢܰܘܗ̱ܝ̈
                    ܕ݁ܢܽܘܗܪܳܐ ܬ݁ܶܗܘܽܘܢ . ܗܳܠܶܝܢ ܡܰܠܶܠ ܝܶܫܽܘܥ ܆ ܘܶܐܙܰܠ ܂ ܐܶܬ݁ܛܰܫܺܝ ܡܶܢܗܽܘܢ ܀</p>
               </div>
               <div type="textpart" subtype="verse" n="37">
                  <p>ܘܟ݂ܰܕ݂ ܗܳܠܶܝܢ ܟ݁ܽܠܗܶܝܢ ܐܳܬ݂ܘܳܬ݂ܳܐ̈ ܥܒ݂ܰܕ݂ ܩܕ݂ܳܡܰܝܗܽܘܢ ܂ ܠܳܐ
                    ܗܰܝܡܶܢܘ ܒ݁ܶܗ .</p>
               </div>
               <div type="textpart" subtype="verse" n="38">
                  <p>ܕ݁ܬ݂ܶܬ݂ܡܰܠܶܐ ܡܶܠܬ݂ܳܐ ܕ݁ܶܐܫܰܥܝܳܐ ܢܒ݂ܺܝܳܐ ܕ݁ܶܐܡܰܪ . ܡܳܪܝ ܂
                    ܡܰܢܽܘ ܗܰܝܡܶܢ ܠܫܶܡܥܰܢ ܇ ܘܰܕ݂ܪܳܥܶܗ ܕ݁ܡܳܪܝܳܐ ܠܡܰܢ ܐܶܬ݂ܓ݁ܠܺܝ .</p>
               </div>
               <div type="textpart" subtype="verse" n="39">
                  <p>ܡܶܛܽܠ ܗܳܢܳܐ ܠܳܐ ܡܶܫܟ݁ܚܺܝܢ ܗ̱ܘܰܘ ܕ݁ܰܢܗܰܝܡܢܽܘܢ . ܡܶܛܽܠ
                    ܕ݁ܬ݂ܽܘܒ݂ ܐܶܡܰܪ ܐܶܫܰܥܝܳܐ .</p>
               </div>
               <div type="textpart" subtype="verse" n="40">
                  <p>ܕ݁ܥܰܘܰܪܘ ܥܰܝܢܰܝܗܽܘܢ̈ ܘܰܐܚܫܶܟ݂ܘ ܠܶܒ݁ܗܽܘܢ . ܕ݁ܠܳܐ ܢܶܚܙܽܘܢ
                    ܒ݁ܥܰܝܢܰܝܗܽܘܢ̈ ܘܢܶܣܬ݁ܰܟ݁ܠܽܘܢ ܒ݁ܠܶܒ݁ܗܽܘܢ : ܘܢܶܬ݂ܦ݁ܢܽܘܢ ܘܰܐܣܶܐ ܐܶܢܽܘܢ .</p>
               </div>
               <div type="textpart" subtype="verse" n="41">
                  <p>ܗܳܠܶܝܢ ܐܶܡܰܪ ܐܶܫܰܥܝܳܐ ܆ ܟ݁ܰܕ݂ ܚܙܳܐ ܫܽܘܒ݂ܚܶܗ ܂ ܘܡܰܠܶܠ ܥܠܰܘܗ̱ܝ
                    ܀</p>
               </div>
               <div type="textpart" subtype="verse" n="42">
                  <p>ܐܳܦ݂ ܡܶܢ ܪܺܫܶܐ̈ ܕ݁ܶܝܢ ܣܰܓ݁ܺܝܶܐܐ̈ ܗܰܝܡܶܢܘ ܒ݁ܶܗ . ܐܶܠܳܐ ܡܶܛܽܠ
                    ܦ݁ܪܺܝܫܶܐ̈ ܂ ܠܳܐ ܡܰܘܕ݁ܶܝܢ ܗ̱ܘܰܘ . ܕ݁ܠܳܐ ܢܶܗܘܽܘܢ ܠܒ݂ܰܪ ܡܶܢ ܟ݁ܢܽܘܫܬ݁ܳܐ .</p>
               </div>
               <div type="textpart" subtype="verse" n="43">
                  <p>ܪܚܶܡܘ ܓ݁ܶܝܪ ܫܽܘܒ݂ܚܳܐ ܕ݁ܰܒ݂ܢܰܝܢܳܫܳܐ̈ ܝܰܬ݁ܺܝܪ ܡܶܢ ܫܽܘܒ݂ܚܶܗ
                    ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="44">
                  <p>ܝܶܫܽܘܥ ܕ݁ܶܝܢ ܩܥܳܐ ܂ ܘܶܐܡܰܪ . ܡܰܢ ܕ݁ܰܡܗܰܝܡܶܢ ܒ݁ܺܝ ܂ ܠܳܐ ܗ̱ܘܳܐ
                    ܒ݁ܺܝ ܡܗܰܝܡܶܢ ܁ ܐܶܠܳܐ ܒ݁ܡܰܢ ܕ݁ܫܰܕ݁ܪܰܢܝ .</p>
               </div>
               <div type="textpart" subtype="verse" n="45">
                  <p>ܘܡܰܢ ܕ݁ܠܺܝ ܚܳܙܶܐ ܂ ܚܙܳܐ ܠܡܰܢ ܕ݁ܫܰܕ݁ܪܰܢܝ .</p>
               </div>
               <div type="textpart" subtype="verse" n="46">
                  <p>ܐܶܢܳܐ ܢܽܘܗܪܳܐ ܐܶܬ݂ܺܝܬ݂ ܠܥܳܠܡܳܐ . ܕ݁ܟ݂ܽܠ ܡܰܢ ܕ݁ܰܡܗܰܝܡܶܢ ܒ݁ܺܝ
                    ܂ ܠܳܐ ܢܩܰܘܶܐ ܒ݁ܚܶܫܽܘܟ݂ܳܐ .</p>
               </div>
               <div type="textpart" subtype="verse" n="47">
                  <p>ܘܡܰܢ ܕ݁ܫܳܡܰܥ ܡܶܠܰܝ̈ ܁ ܘܠܳܐ ܢܳܛܰܪ ܠܗܶܝܢ ܆ ܐܶܢܳܐ ܠܳܐ ܕ݁ܳܐܶܢ
                    ܐ̱ܢܳܐ ܠܶܗ . ܠܳܐ ܓ݁ܶܝܪ ܐܶܬ݂ܺܝܬ݂ ܕ݁ܶܐܕ݁ܽܘܢ ܠܥܳܠܡܳܐ . ܐܶܠܳܐ ܕ݁ܰܐܚܶܐ ܠܥܳܠܡܳܐ .</p>
               </div>
               <div type="textpart" subtype="verse" n="48">
                  <p>ܡܰܢ ܕ݁ܛܳܠܶܡ ܠܺܝ ܁ ܘܠܳܐ ܡܩܰܒ݁ܶܠ ܡܶܠܰܝ̈ ܆ ܐܺܝܬ݂ ܡܰܢ ܕ݁ܕ݂ܳܐܶܢ
                    ܠܶܗ . ܡܶܠܬ݂ܳܐ ܕ݁ܡܰܠܠܶܬ݂ ܂ ܗܺܝ ܕ݁ܳܝܢܳܐ ܠܶܗ ܒ݁ܝܰܘܡܳܐ ܐ̱ܚܪܳܝܳܐ .</p>
               </div>
               <div type="textpart" subtype="verse" n="49">
                  <p>ܕ݁ܶܐܢܳܐ ܡܶܢ ܢܰܦ݂ܫܝ ܠܳܐ ܡܰܠܠܶܬ݂ . ܐܶܠܳܐ ܐܰܒ݂ܳܐ ܕ݁ܫܰܕ݁ܪܰܢܝ ܆
                    ܗܽܘ ܝܰܗ̱ܒ݂ ܠܺܝ ܦ݁ܽܘܩܕ݁ܳܢܳܐ ܁ ܡܳܢܳܐ ܐܺܡܰܪ ܂ ܘܡܳܢܳܐ ܐܶܡܰܠܶܠ .</p>
               </div>
               <div type="textpart" subtype="verse" n="50">
                  <p>ܘܝܳܕ݂ܰܥ ܐ̱ܢܳܐ ܕ݁ܦ݂ܽܘܩܕ݁ܳܢܶܗ ܚܰܝܶܐ̈ ܐܶܢܽܘܢ ܕ݁ܰܠܥܳܠܰܡ .
                    ܐܰܝܠܶܝܢ ܗܳܟ݂ܺܝܠ ܕ݁ܰܡܡܰܠܶܠ ܐ̱ܢܳܐ ܆ ܐܰܝܟ݁ܰܢܳܐ ܕ݁ܶܐܡܰܪ ܠܺܝ ܐܳܒ݂ܝ ܂ ܗܳܟ݂ܰܢܳܐ ܡܡܰܠܶܠ
                    ܐ̱ܢܳܐ ܀</p>
               </div>
            </div>
            <div type="textpart" subtype="chapter" n="13">
               <div type="textpart" subtype="verse" n="1">
                  <p> ܩܕ݂ܳܡ ܕ݁ܶܝܢ ܥܺܐܕ݂ܳܐ ܕ݁ܦ݂ܶܨܚܳܐ ܆ ܝܳܕ݂ܰܥ ܗ̱ܘܳܐ ܝܶܫܽܘܥ ܕ݁ܰܡܛܳܬ݂
                    ܫܳܥܬ݂ܳܐ ܇ ܕ݁ܰܢܫܰܢܶܐ ܡܶܢ ܗܳܢܳܐ ܥܳܠܡܳܐ ܠܘܳܬ݂ ܐܰܒ݂ܽܘܗ̱ܝ . ܘܰܐܚܶܒ݂ ܠܕ݂ܺܝܠܶܗ
                    ܕ݁ܰܒ݂ܗܳܢܳܐ ܥܳܠܡܳܐ . ܘܰܥܕ݂ܰܡܳܐ ܠܚܰܪܬ݂ܳܐ ܂ ܐܰܚܶܒ݂ ܐܶܢܽܘܢ ܀</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܗܘܳܬ݂ ܚܫܳܡܺܝܬ݂ܳܐ ܆ ܪܡܶܐ ܗ̱ܘܳܐ ܠܶܗ ܠܣܳܛܳܢܳܐ ܒ݁ܠܶܒ݁ܶܗ
                    ܕ݁ܺܝܗܽܘܕ݂ܳܐ ܂ ܒ݁ܰܪ ܫܶܡܥܽܘܢ ܣܟ݂ܰܪܝܽܘܛܳܐ ܂ ܕ݁ܢܰܫܠܡܺܝܘܗ̱ܝ ܀</p>
               </div>
               <div type="textpart" subtype="verse" n="3">
                  <p>ܗܽܘ ܕ݁ܶܝܢ ܝܶܫܽܘܥ ܆ ܡܶܛܽܠ ܕ݁ܝܳܕ݂ܰܥ ܗ̱ܘܳܐ ܕ݁ܟ݂ܽܠ ܡܶܕ݁ܶܡ ܝܰܗ̱ܒ݂
                    ܐܰܒ݂ܳܐ ܒ݁ܺܐܝܕ݂ܰܘܗ̱ܝ̈ : ܘܰܕ݂ܡܶܢ ܐܰܠܳܗܳܐ ܢܦ݂ܰܩ ܘܰܠܘܳܬ݂ ܐܰܠܳܗܳܐ ܐܳܙܶܠ :</p>
               </div>
               <div type="textpart" subtype="verse" n="4">
                  <p>ܩܳܡ ܡܶܢ ܚܫܳܡܺܝܬ݂ܳܐ ܂ ܘܣܳܡ ܢܰܚܬ݁ܰܘܗ̱ܝ̈ ܂ ܘܰܫܩܰܠ ܣܶܕ݁ܽܘܢܳܐ ܂
                    ܡܚܳܐ ܒ݁ܚܰܨܰܘܗ̱ܝ̈ .</p>
               </div>
               <div type="textpart" subtype="verse" n="5">
                  <p>ܘܰܐܪܡܺܝ ܡܰܝܳܐ̈ ܒ݁ܰܡܫܳܓ݂ܬ݁ܳܐ ܆ ܘܫܰܪܺܝ ܠܰܡܫܳܓ݂ܽܘ ܪܶܓ݂ܠܶܐ̈
                    ܕ݁ܬ݂ܰܠܡܺܝܕ݂ܰܘܗ̱ܝ̈ . ܘܰܡܫܰܘܶܐ ܗ̱ܘܳܐ ܒ݁ܣܶܕ݁ܽܘܢܳܐ ܕ݁ܰܡܚܶܐ ܒ݁ܚܰܨܰܘܗ̱ܝ̈ .</p>
               </div>
               <div type="textpart" subtype="verse" n="6">
                  <p>ܟ݁ܰܕ݂ ܕ݁ܶܝܢ ܐܶܬ݂ܳܐ ܠܘܳܬ݂ ܫܶܡܥܽܘܢ ܟ݁ܺܐܦ݂ܳܐ ܆ ܐܳܡܰܪ ܠܶܗ ܫܶܡܥܽܘܢ
                    . ܐܰܢ̱ܬ݁ ܡܳܪܝ ܆ ܪܶܓ݂ܠܰܝ̈ ܡܫܺܝܓ݂ ܐܰܢ̱ܬ݁ ܠܺܝ ܆</p>
               </div>
               <div type="textpart" subtype="verse" n="7">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܡܶܕ݁ܶܡ ܕ݁ܥܳܒ݂ܶܕ݂ ܐ̱ܢܳܐ ܐܰܢ̱ܬ݁ ܠܳܐ
                    ܝܳܕ݂ܰܥ ܐܰܢ̱ܬ݁ ܗܳܫܳܐ . ܒ݁ܳܬ݂ܰܪܟ݁ܶܢ ܕ݁ܶܝܢ ܬ݁ܶܕ݁ܰܥ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܠܥܳܠܰܡ ܠܳܐ ܡܫܺܝܓ݂ ܐܰܢ̱ܬ݁ ܠܺܝ
                    ܪܶܓ݂ܠܰܝ̈ . ܐܳܡܰܪ ܠܶܗ ܝܶܫܽܘܥ . ܐܶܢ ܠܳܐ ܡܫܺܝܓ݂ ܐ̱ܢܳܐ ܠܳܟ݂ ܆ ܠܰܝܬ݁ ܠܳܟ݂ ܥܰܡܝ
                    ܡܢܳܬ݂ܳܐ .</p>
               </div>
               <div type="textpart" subtype="verse" n="9">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܡܳܕ݂ܶܝܢ ܡܳܪܝ ܆ ܠܳܐ ܒ݁ܰܠܚܽܘܕ݂
                    ܪܶܓ݂ܠܰܝ̈ ܬ݁ܫܺܝܓ݂ ܠܺܝ ܆ ܐܶܠܳܐ ܐܳܦ݂ ܐܺܝܕ݂ܰܝ̈ ܐܳܦ݂ ܪܺܫܝ .</p>
               </div>
               <div type="textpart" subtype="verse" n="10">
                  <p>ܐܳܡܰܪ ܠܶܗ ܝܶܫܽܘܥ . ܗܰܘ ܕ݁ܰܣܚܶܐ ܆ ܠܳܐ ܣܢܺܝܩ ܐܶܠܳܐ ܪܶܓ݂ܠܰܘܗ̱ܝ̈
                    ܒ݁ܰܠܚܽܘܕ݂ ܢܫܺܝܓ݂ . ܟ݁ܽܠܶܗ ܓ݁ܶܝܪ ܕ݁ܟ݂ܶܐ ܗ̱ܘ . ܐܳܦ݂ ܐܰܢ̱ܬ݁ܽܘܢ ܟ݁ܽܠܟ݂ܽܘܢ ܕ݁ܟ݂ܰܝܳܐ̈
                    ܐܰܢ̱ܬ݁ܽܘܢ . ܐܶܠܳܐ ܠܳܐ ܟ݁ܽܠܟ݂ܽܘܢ .</p>
               </div>
               <div type="textpart" subtype="verse" n="11">
                  <p>ܝܳܕ݂ܰܥ ܗ̱ܘܳܐ ܓ݁ܶܝܪ ܝܶܫܽܘܥ ܠܗܰܘ ܕ݁ܡܰܫܠܶܡ ܠܶܗ . ܡܶܛܽܠ ܗܳܢܳܐ
                    ܐܶܡܰܪ ܂ ܕ݁ܠܳܐ ܗ̱ܘܳܐ ܟ݁ܽܠܟ݂ܽܘܢ ܕ݁ܟ݂ܰܝܳܐ̈ ܐܰܢ̱ܬ݁ܽܘܢ .</p>
               </div>
               <div type="textpart" subtype="verse" n="12">
                  <p>ܟ݁ܰܕ݂ ܕ݁ܶܝܢ ܐܰܫܺܝܓ݂ ܪܶܓ݂ܠܰܝܗܽܘܢ̈ ܆ ܫܩܰܠ ܢܰܚܬ݁ܰܘܗ̱ܝ̈ ܂
                    ܘܶܐܣܬ݁ܡܶܟ݂ . ܘܶܐܡܰܪ ܠܗܽܘܢ . ܝܳܕ݂ܥܺܝܢ ܐܢ̱ܬ݁ܽܘܢ ܆ ܡܳܢܳܐ ܥܶܒ݂ܕ݁ܶܬ݂ ܠܟ݂ܽܘܢ .</p>
               </div>
               <div type="textpart" subtype="verse" n="13">
                  <p>ܐܰܢ̱ܬ݁ܽܘܢ ܩܳܪܶܝܢ ܐܢ̱ܬ݁ܽܘܢ ܠܺܝ ܁ ܪܰܒ݁ܰܢ ܂ ܘܡܳܪܰܢ . ܘܫܰܦ݁ܺܝܪ
                    ܐܳܡܪܺܝܢ ܐܢ̱ܬ݁ܽܘܢ . ܐܺܝܬ݂ܰܝ ܓ݁ܶܝܪ .</p>
               </div>
               <div type="textpart" subtype="verse" n="14">
                  <p>ܐܶܢ ܐܶܢܳܐ ܗܳܟ݂ܺܝܠ ܡܳܪܟ݂ܽܘܢ ܘܪܰܒ݁ܟ݂ܽܘܢ ܁ ܐܰܫܺܝܓ݂ܶܬ݂ ܠܟ݂ܽܘܢ
                    ܪܶܓ݂ܠܰܝܟ݁ܽܘܢ̈ ܆ ܟ݁ܡܳܐ ܐܰܢ̱ܬ݁ܽܘܢ ܚܰܝܳܒ݂ܺܝܢ̈ ܐܢ̱ܬ݁ܽܘܢ ܕ݁ܰܬ݂ܫܺܝܓ݂ܽܘܢ ܪܶܓ݂ܠܶܐ̈ ܚܰܕ݂
                    ܕ݁ܚܰܕ݂ .</p>
               </div>
               <div type="textpart" subtype="verse" n="15">
                  <p>ܗܳܢܳܐ ܓ݁ܶܝܪ ܛܽܘܦ݂ܣܳܐ ܝܶܗܒ݁ܶܬ݂ ܠܟ݂ܽܘܢ ܆ ܕ݁ܰܐܝܟ݁ܰܢܳܐ ܕ݁ܶܐܢܳܐ
                    ܥܶܒ݂ܕ݁ܶܬ݂ ܠܟ݂ܽܘܢ ܂ ܐܳܦ݂ ܐܰܢ̱ܬ݁ܽܘܢ ܬ݁ܶܥܒ݁ܕ݂ܽܘܢ ܀.܀.܀܀</p>
               </div>
               <milestone unit="SyrChapter" n="14"/>
               <div type="textpart" subtype="verse" n="16">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܠܰܝܬ݁ ܥܰܒ݂ܕ݁ܳܐ ܕ݁ܪܰܒ݁
                    ܡܶܢ ܡܳܪܶܗ ܆ ܘܠܳܐ ܫܠܺܝܚܳܐ ܕ݁ܪܰܒ݁ ܡܶܢ ܡܰܢ ܕ݁ܫܰܕ݁ܪܶܗ .</p>
               </div>
               <div type="textpart" subtype="verse" n="17">
                  <p>ܐܶܢ ܗܳܠܶܝܢ ܬ݁ܶܕ݁ܥܽܘܢ ܆ ܛܽܘܒ݂ܳܢܶܐ̈ ܐܰܢ̱ܬ݁ܽܘܢ ܐܶܢ ܬ݁ܶܥܒ݁ܕ݂ܽܘܢ
                    ܐܶܢܶܝܢ .</p>
               </div>
               <div type="textpart" subtype="verse" n="18">
                  <p>ܠܳܐ ܗ̱ܘܳܐ ܥܰܠ ܟ݁ܽܠܟ݂ܽܘܢ ܐܳܡܰܪ ܐ̱ܢܳܐ . ܝܳܕ݂ܰܥ ܐ̱ܢܳܐ ܓ݁ܶܝܪ
                    ܠܰܐܝܠܶܝܢ ܕ݁ܰܓ݂ܒ݂ܺܝܬ݂ . ܐܶܠܳܐ ܕ݁ܰܟ݂ܬ݂ܳܒ݂ܳܐ ܢܶܫܠܰܡ ܆ ܕ݁ܗܰܘ ܕ݁ܳܐܟ݂ܶܠ ܥܰܡܝ ܠܰܚܡܳܐ ܂
                    ܐܰܪܺܝܡ ܥܠܰܝ ܥܶܩܒ݂ܶܗ .</p>
               </div>
               <div type="textpart" subtype="verse" n="19">
                  <p>ܡܶܢ ܗܳܫܳܐ ܐܳܡܰܪ ܐ̱ܢܳܐ ܠܟ݂ܽܘܢ ܂ ܡܶܢ ܩܕ݂ܳܡ ܕ݁ܢܶܗܘܶܐ . ܕ݁ܡܳܐ
                    ܕ݁ܰܗܘܳܐ ܂ ܬ݁ܗܰܝܡܢܽܘܢ ܕ݁ܶܐܢܳܐ ܐ̱ܢܳܐ .</p>
               </div>
               <div type="textpart" subtype="verse" n="20">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܰܡܩܰܒ݁ܶܠ ܠܡܰܢ
                    ܕ݁ܰܡܫܰܕ݁ܰܪ ܐ̱ܢܳܐ ܂ ܠܺܝ ܡܩܰܒ݁ܶܠ . ܘܡܰܢ ܕ݁ܠܺܝ ܡܩܰܒ݁ܶܠ ܂ ܡܩܰܒ݁ܶܠ ܠܡܰܢ ܕ݁ܫܰܕ݁ܪܰܢܝ
                    ܀</p>
               </div>
               <div type="textpart" subtype="verse" n="21">
                  <p>ܗܳܠܶܝܢ ܐܶܡܰܪ ܝܶܫܽܘܥ ܆ ܘܶܐܬ݂ܥܰܙܰܙ ܒ݁ܪܽܘܚܶܗ ܘܰܐܣܗܶܕ݂ ܂ ܘܶܐܡܰܪ
                    . ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܚܰܕ݂ ܡܶܢܟ݂ܽܘܢ ܢܰܫܠܡܰܢܝ ܀</p>
               </div>
               <div type="textpart" subtype="verse" n="22">
                  <p>ܚܳܪܘ ܕ݁ܶܝܢ ܬ݁ܰܠܡܺܝܕ݂ܶܐ̈ ܚܰܕ݂ ܒ݁ܚܰܕ݂ . ܡܶܛܽܠ ܕ݁ܠܳܐ ܝܳܕ݂ܥܺܝܢ
                    ܗ̱ܘܰܘ ܕ݁ܥܰܠ ܡܰܢܽܘ ܐܶܡܰܪ ܀</p>
               </div>
               <div type="textpart" subtype="verse" n="23">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܁ ܚܰܕ݂ ܕ݁ܰܣܡܺܝܟ݂ ܗ̱ܘܳܐ
                    ܒ݁ܥܽܘܒ݁ܶܗ ܇ ܗܰܘ ܕ݁ܪܳܚܶܡ ܗ̱ܘܳܐ ܠܶܗ ܝܶܫܽܘܥ .</p>
               </div>
               <div type="textpart" subtype="verse" n="24">
                  <p>ܠܗܳܢܳܐ ܪܡܰܙ ܫܶܡܥܽܘܢ ܟ݁ܺܐܦ݂ܳܐ ܆ ܕ݁ܰܢܫܰܐܠܺܝܘܗ̱ܝ ܂ ܕ݁ܡܰܢܽܘ ܗܰܘ
                    ܕ݁ܶܐܡܰܪ ܥܠܰܘܗ̱ܝ .</p>
               </div>
               <div type="textpart" subtype="verse" n="25">
                  <p>ܘܰܢܦ݂ܰܠ ܗܰܘ ܬ݁ܰܠܡܺܝܕ݂ܳܐ ܥܰܠ ܚܰܕ݂ܝܶܗ ܕ݁ܝܶܫܽܘܥ ܂ ܘܶܐܡܰܪ ܠܶܗ .
                    ܡܳܪܝ ܂ ܡܰܢܽܘ ܗܳܢܳܐ ܀</p>
               </div>
               <div type="textpart" subtype="verse" n="26">
                  <p>ܥܢܳܐ ܝܶܫܽܘܥ ܂ ܘܶܐܡܰܪ . ܗܰܘ ܗ̱ܽܘ ܕ݁ܨܳܒ݂ܰܥ ܐ̱ܢܳܐ ܠܰܚܡܳܐ ܝܳܗܶܒ݂
                    ܐ̱ܢܳܐ ܠܶܗ . ܘܰܨܒ݂ܰܥ ܝܶܫܽܘܥ ܠܰܚܡܳܐ ܆ ܘܝܰܗ̱ܒ݂ ܠܺܝܗܽܘܕ݂ܳܐ ܒ݁ܰܪ ܫܶܡܥܽܘܢ ܣܟ݂ܰܪܝܽܘܛܳܐ
                    .</p>
               </div>
               <div type="textpart" subtype="verse" n="27">
                  <p>ܘܒ݂ܳܬ݂ܰܪ ܠܰܚܡܳܐ ܂ ܗܳܝܕ݁ܶܝܢ ܐܶܬ݂ܥܰܠܰܠ ܒ݁ܶܗ ܣܳܛܳܢܳܐ . ܘܶܐܡܰܪ
                    ܠܶܗ ܝܶܫܽܘܥ . ܡܶܕ݁ܶܡ ܕ݁ܥܳܒ݂ܶܕ݂ ܐܰܢ̱ܬ݁ ܁ ܥܒ݂ܶܕ݂ ܒ݁ܰܥܓ݂ܰܠ .</p>
               </div>
               <div type="textpart" subtype="verse" n="28">
                  <p>ܗܳܕ݂ܶܐ ܕ݁ܶܝܢ ܠܳܐ ܐ̱ܢܳܫ ܝܺܕ݂ܰܥ ܂ ܡܶܢ ܗܳܢܽܘܢ ܣܡܺܝܟ݂ܶܐ̈ ܂ ܕ݁ܥܰܠ
                    ܡܳܢܳܐ ܐܶܡܰܪ ܠܶܗ .</p>
               </div>
               <div type="textpart" subtype="verse" n="29">
                  <p>ܐ̱ܢܳܫܺܝܢ̈ ܓ݁ܶܝܪ ܣܒ݂ܰܪܘ ܆ ܡܶܛܽܠ ܕ݁ܰܓ݂ܠܽܘܣܩܡܳܐ ܨܶܐܕ݂ܰܘܗ̱ܝ ܗܘܳܐ
                    ܕ݁ܺܝܗܽܘܕ݂ܳܐ ܆ ܕ݁ܡܶܦ݂ܩܰܕ݂ ܦ݁ܩܰܕ݂ ܠܶܗ ܕ݁ܢܶܙܒ݁ܶܢ ܡܶܕ݁ܶܡ ܕ݁ܡܶܬ݂ܒ݁ܥܶܐ ܠܥܰܕ݂ܥܺܕ݂ܳܐ ܇
                    ܐܰܘ ܕ݁ܢܶܬ݁ܶܠ ܡܶܕ݁ܶܡ ܠܡܶܣܟ݁ܺܢܶܐ̈ .</p>
               </div>
               <div type="textpart" subtype="verse" n="30">
                  <p>ܗܽܘ ܕ݁ܶܝܢ ܝܺܗܽܘܕ݂ܳܐ ܢܣܰܒ݂ ܠܰܚܡܳܐ ܒ݁ܰܪ ܫܳܥܬ݂ܶܗ ܂ ܘܰܢܦ݂ܰܩ ܠܶܗ
                    ܠܒ݂ܰܪ . ܠܺܠܝܳܐ ܗ̱ܘܳܐ ܕ݁ܶܝܢ ܟ݁ܰܕ݂ ܢܦ݂ܰܩ ܀܀</p>
               </div>
               <div type="textpart" subtype="verse" n="31">
                  <p>ܘܶܐܡܰܪ ܝܶܫܽܘܥ . ܗܳܫܳܐ ܐܶܫܬ݁ܰܒ݁ܰܚ ܒ݁ܪܶܗ ܕ݁ܐ̱ܢܳܫܳܐ . ܘܰܐܠܳܗܳܐ
                    ܐܶܫܬ݁ܰܒ݁ܰܚ ܒ݁ܶܗ .</p>
               </div>
               <div type="textpart" subtype="verse" n="32">
                  <p>ܘܶܐܢ ܐܰܠܳܗܳܐ ܐܶܫܬ݁ܰܒ݁ܰܚ ܒ݁ܶܗ ܆ ܘܳܐܦ݂ ܐܰܠܳܗܳܐ ܡܫܰܒ݁ܰܚ ܠܶܗ
                    ܒ݁ܶܗ . ܘܡܶܚܕ݂ܳܐ ܡܫܰܒ݁ܰܚ ܠܶܗ .</p>
               </div>
               <div type="textpart" subtype="verse" n="33">
                  <p>ܒ݁ܢܰܝ̈ ܆ ܩܰܠܺܝܠ ܐ̱ܚܪܺܝܢ ܥܰܡܟ݂ܽܘܢ ܐ̱ܢܳܐ . ܘܬ݂ܶܒ݂ܥܽܘܢܳܢܝ .
                    ܘܰܐܝܟ݁ܰܢܳܐ ܕ݁ܶܐܡܪܶܬ݂ ܠܺܝܗܽܘܕ݂ܳܝܶܐ̈ ܇ ܕ݁ܠܰܐܝܟ݁ܳܐ ܕ݁ܶܐܢܳܐ ܐܳܙܶܠ ܐ̱ܢܳܐ ܆ ܐܰܢ̱ܬ݁ܽܘܢ
                    ܂ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܐܬ݂ܳܐ ܆ ܘܳܐܦ݂ ܠܟ݂ܽܘܢ ܐܳܡܰܪ ܐ̱ܢܳܐ ܗܳܫܳܐ .</p>
               </div>
               <div type="textpart" subtype="verse" n="34">
                  <p>ܦ݁ܽܘܩܕ݁ܳܢܳܐ ܚܰܕ݂̱ܬ݂ܳܐ ܝܳܗܶܒ݂ ܐ̱ܢܳܐ ܠܟ݂ܽܘܢ . ܕ݁ܰܗܘܰܝܬ݁ܽܘܢ
                    ܡܰܚܒ݂ܺܝܢ ܚܰܕ݂ ܠܚܰܕ݂ . ܐܰܝܟ݁ܰܢܳܐ ܕ݁ܶܐܢܳܐ ܐܰܚܶܒ݂ܬ݁ܟ݂ܽܘܢ ܆ ܐܳܦ݂ ܐܰܢ̱ܬ݁ܽܘܢ ܬ݁ܰܚܒ݂ܽܘܢ
                    ܚܰܕ݂ ܠܚܰܕ݂ .</p>
               </div>
               <div type="textpart" subtype="verse" n="35">
                  <p>ܒ݁ܗܳܕ݂ܶܐ ܢܶܕ݁ܰܥ ܟ݁ܽܠ ܐ̱ܢܳܫ ܕ݁ܬ݂ܰܠܡܺܝܕ݂ܰܝ̈ ܐܰܢ̱ܬ݁ܽܘܢ ܆ ܐܶܢ
                    ܚܽܘܒ݁ܳܐ ܢܶܗܘܶܐ ܒ݁ܟ݂ܽܘܢ ܚܰܕ݂ ܠܘܳܬ݂ ܚܰܕ݂ ܀</p>
               </div>
               <div type="textpart" subtype="verse" n="36">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܡܳܪܰܢ ܂ ܠܰܐܝܟ݁ܳܐ ܐܳܙܶܠ ܐܰܢ̱ܬ݁ .
                    ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܠܰܐܝܟ݁ܳܐ ܕ݁ܳܐܙܶܠ ܐ̱ܢܳܐ ܆ ܠܳܐ ܡܶܫܟ݁ܰܚ ܐܰܢ̱ܬ݁ ܗܳܫܳܐ
                    ܕ݁ܬ݂ܺܐܬ݂ܶܐ ܒ݁ܳܬ݂ܰܪܝ . ܠܚܰܪܬ݂ܳܐ ܕ݁ܶܝܢ ܬ݁ܺܐܬ݂ܶܐ .</p>
               </div>
               <div type="textpart" subtype="verse" n="37">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܡܳܪܝ ܆ ܠܡܳܢܳܐ ܠܳܐ ܡܶܫܟ݁ܰܚ ܐ̱ܢܳܐ
                    ܕ݁ܺܐܬ݂ܶܐ ܒ݁ܳܬ݂ܪܳܟ݂ ܗܳܫܳܐ . ܢܰܦ݂ܫܝ ܚܠܳܦ݂ܰܝܟ݁ ܣܳܐܶܡ ܐ̱ܢܳܐ .</p>
               </div>
               <div type="textpart" subtype="verse" n="38">
                  <p>ܐܳܡܰܪ ܠܶܗ ܝܶܫܽܘܥ . ܢܰܦ݂ܫܳܟ݂ ܚܠܳܦ݂ܰܝ ܣܳܐܶܡ ܐܰܢ̱ܬ݁ ܆ ܐܰܡܺܝܢ
                    ܐܰܡܺܝܢ ܁ ܐܳܡܰܪ ܐ̱ܢܳܐ ܠܳܟ݂ . ܕ݁ܠܳܐ ܢܶܩܪܶܐ ܬ݁ܰܪܢܳܓ݂ܠܳܐ ܥܕ݂ܰܡܳܐ ܕ݁ܬ݂ܶܟ݂ܦ݁ܽܘܪ ܒ݁ܺܝ
                    ܬ݁ܠܳܬ݂ ܙܰܒ݂ܢܺܝܢ̈ ܀</p>
               </div>
            </div>
            <div type="textpart" subtype="chapter" n="14">
               <div type="textpart" subtype="verse" n="1">
                  <p> ܠܳܐ ܢܶܬ݁ܕ݁ܰܘܰܕ݂ ܠܶܒ݁ܟ݂ܽܘܢ . ܗܰܝܡܶܢܘ ܒ݁ܰܐܠܳܗܳܐ ܂ ܘܒ݂ܺܝ
                    ܗܰܝܡܶܢܘ .</p>
               </div>
               <div type="textpart" subtype="verse" n="2">
                  <p>ܣܰܓ݁ܺܝܐܝܺܢ̈ ܐܶܢܽܘܢ ܐܰܘܳܢܶܐ̈ ܒ݁ܶܝܬ݂ ܐܳܒ݂ܝ . ܘܶܐܠܳܐ ܐܳܡܰܪ
                    ܗ̱ܘܺܝܬ݂ ܠܟ݂ܽܘܢ ܆ ܕ݁ܳܐܙܶܠ ܐ̱ܢܳܐ ܕ݁ܶܐܛܰܝܶܒ݂ ܠܟ݂ܽܘܢ ܐܰܬ݂ܪܳܐ .</p>
               </div>
               <div type="textpart" subtype="verse" n="3">
                  <p>ܘܶܐܢ ܐܺܙܰܠ ܐܶܛܰܝܶܒ݂ ܠܟ݂ܽܘܢ ܐܰܬ݂ܪܳܐ ܆ ܬ݁ܽܘܒ݂ ܐܺܬ݂ܶܐ ܂
                    ܘܶܐܕ݂ܒ݁ܰܪܟ݂ܽܘܢ ܠܘܳܬ݂ܝ . ܕ݁ܰܐܝܟ݁ܳܐ ܕ݁ܶܐܢܳܐ ܐܺܝܬ݂ܰܝ ܆ ܐܳܦ݂ ܐܰܢ̱ܬ݁ܽܘܢ ܬ݁ܶܗܘܽܘܢ
                    .</p>
               </div>
               <div type="textpart" subtype="verse" n="4">
                  <p>ܘܠܰܐܝܟ݁ܳܐ ܕ݁ܳܐܙܶܠ ܐ̱ܢܳܐ ܝܳܕ݂ܥܺܝܢ ܐܢ̱ܬ݁ܽܘܢ . ܘܽܐܘܪܚܳܐ ܝܳܕ݂ܥܺܝܢ
                    ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="5">
                  <p>ܐܳܡܰܪ ܠܶܗ ܬ݁ܳܐܘܡܰܐ . ܡܳܪܰܢ ܆ ܠܳܐ ܝܳܕ݂ܥܺܝܢܰܢ ܠܰܐܝܟ݁ܳܐ ܐܳܙܶܠ
                    ܐܰܢ̱ܬ݁ . ܘܰܐܝܟ݁ܰܢܳܐ ܡܶܫܟ݁ܚܺܝܢ ܚ̱ܢܰܢ ܐܽܘܪܚܳܐ ܠܡܶܕ݁ܰܥ .</p>
               </div>
               <div type="textpart" subtype="verse" n="6">
                  <p>ܐܳܡܰܪ ܠܶܗ ܝܶܫܽܘܥ . ܐܶܢܳܐ ܐ̱ܢܳܐ ܐܽܘܪܚܳܐ ܘܰܫܪܳܪܳܐ ܘܚܰܝܶܐ̈ . ܠܳܐ
                    ܐ̱ܢܳܫ ܐܳܬ݂ܶܐ ܠܘܳܬ݂ ܐܳܒ݂ܝ ܂ ܐܶܠܳܐ ܐܶܢ ܒ݁ܺܝ .</p>
               </div>
               <div type="textpart" subtype="verse" n="7">
                  <p>ܐܶܠܽܘ ܠܺܝ ܝܳܕ݂ܥܺܝܢ ܗ̱ܘܰܝܬ݁ܽܘܢ ܆ ܐܳܦ݂ ܠܳܐܒ݂ܝ ܝܳܕ݂ܥܺܝܢ
                    ܗ̱ܘܰܝܬ݁ܽܘܢ . ܘܡܶܢ ܗܳܫܳܐ ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ ܂ ܘܰܚܙܰܝܬ݁ܽܘܢܳܝܗ̱ܝ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܶܗ ܦ݂ܺܝܠܺܝܦ݁ܳܘܣ . ܡܳܪܰܢ ܆ ܚܰܘܳܢ ܐܰܒ݂ܳܐ ܂ ܘܟ݂ܰܕ݁ܽܘ ܠܰܢ
                    .</p>
               </div>
               <div type="textpart" subtype="verse" n="9">
                  <p>ܐܳܡܰܪ ܠܶܗ ܝܶܫܽܘܥ . ܗܳܢܳܐ ܟ݁ܽܠܶܗ ܙܰܒ݂ܢܳܐ ܥܰܡܟ݂ܽܘܢ ܐ̱ܢܳܐ : ܘܠܳܐ
                    ܝܺܕ݂ܰܥܬ݁ܳܢܝ ܦ݁ܺܝܠܺܝܦ݁ܶܐ ܆ ܡܰܢ ܕ݁ܠܺܝ ܚܳܙܶܐ ܂ ܚܙܳܐ ܠܰܐܒ݂ܳܐ . ܘܰܐܝܟ݁ܰܢܳܐ ܐܰܢ̱ܬ݁
                    ܐܳܡܰܪ ܐܰܢ̱ܬ݁ ܚܰܘܳܢ ܐܰܒ݂ܳܐ .</p>
               </div>
               <div type="textpart" subtype="verse" n="10">
                  <p>ܠܳܐ ܡܗܰܝܡܶܢ ܐܰܢ̱ܬ݁ ܕ݁ܶܐܢܳܐ ܒ݁ܳܐܒ݂ܝ ܆ ܘܳܐܒ݂ܝ ܒ݁ܺܝ ܆ ܡܶܠܶܐ̈
                    ܐܰܝܠܶܝܢ ܕ݁ܶܐܢܳܐ ܡܡܰܠܶܠ ܐ̱ܢܳܐ ܆ ܡܶܢ ܢܰܦ݂ܫܝ ܂ ܠܳܐ ܡܡܰܠܶܠ ܐ̱ܢܳܐ . ܐܳܒ݂ܝ ܕ݁ܶܝܢ
                    ܕ݁ܒ݂ܺܝ ܥܳܡܰܪ ܆ ܗܽܘ ܥܳܒ݂ܶܕ݂ ܥܒ݂ܳܕ݂ܶܐ̈ ܗܳܠܶܝܢ .</p>
               </div>
               <div type="textpart" subtype="verse" n="11">
                  <p>ܗܰܝܡܶܢܘ ܕ݁ܶܐܢܳܐ ܒ݁ܳܐܒ݂ܝ ܂ ܘܳܐܒ݂ܝ ܒ݁ܺܝ . ܘܶܐܠܳܐ ܂ ܐܳܦ݂ܶܢ
                    ܡܶܛܽܠ ܥܒ݂ܳܕ݂ܶܐ̈ ܗܰܝܡܶܢܘ .</p>
               </div>
               <div type="textpart" subtype="verse" n="12">
                  <p>ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܡܰܢ ܕ݁ܰܡܗܰܝܡܶܢ ܒ݁ܺܝ ܆
                    ܥܒ݂ܳܕ݂ܶܐ̈ ܐܰܝܠܶܝܢ ܕ݁ܶܐܢܳܐ ܥܳܒ݂ܶܕ݂ ܐ̱ܢܳܐ ܐܳܦ݂ ܗܽܘ ܢܶܥܒ݁ܶܕ݂ . ܘܰܕ݂ܝܰܬ݁ܺܝܪܺܝܢ ܡܶܢ
                    ܗܳܠܶܝܢ ܢܶܥܒ݁ܶܕ݂ . ܕ݁ܶܐܢܳܐ ܠܘܳܬ݂ ܐܰܒ݂ܳܐ ܐܳܙܶܠ ܐ̱ܢܳܐ .</p>
               </div>
               <div type="textpart" subtype="verse" n="13">
                  <p>ܘܡܶܕ݁ܶܡ ܕ݁ܬ݂ܶܫܶܐܠܽܘܢ ܒ݁ܫܶܡܝ ܂ ܐܶܥܒ݁ܶܕ݂ ܠܟ݂ܽܘܢ . ܕ݁ܢܶܫܬ݁ܰܒ݁ܰܚ
                    ܐܰܒ݂ܳܐ ܒ݁ܰܒ݂ܪܶܗ .</p>
               </div>
               <div type="textpart" subtype="verse" n="14">
                  <p>ܘܶܐܢ ܬ݁ܶܫܶܐܠܽܘܢܳܢܝ ܒ݁ܫܶܡܝ ܐܶܢܳܐ ܥܳܒ݂ܶܕ݂ܢܳܐ ܀</p>
               </div>
               <div type="textpart" subtype="verse" n="15">
                  <p>ܐܶܢ ܪܳܚܡܺܝܢ ܐܢ̱ܬ݁ܽܘܢ ܠܺܝ ܂ ܦ݁ܽܘܩܕ݁ܳܢܰܝ̈ ܛܰܪܘ .</p>
               </div>
               <div type="textpart" subtype="verse" n="16">
                  <p>ܘܶܐܢܳܐ ܐܶܒ݂ܥܶܐ ܡܶܢ ܐܳܒ݂ܝ ܆ ܘܰܐ̱ܚܪܺܢܳܐ ܦ݁ܰܪܰܩܠܺܛܳܐ ܢܶܬ݁ܶܠ
                    ܠܟ݂ܽܘܢ ܇ ܕ݁ܢܶܗܘܶܐ ܥܰܡܟ݂ܽܘܢ ܠܥܳܠܰܡ .</p>
               </div>
               <div type="textpart" subtype="verse" n="17">
                  <p>ܪܽܘܚܳܐ ܕ݁ܰܫܪܳܪܳܐ . ܗܰܘ ܕ݁ܥܳܠܡܳܐ ܠܳܐ ܡܶܫܟ݁ܰܚ ܠܰܡܩܰܒ݁ܳܠܽܘܬ݂ܶܗ
                    . ܡܶܛܽܠ ܕ݁ܠܳܐ ܚܙܳܝܗ̱ܝ ܂ ܘܠܳܐ ܝܰܕ݂ܥܶܗ . ܐܰܢ̱ܬ݁ܽܘܢ ܕ݁ܶܝܢ ܝܳܕ݂ܥܺܝܢ ܐܢ̱ܬ݁ܽܘܢ ܠܶܗ .
                    ܕ݁ܰܠܘܳܬ݂ܟ݂ܽܘܢ ܥܳܡܰܪ ܂ ܘܰܒ݂ܟ݂ܽܘܢ ܗ̱ܽܘ .</p>
               </div>
               <div type="textpart" subtype="verse" n="18">
                  <p>ܠܳܐ ܫܳܒ݂ܶܩ ܐ̱ܢܳܐ ܠܟ݂ܽܘܢ ܝܰܬ݂ܡܶܐ̈ . ܐܳܬ݂ܶܐ ܐ̱ܢܳܐ ܓ݁ܶܝܪ
                    ܠܘܳܬ݂ܟ݂ܽܘܢ ܁ ܩܰܠܺܝܠ ܐ̱ܚܪܺܝܢ ܆</p>
               </div>
               <div type="textpart" subtype="verse" n="19">
                  <p>ܘܥܳܠܡܳܐ ܂ ܠܳܐ ܚܳܙܶܐ ܠܺܝ . ܐܰܢ̱ܬ݁ܽܘܢ ܕ݁ܶܝܢ ܂ ܬ݁ܶܚܙܽܘܢܳܢܝ .
                    ܕ݁ܶܐܢܳܐ ܚܰܝ ܂ ܐܳܦ݂ ܐܰܢ̱ܬ݁ܽܘܢ ܬ݁ܺܚܽܘܢ .</p>
               </div>
               <div type="textpart" subtype="verse" n="20">
                  <p>ܒ݁ܗܰܘ ܝܰܘܡܳܐ ܬ݁ܶܕ݁ܥܽܘܢ ܆ ܕ݁ܶܐܢܳܐ ܒ݁ܳܐܒ݂ܝ ܇ ܘܰܐܢ̱ܬ݁ܽܘܢ ܒ݁ܺܝ
                    ܐܰܢ̱ܬ݁ܽܘܢ ܇ ܘܶܐܢܳܐ ܒ݁ܟ݂ܽܘܢ ܐ̱ܢܳܐ ܀.܀.܀܀</p>
               </div>
               <milestone unit="SyrChapter" n="15"/>
               <div type="textpart" subtype="verse" n="21">
                  <p>ܡܰܢ ܕ݁ܺܐܝܬ݂ ܠܘܳܬ݂ܶܗ ܦ݁ܽܘܩܕ݁ܳܢܰܝ̈ ܁ ܘܢܳܛܰܪ ܠܗܽܘܢ ܆ ܗܰܘ ܗ̱ܽܘ
                    ܡܰܚܶܒ݂ ܠܺܝ . ܗܰܘ ܕ݁ܶܝܢ ܕ݁ܪܳܚܶܡ ܠܺܝ ܂ ܢܶܬ݂ܪܚܶܡ ܡܶܢ ܐܳܒ݂ܝ . ܘܶܐܢܳܐ ܐܶܪܚܡܺܝܘܗ̱ܝ ܂
                    ܘܶܐܚܰܘܶܝܘܗ̱ܝ ܢܰܦ݂ܫܝ ܀</p>
               </div>
               <div type="textpart" subtype="verse" n="22">
                  <p>ܐܳܡܰܪ ܠܶܗ ܝܺܗܽܘܕ݂ܳܐ . ܠܳܐ ܗ̱ܘܳܐ ܣܟ݂ܰܪܝܽܘܛܳܐ . ܡܳܪܝ ܆ ܡܳܢܰܘ
                    ܠܰܢ ܥܬ݂ܺܝܕ݂ ܐܰܢ̱ܬ݁ ܠܰܡܚܰܘܳܝܽܘ ܢܰܦ݂ܫܳܟ݂ ܁ ܘܠܳܐ ܗ̱ܘܳܐ ܠܥܳܠܡܳܐ .</p>
               </div>
               <div type="textpart" subtype="verse" n="23">
                  <p>ܥܢܳܐ ܝܶܫܽܘܥ ܘܶܐܡܰܪ ܠܶܗ . ܡܰܢ ܕ݁ܪܳܚܶܡ ܠܺܝ ܂ ܡܶܠܰܬ݂ܝ ܢܳܛܰܪ .
                    ܘܳܐܒ݂ܝ ܢܶܪܚܡܺܝܘܗ̱ܝ . ܘܰܠܘܳܬ݂ܶܗ ܐܳܬ݂ܶܝܢ ܚ̱ܢܰܢ ܆ ܘܰܐܘܳܢܳܐ ܠܘܳܬ݂ܶܗ ܥܳܒ݂ܕ݁ܺܝܢ ܚ̱ܢܰܢ
                    .</p>
               </div>
               <div type="textpart" subtype="verse" n="24">
                  <p>ܗܰܘ ܕ݁ܶܝܢ ܕ݁ܠܳܐ ܪܳܚܶܡ ܠܺܝ ܁ ܡܶܠܰܬ݂ܝ ܠܳܐ ܢܳܛܰܪ . ܘܡܶܠܬ݂ܳܐ
                    ܗܳܕ݂ܶܐ ܕ݁ܫܳܡܥܺܝܢ ܐܢ̱ܬ݁ܽܘܢ ܂ ܠܳܐ ܗܘܳܬ݂ ܕ݁ܺܝܠܝ . ܐܶܠܳܐ ܕ݁ܰܐܒ݂ܳܐ ܕ݁ܫܰܕ݁ܪܰܢܝ .</p>
               </div>
               <div type="textpart" subtype="verse" n="25">
                  <p>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ ܆ ܟ݁ܰܕ݂ ܠܘܳܬ݂ܟ݂ܽܘܢ ܐܺܝܬ݂ܰܝ .</p>
               </div>
               <div type="textpart" subtype="verse" n="26">
                  <p>ܗܰܘ ܕ݁ܶܝܢ ܦ݁ܰܪܰܩܠܺܛܳܐ ܪܽܘܚܳܐ ܕ݁ܩܽܘܕ݂ܫܳܐ : ܗܰܘ ܕ݁ܰܡܫܰܕ݁ܰܪ
                    ܐܳܒ݂ܝ ܒ݁ܫܶܡܝ ܆ ܗܽܘ ܢܰܠܶܦ݂ܟ݂ܽܘܢ ܟ݁ܽܠܡܶܕ݁ܶܡ . ܘܗܽܘ ܢܰܥ̱ܗܶܕ݂ܟ݂ܽܘܢ ܂ ܟ݁ܽܠ ܡܳܐ
                    ܕ݁ܳܐܡܰܪ ܐ̱ܢܳܐ ܠܟ݂ܽܘܢ .</p>
               </div>
               <div type="textpart" subtype="verse" n="27">
                  <p>ܫܠܳܡܳܐ ܫܳܒ݂ܶܩ ܐ̱ܢܳܐ ܠܟ݂ܽܘܢ . ܫܠܳܡܳܐ ܕ݁ܺܝܠܝ ܝܳܗܶܒ݂ ܐ̱ܢܳܐ
                    ܠܟ݂ܽܘܢ . ܠܳܐ ܗ̱ܘܳܐ ܐܰܝܟ݁ܰܢܳܐ ܕ݁ܝܳܗܶܒ݂ ܥܳܠܡܳܐ ܂ ܐܶܢܳܐ ܝܳܗܶܒ݂ ܐ̱ܢܳܐ ܠܟ݂ܽܘܢ . ܠܳܐ
                    ܢܶܬ݁ܕ݁ܰܘܰܕ݂ ܠܶܒ݁ܟ݂ܽܘܢ ܘܠܳܐ ܢܶܕ݂ܚܰܠ .</p>
               </div>
               <div type="textpart" subtype="verse" n="28">
                  <p>ܫܡܰܥܬ݁ܽܘܢ ܕ݁ܶܐܢܳܐ ܐܶܡܪܶܬ݂ ܠܟ݂ܽܘܢ ܆ ܕ݁ܳܐܙܶܠ ܐ̱ܢܳܐ ܘܳܐܬ݂ܶܐ
                    ܐ̱ܢܳܐ ܠܘܳܬ݂ܟ݂ܽܘܢ . ܐܶܠܽܘ ܪܳܚܡܺܝܢ ܗ̱ܘܰܝܬ݁ܽܘܢ ܠܺܝ ܆ ܚܳܕ݂ܶܝܢ ܗ̱ܘܰܝܬ݁ܽܘܢ ܕ݁ܳܐܙܶܠ
                    ܐ̱ܢܳܐ ܠܘܳܬ݂ ܐܳܒ݂ܝ . ܕ݁ܳܐܒ݂ܝ ܂ ܪܰܒ݂ ܗ̱ܽܘ ܡܶܢܝ .</p>
               </div>
               <div type="textpart" subtype="verse" n="29">
                  <p>ܘܗܳܫܳܐ ܗܳܐ ܐܶܡܪܶܬ݂ ܠܟ݂ܽܘܢ ܂ ܥܰܕ݂ܠܳܐ ܢܶܗܘܶܐ . ܕ݁ܡܳܐ ܕ݁ܰܗܘܳܐ
                    ܬ݁ܗܰܝܡܢܽܘܢ .</p>
               </div>
               <div type="textpart" subtype="verse" n="30">
                  <p>ܡܶܟ݁ܺܝܠ ܠܳܐ ܐܶܡܰܠܶܠ ܥܰܡܟ݂ܽܘܢ ܣܰܓ݁ܺܝܳܐܬ݂ܳܐ̈ . ܐܳܬ݂ܶܐ ܓ݁ܶܝܪ
                    ܐܰܪܟ݂ܽܘܢܶܗ ܕ݁ܥܳܠܡܳܐ ܆ ܘܒ݂ܺܝ ܠܰܝܬ݁ ܠܶܗ ܡܶܕ݁ܶܡ .</p>
               </div>
               <div type="textpart" subtype="verse" n="31">
                  <p>ܐܶܠܳܐ ܕ݁ܢܶܕ݁ܰܥ ܥܳܠܡܳܐ ܂ ܕ݁ܪܳܚܶܡ ܐ̱ܢܳܐ ܠܳܐܒ݂ܝ ܆ ܘܰܐܝܟ݁ܰܢܳܐ
                    ܕ݁ܦ݂ܰܩܕ݁ܰܢܝ ܐܳܒ݂ܝ ܂ ܗܳܟ݂ܘܳܬ݂ ܥܳܒ݂ܶܕ݂ ܐ̱ܢܳܐ . ܩܽܘܡܘ ܢܺܐܙܰܠ ܡܶܟ݁ܳܐ ܀</p>
               </div>
            </div>
            <div type="textpart" subtype="chapter" n="15">
               <div type="textpart" subtype="verse" n="1">
                  <p> ܐܶܢܳܐ ܐ̱ܢܳܐ ܂ ܓ݁ܦ݂ܶܬ݁ܳܐ ܕ݁ܰܫܪܳܪܳܐ . ܘܳܐܒ݂ܝ ܗ̱ܽܘ ܦ݁ܰܠܳܚܳܐ
                    .</p>
               </div>
               <div type="textpart" subtype="verse" n="2">
                  <p>ܟ݁ܽܠ ܫܒ݂ܺܫܬ݁ܳܐ ܕ݁ܒ݂ܺܝ ܦ݁ܺܐܪܶܐ̈ ܠܳܐ ܝܳܗܒ݁ܳܐ ܆ ܫܳܩܶܠ ܠܳܗ .
                    ܘܰܐܝܕ݂ܳܐ ܕ݁ܝܳܗܒ݁ܳܐ ܦ݁ܺܐܪܶܐ̈ ܆ ܡܕ݂ܰܟ݁ܶܐ ܠܳܗ : ܕ݁ܦ݂ܺܐܪܶܐ̈ ܣܰܓ݁ܺܝܶܐܐ̈ ܬ݁ܰܝܬ݁ܶܐ
                    .</p>
               </div>
               <div type="textpart" subtype="verse" n="3">
                  <p>ܐܰܢ̱ܬ݁ܽܘܢ ܡܶܢ ܟ݁ܰܕ݁ܽܘ ܕ݁ܟ݂ܶܝܢ ܐܢ̱ܬ݁ܽܘܢ . ܡܶܛܽܠ ܡܶܠܬ݂ܳܐ
                    ܕ݁ܡܰܠܠܶܬ݂ ܥܰܡܟ݂ܽܘܢ .</p>
               </div>
               <div type="textpart" subtype="verse" n="4">
                  <p>ܩܰܘܰܘ ܒ݁ܺܝ ܂ ܘܶܐܢܳܐ ܒ݁ܟ݂ܽܘܢ . ܐܰܝܟ݁ܰܢܳܐ ܕ݁ܰܫܒ݂ܺܫܬ݁ܳܐ ܠܳܐ
                    ܡܶܫܟ݁ܚܳܐ ܕ݁ܬ݂ܶܬ݁ܶܠ ܦ݁ܺܐܪܶܐ̈ ܡܶܢ ܢܰܦ݂ܫܳܗ . ܐܶܠܳܐ ܡܩܰܘܝܳܐ ܒ݁ܰܓ݂ܦ݂ܶܬ݁ܳܐ ܆ ܗܳܟ݂ܰܢܳܐ
                    ܐܳܦ݂ ܠܳܐ ܐܰܢ̱ܬ݁ܽܘܢ ܂ ܐܶܠܳܐ ܬ݁ܩܰܘܽܘܢ ܒ݁ܺܝ .</p>
               </div>
               <div type="textpart" subtype="verse" n="5">
                  <p>ܐܶܢܳܐ ܐ̱ܢܳܐ ܓ݁ܦ݂ܶܬ݁ܳܐ ܂ ܘܰܐܢ̱ܬ݁ܽܘܢ ܫܒ݂ܺܫܬ݁ܶܐ̈ . ܡܰܢ ܕ݁ܰܡܩܰܘܶܐ
                    ܒ݁ܺܝ ܘܶܐܢܳܐ ܒ݁ܶܗ ܆ ܗܳܢܳܐ ܡܰܝܬ݁ܶܐ ܦ݁ܺܐܪܶܐ̈ ܣܰܓ݁ܺܝܶܐܐ̈ . ܡܶܛܽܠ ܕ݁ܰܕ݂ܠܳܐ ܐܶܢܳܐ ܂
                    ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܥܒ݁ܰܕ݂ ܡܶܕ݁ܶܡ .</p>
               </div>
               <div type="textpart" subtype="verse" n="6">
                  <p>ܐܶܠܳܐ ܕ݁ܶܝܢ ܐ̱ܢܳܫ ܡܩܰܘܶܐ ܒ݁ܺܝ ܆ ܡܶܫܬ݁ܕ݂ܶܐ ܠܒ݂ܰܪ . ܐܰܝܟ݂
                    ܫܒ݂ܺܫܬ݁ܳܐ ܕ݁ܝܳܒ݂ܫܳܐ ܇ ܘܠܳܩܛܺܝܢ ܪܳܡܶܝܢ ܠܳܗ ܒ݁ܢܽܘܪܳܐ ܕ݁ܬ݂ܺܐܩܰܕ݂ ܀</p>
               </div>
               <div type="textpart" subtype="verse" n="7">
                  <p>ܐܶܢ ܕ݁ܶܝܢ ܬ݁ܩܰܘܽܘܢ ܒ݁ܺܝ ܁ ܘܡܶܠܰܝ̈ ܢܩܰܘܝܳܢ̈ ܒ݁ܟ݂ܽܘܢ ܆ ܟ݁ܽܠ ܡܳܐ
                    ܕ݁ܬ݂ܶܨܒ݁ܽܘܢ ܠܡܶܫܰܐܠ ܂ ܢܶܗܘܶܐ ܠܟ݂ܽܘܢ .</p>
               </div>
               <div type="textpart" subtype="verse" n="8">
                  <p>ܒ݁ܗܳܕ݂ܶܐ ܡܶܫܬ݁ܰܒ݁ܰܚ ܐܰܒ݂ܳܐ ܆ ܕ݁ܦ݂ܺܐܪܶܐ̈ ܣܰܓ݁ܺܝܶܐܐ̈ ܬ݁ܰܝܬ݁ܽܘܢ
                    . ܘܬ݂ܶܗܘܽܘܢ ܬ݁ܰܠܡܺܝܕ݂ܰܝ̈ .</p>
               </div>
               <div type="textpart" subtype="verse" n="9">
                  <p>ܐܰܝܟ݁ܰܢܳܐ ܕ݁ܰܐܚܒ݂ܰܢܝ ܐܳܒ݂ܝ ܁ ܐܳܦ݂ ܐܶܢܳܐ ܐܰܚܶܒ݂ܬ݁ܟ݂ܽܘܢ . ܩܰܘܰܘ
                    ܒ݁ܪܶܚܡܰܬ݂ܝ ܕ݁ܺܝܠܝ .</p>
               </div>
               <div type="textpart" subtype="verse" n="10">
                  <p>ܐܶܢ ܦ݁ܽܘܩܕ݁ܳܢܰܝ̈ ܬ݁ܶܛܪܽܘܢ ܂ ܬ݁ܩܰܘܽܘܢ ܒ݁ܚܽܘܒ݁ܳܐ ܕ݁ܺܝܠܝ .
                    ܐܰܝܟ݁ܰܢܳܐ ܕ݁ܶܐܢܳܐ ܢܶܛܪܶܬ݂ ܦ݁ܽܘܩܕ݁ܳܢܰܘܗ̱ܝ̈ ܕ݁ܳܐܒ݂ܝ ܇ ܘܰܡܩܰܘܶܐ ܐ̱ܢܳܐ ܒ݁ܚܽܘܒ݁ܶܗ
                    .</p>
               </div>
               <div type="textpart" subtype="verse" n="11">
                  <p>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ ܂ ܕ݁ܚܰܕ݂ܘܰܬ݂ܝ ܬ݁ܶܗܘܶܐ ܒ݁ܟ݂ܽܘܢ .
                    ܘܬ݂ܶܫܬ݁ܰܡܠܶܐ ܚܰܕ݂ܘܰܬ݂ܟ݂ܽܘܢ .</p>
               </div>
               <div type="textpart" subtype="verse" n="12">
                  <p>ܗܳܢܰܘ ܦ݁ܽܘܩܕ݁ܳܢܝ ܂ ܕ݁ܬ݂ܰܚܒ݂ܽܘܢ ܚܰܕ݂ ܠܚܰܕ݂ . ܐܰܝܟ݁ܰܢܳܐ
                    ܕ݁ܶܐܢܳܐ ܐܰܚܶܒ݂ܬ݁ܟ݂ܽܘܢ .</p>
               </div>
               <div type="textpart" subtype="verse" n="13">
                  <p>ܚܽܘܒ݁ܳܐ ܕ݁ܪܰܒ݁ ܡܶܢ ܗܳܢܳܐ ܠܰܝܬ݁ . ܕ݁ܐ̱ܢܳܫ ܢܰܦ݂ܫܶܗ ܢܣܺܝܡ ܚܠܳܦ݂
                    ܪܳܚܡܰܘܗ̱ܝ̈ .</p>
               </div>
               <div type="textpart" subtype="verse" n="14">
                  <p>ܐܰܢ̱ܬ݁ܽܘܢ ܪܳܚܡܰܝ̈ ܐܰܢ̱ܬ݁ܽܘܢ . ܐܶܢ ܬ݁ܶܥܒ݁ܕ݂ܽܘܢ ܟ݁ܽܠ
                    ܕ݁ܰܡܦ݂ܰܩܶܕ݂ ܐ̱ܢܳܐ ܠܟ݂ܽܘܢ .</p>
               </div>
               <div type="textpart" subtype="verse" n="15">
                  <p>ܠܳܐ ܡܶܟ݁ܺܝܠ ܩܳܪܶܐ ܐ̱ܢܳܐ ܠܟ݂ܽܘܢ ܥܰܒ݂ܕ݁ܶܐ̈ . ܡܶܛܽܠ ܕ݁ܥܰܒ݂ܕ݁ܳܐ
                    ܠܳܐ ܝܳܕ݂ܰܥ ܡܳܢܳܐ ܥܳܒ݂ܶܕ݂ ܡܳܪܶܗ . ܪܳܚܡܰܝ̈ ܕ݁ܶܝܢ ܩܪܺܝܬ݂ܟ݂ܽܘܢ ܆ ܡܶܛܽܠ ܕ݁ܟ݂ܽܠ
                    ܕ݁ܫܶܡܥܶܬ݂ ܡܶܢ ܐܳܒ݂ܝ . ܐܰܘܕ݁ܰܥܬ݁ܟ݂ܽܘܢ .</p>
               </div>
               <div type="textpart" subtype="verse" n="16">
                  <p>ܠܳܐ ܗ̱ܘܳܐ ܐܰܢ̱ܬ݁ܽܘܢ ܓ݁ܒ݂ܰܝܬ݁ܽܘܢܳܢܝ . ܐܶܠܳܐ ܐܶܢܳܐ ܗܽܘ
                    ܓ݁ܒ݂ܺܝܬ݂ܟ݂ܽܘܢ . ܘܣܳܡܬ݁ܟ݂ܽܘܢ ܆ ܕ݁ܳܐܦ݂ ܐܰܢ̱ܬ݁ܽܘܢ ܬ݁ܺܐܙܽܠ̱ܘܢ ܬ݁ܰܝܬ݁ܽܘܢ ܦ݁ܺܐܪܶܐ̈ ܂
                    ܘܦ݂ܺܐܪܰܝܟ݁ܽܘܢ̈ ܢܩܰܘܽܘܢ . ܕ݁ܟ݂ܽܠ ܕ݁ܬ݂ܶܫܶܐܠܽܘܢ ܠܳܐܒ݂ܝ ܒ݁ܫܶܡܝ ܂ ܢܶܬ݁ܶܠ ܠܟ݂ܽܘܢ
                    ܀</p>
               </div>
               <div type="textpart" subtype="verse" n="17">
                  <p>ܗܳܠܶܝܢ ܡܦ݂ܰܩܶܕ݂ ܐ̱ܢܳܐ ܠܟ݂ܽܘܢ ܂ ܕ݁ܬ݂ܰܚܒ݂ܽܘܢ ܚܰܕ݂ ܠܚܰܕ݂ .</p>
               </div>
               <div type="textpart" subtype="verse" n="18">
                  <p>ܘܶܐܢ ܥܳܠܡܳܐ ܣܳܢܶܐ ܠܟ݂ܽܘܢ ܆ ܕ݁ܰܥܘ ܕ݁ܰܩܕ݂ܳܡܰܝܟ݁ܽܘܢ ܠܺܝ ܣܢܳܐ
                    .</p>
               </div>
               <div type="textpart" subtype="verse" n="19">
                  <p>ܘܶܐܠܽܘ ܡܶܢ ܥܳܠܡܳܐ ܗ̱ܘܰܝܬ݁ܽܘܢ ܆ ܥܳܠܡܳܐ ܠܕ݂ܺܝܠܶܗ ܪܳܚܶܡ ܗ̱ܘܳܐ .
                    ܐܶܠܳܐ ܠܳܐ ܗܘܰܝܬ݁ܽܘܢ ܡܶܢ ܥܳܠܡܳܐ . ܐܶܢܳܐ ܓ݁ܶܝܪ ܓ݁ܒ݂ܺܝܬ݂ܟ݂ܽܘܢ ܡܶܢ ܥܳܠܡܳܐ . ܡܶܛܽܠ
                    ܗܳܢܳܐ ܣܳܢܶܐ ܠܟ݂ܽܘܢ ܥܳܠܡܳܐ ܀</p>
               </div>
               <div type="textpart" subtype="verse" n="20">
                  <p>ܥ̱ܶܗܰܕ݂ܘ ܡܶܠܬ݂ܳܐ ܕ݁ܶܐܢܳܐ ܐܶܡܪܶܬ݂ ܠܟ݂ܽܘܢ . ܕ݁ܠܰܝܬ݁ ܥܰܒ݂ܕ݁ܳܐ
                    ܕ݁ܪܰܒ݁ ܡܶܢ ܡܳܪܶܗ . ܐܶܢ ܠܺܝ ܪܕ݂ܰܦ݂ܘ ܂ ܐܳܦ݂ ܠܟ݂ܽܘܢ ܢܶܪܕ݁ܦ݂ܽܘܢ . ܘܶܐܢ ܡܶܠܰܬ݂ܝ ܢܛܰܪܘ
                    ܂ ܐܳܦ݂ ܕ݁ܺܝܠܟ݂ܽܘܢ ܢܶܛܪܽܘܢ ܀</p>
               </div>
               <div type="textpart" subtype="verse" n="21">
                  <p>ܐܶܠܳܐ ܗܳܠܶܝܢ ܟ݁ܽܠܗܶܝܢ ܢܶܥܒ݁ܕ݂ܽܘܢ ܒ݁ܟ݂ܽܘܢ ܂ ܡܶܛܽܠ ܫܶܡܝ ܕ݁ܺܝܠܝ
                    . ܕ݁ܠܳܐ ܝܳܕ݂ܥܺܝܢ ܠܡܰܢ ܕ݁ܫܰܕ݁ܪܰܢܝ ܀</p>
               </div>
               <div type="textpart" subtype="verse" n="22">
                  <p>ܐܶܠܽܘ ܐܶܢܳܐ ܠܳܐ ܐܶܬ݂ܺܝܬ݂ ܡܰܠܠܶܬ݂ ܥܰܡܗܽܘܢ ܆ ܠܰܝܬ݁ ܗ̱ܘܳܬ݂
                    ܠܗܽܘܢ ܚܛܺܝܬ݂ܳܐ . ܗܳܫܳܐ ܕ݁ܶܝܢ ܠܰܝܬ݁ ܠܗܽܘܢ ܥܶܠܬ݂ܳܐ ܥܰܠ ܐܰܦ݁ܰܝ̈ ܚܛܺܝܬ݂ܗܽܘܢ ܀</p>
               </div>
               <div type="textpart" subtype="verse" n="23">
                  <p>ܡܰܢ ܕ݁ܠܺܝ ܣܳܢܶܐ ܂ ܘܳܐܦ݂ ܠܳܐܒ݂ܝ ܣܳܢܶܐ ܀</p>
               </div>
               <div type="textpart" subtype="verse" n="24">
                  <p>ܘܶܐܠܽܘ ܥܒ݂ܳܕ݂ܶܐ̈ ܠܳܐ ܥܶܒ݂ܕ݁ܶܬ݂ ܠܥܺܢܰܝܗܽܘܢ̈ : ܐܰܝܠܶܝܢ ܕ݁ܐ̱ܢܳܫ
                    ܐ̱ܚܪܺܝܢ ܠܳܐ ܥܒ݂ܰܕ݂ ܆ ܠܰܝܬ݁ ܗ̱ܘܳܐ ܠܗܽܘܢ ܚܛܺܝܬ݂ܳܐ . ܗܳܫܳܐ ܕ݁ܶܝܢ ܘܰܚܙܰܘ ܂ ܘܰܣܢܰܘ .
                    ܐܳܦ݂ ܠܺܝ ܘܳܐܦ݂ ܠܳܐܒ݂ܝ .</p>
               </div>
               <div type="textpart" subtype="verse" n="25">
                  <p>ܕ݁ܬ݂ܶܬ݂ܡܰܠܶܐ ܡܶܠܬ݂ܳܐ ܕ݁ܰܟ݂ܬ݂ܺܝܒ݂ܳܐ ܒ݁ܢܳܡܽܘܣܗܽܘܢ ܇
                    ܕ݁ܰܣܢܰܐܘܽܢܝ ܡܰܓ݁ܳܢ ܀</p>
               </div>
               <div type="textpart" subtype="verse" n="26">
                  <p>ܡܳܐ ܕ݁ܶܝܢ ܕ݁ܶܐܬ݂ܳܐ ܦ݁ܰܪܰܩܠܺܛܳܐ : ܗܰܘ ܕ݁ܶܐܢܳܐ ܡܫܰܕ݁ܰܪ ܐ̱ܢܳܐ
                    ܠܟ݂ܽܘܢ ܡܶܢ ܠܘܳܬ݂ ܐܳܒ݂ܝ ܂ ܪܽܘܚܳܐ ܕ݁ܰܫܪܳܪܳܐ : ܗܰܘ ܕ݁ܡܶܢ ܠܘܳܬ݂ ܐܳܒ݂ܝ ܢܳܦ݂ܶܩ ܆ ܗܽܘ
                    ܢܰܣܗܶܕ݂ ܥܠܰܝ .</p>
               </div>
               <div type="textpart" subtype="verse" n="27">
                  <p>ܐܳܦ݂ ܐܰܢ̱ܬ݁ܽܘܢ ܣܳܗܕ݁ܺܝܢ ܐܢ̱ܬ݁ܽܘܢ ܆ ܕ݁ܡܶܢ ܫܽܘܪܳܝܳܐ ܂ ܥܰܡܝ
                    ܐܰܢ̱ܬ݁ܽܘܢ .</p>
               </div>
            </div>
            <div type="textpart" subtype="chapter" n="16">
               <div type="textpart" subtype="verse" n="1">
                  <p> ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ ܕ݁ܠܳܐ ܬ݁ܶܬ݂ܟ݁ܰܫܠܽܘܢ ܀</p>
               </div>
               <div type="textpart" subtype="verse" n="2">
                  <p>ܢܰܦ݁ܩܽܘܢܳܟ݂ܽܘܢ ܓ݁ܶܝܪ ܡܶܢ ܟ݁ܢܽܘܫܳܬ݂ܗܽܘܢ̈ . ܘܬ݂ܺܐܬ݂ܶܐ ܫܳܥܬ݂ܳܐ
                    ܕ݁ܟ݂ܽܠ ܕ݁ܢܶܩܛܽܘܠܟ݂ܽܘܢ ܆ ܢܰܣܒ݁ܰܪ ܕ݁ܩܽܘܪܒ݁ܳܢܳܐ ܡܩܰܪܶܒ݂ ܠܰܐܠܳܗܳܐ .</p>
               </div>
               <div type="textpart" subtype="verse" n="3">
                  <p>ܘܗܳܠܶܝܢ ܢܶܥܒ݁ܕ݂ܽܘܢ ܆ ܡܶܛܽܠ ܕ݁ܠܳܐ ܝܺܕ݂ܰܥܘ ܘܠܳܐ ܠܳܐܒ݂ܝ ܂ ܘܠܳܐ
                    ܠܺܝ ܀.܀.܀܀</p>
               </div>
               <milestone unit="SyrChapter" n="16"/>
               <div type="textpart" subtype="verse" n="4">
                  <p>ܗܳܠܶܝܢ ܡܰܠܠܶܬ݂ ܥܰܡܟ݂ܽܘܢ : ܕ݁ܡܳܐ ܕ݁ܶܐܬ݂ܳܐ ܥܶܕ݁ܳܢܗܶܝܢ
                    ܬ݁ܶܥ̱ܗܕ݁ܽܘܢ ܐܶܢܶܝܢ̈ ܆ ܕ݁ܶܐܢܳܐ ܐܶܡܪܶܬ݂ ܠܟ݂ܽܘܢ ܇ ܗܳܠܶܝܢ ܕ݁ܶܝܢ ܡܶܢ ܩܕ݂ܺܝܡ ܠܳܐ
                    ܐܶܡܪܶܬ݂ ܠܟ݂ܽܘܢ ܕ݁ܥܰܡܟ݂ܽܘܢ ܗ̱ܘܺܝܬ݂ .</p>
               </div>
               <div type="textpart" subtype="verse" n="5">
                  <p>ܗܳܫܳܐ ܕ݁ܶܝܢ ܐܳܙܶܠ ܐ̱ܢܳܐ ܠܘܳܬ݂ ܡܰܢ ܕ݁ܫܰܕ݁ܪܰܢܝ ܆ ܘܠܳܐ ܐ̱ܢܳܫ
                    ܡܶܢܟ݂ܽܘܢ ܡܫܰܐܶܠ ܠܺܝ ܂ ܠܰܐܝܟ݁ܳܐ ܐܳܙܶܠ ܐܰܢ̱ܬ݁ .</p>
               </div>
               <div type="textpart" subtype="verse" n="6">
                  <p>ܐܶܡܪܶܬ݂ ܠܟ݂ܽܘܢ ܓ݁ܶܝܪ ܗܳܠܶܝܢ ܆ ܘܶܐܬ݂ܳܬ݂ ܟ݁ܰܪܝܽܘܬ݂ܳܐ ܂ ܘܰܡܠܳܬ݂
                    ܠܶܒ݁ܰܘܳܬ݂ܟ݂ܽܘܢ̈ .</p>
               </div>
               <div type="textpart" subtype="verse" n="7">
                  <p>ܐܶܠܳܐ ܐܶܢܳܐ ܫܪܳܪܳܐ ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܦ݂ܰܩܳܚ ܠܟ݂ܽܘܢ ܂
                    ܕ݁ܶܐܢܳܐ ܐܺܙܰܠ . ܐܶܢ ܓ݁ܶܝܪ ܐܶܢܳܐ ܠܳܐ ܐܳܙܶܠ ܐ̱ܢܳܐ ܆ ܦ݁ܰܪܰܩܠܺܛܳܐ ܠܳܐ ܐܳܬ݂ܶܐ
                    ܠܘܳܬ݂ܟ݂ܽܘܢ . ܐܶܢ ܕ݁ܶܝܢ ܐܺܙܰܠ ܆ ܐܶܫܰܕ݁ܪܺܝܘܗ̱ܝ ܠܘܳܬ݂ܟ݂ܽܘܢ .</p>
               </div>
               <div type="textpart" subtype="verse" n="8">
                  <p>ܘܡܳܐ ܕ݁ܶܐܬ݂ܳܐ ܗܽܘ ܢܰܟ݁ܣܺܝܘܗ̱ܝ ܠܥܳܠܡܳܐ . ܥܰܠ ܚܛܺܝܬ݂ܳܐ ܘܥܰܠ
                    ܙܰܕ݁ܺܝܩܽܘܬ݂ܳܐ ܘܥܰܠ ܕ݁ܺܝܢܳܐ .</p>
               </div>
               <div type="textpart" subtype="verse" n="9">
                  <p>ܥܰܠ ܚܛܺܝܬ݂ܳܐ ܂ ܕ݁ܠܳܐ ܡܗܰܝܡܢܺܝܢ ܒ݁ܺܝ .</p>
               </div>
               <div type="textpart" subtype="verse" n="10">
                  <p>ܥܰܠ ܙܰܕ݁ܺܝܩܽܘܬ݂ܳܐ ܕ݁ܶܝܢ ܂ ܕ݁ܰܠܘܳܬ݂ ܐܳܒ݂ܝ ܐܳܙܶܠ ܐ̱ܢܳܐ ܆ ܘܠܳܐ
                    ܬ݁ܽܘܒ݂ ܚܳܙܶܝܢ ܐܢ̱ܬ݁ܽܘܢ ܠܺܝ .</p>
               </div>
               <div type="textpart" subtype="verse" n="11">
                  <p>ܥܰܠ ܕ݁ܺܝܢܳܐ ܕ݁ܶܝܢ ܂ ܕ݁ܰܐܪܟ݂ܽܘܢܳܐ ܕ݁ܥܳܠܡܳܐ ܗܳܢܳܐ ܕ݁ܺܝܢ ܗ̱ܽܘ
                    .</p>
               </div>
               <div type="textpart" subtype="verse" n="12">
                  <p>ܬ݁ܽܘܒ݂ ܣܰܓ݁ܺܝ ܐܺܝܬ݂ ܠܺܝ ܠܡܺܐܡܰܪ ܠܟ݂ܽܘܢ ܆ ܐܶܠܳܐ ܠܳܐ ܡܶܫܟ݁ܚܺܝܢ
                    ܐܢ̱ܬ݁ܽܘܢ ܠܡܶܐܚܰܕ݂ ܗܳܫܳܐ .</p>
               </div>
               <div type="textpart" subtype="verse" n="13">
                  <p>ܡܳܐ ܕ݁ܶܐܬ݂ܳܐ ܕ݁ܶܝܢ ܪܽܘܚܳܐ ܕ݁ܰܫܪܳܪܳܐ ܆ ܗܽܘ ܢܕ݂ܰܒ݁ܰܪܟ݂ܽܘܢ
                    ܒ݁ܟ݂ܽܠܶܗ ܫܪܳܪܳܐ . ܠܳܐ ܓ݁ܶܝܪ ܢܡܰܠܶܠ ܡܶܢ ܪܶܥܝܳܢ ܢܰܦ݂ܫܶܗ . ܐܶܠܳܐ ܟ݁ܽܠ ܕ݁ܢܶܫܡܰܥ ܗܰܘ
                    ܢܡܰܠܶܠ . ܘܰܥܬ݂ܺܝܕ݂ܳܬ݂ܳܐ̈ ܢܰܘܕ݁ܰܥܟ݂ܽܘܢ .</p>
               </div>
               <div type="textpart" subtype="verse" n="14">
                  <p>ܘܗܽܘ ܢܫܰܒ݁ܚܰܢܝ . ܡܶܛܽܠ ܕ݁ܡܶܢ ܕ݁ܺܝܠܝ ܢܶܣܰܒ݂ ܂ ܘܰܢܚܰܘܶܝܟ݂ܽܘܢ
                    .</p>
               </div>
               <div type="textpart" subtype="verse" n="15">
                  <p>ܟ݁ܽܠ ܡܶܕ݁ܶܡ ܕ݁ܺܐܝܬ݂ ܠܳܐܒ݂ܝ ܂ ܕ݁ܺܝܠܝ ܗ̱ܽܘ . ܡܶܛܽܠ ܗܳܢܳܐ
                    ܐܶܡܪܶܬ݂ ܠܟ݂ܽܘܢ ܆ ܕ݁ܡܶܢ ܕ݁ܺܝܠܝ ܢܶܣܰܒ݂ ܂ ܘܰܢܚܰܘܶܝܟ݂ܽܘܢ ܀</p>
               </div>
               <div type="textpart" subtype="verse" n="16">
                  <p>ܩܰܠܺܝܠ ܂ ܘܠܳܐ ܬ݁ܶܚܙܽܘܢܳܢܝ . ܘܬ݂ܽܘܒ݂ ܩܰܠܺܝܠ ܂ ܘܬ݂ܶܚܙܽܘܢܳܢܝ .
                    ܕ݁ܳܐܙܶܠ ܐ̱ܢܳܐ ܠܘܳܬ݂ ܐܰܒ݂ܳܐ .</p>
               </div>
               <div type="textpart" subtype="verse" n="17">
                  <p>ܘܶܐܡܰܪܘ ܗ̱ܘܰܘ ܬ݁ܰܠܡܺܝܕ݂ܰܘܗ̱ܝ̈ ܚܰܕ݂ ܠܚܰܕ݂ . ܡܳܢܳܐ ܗ̱ܝ ܗܳܕ݂ܶܐ
                    ܕ݁ܶܐܡܰܪ ܠܰܢ ܇ ܕ݁ܩܰܠܺܝܠ ܘܠܳܐ ܬ݁ܶܚܙܽܘܢܳܢܝ ܇ ܘܬ݂ܽܘܒ݂ ܩܰܠܺܝܠ ܘܬ݂ܶܚܙܽܘܢܳܢܝ . ܘܕ݂ܳܐܙܶܠ
                    ܐ̱ܢܳܐ ܠܘܳܬ݂ ܐܳܒ݂ܝ .</p>
               </div>
               <div type="textpart" subtype="verse" n="18">
                  <p>ܘܳܐܡܪܺܝܢ ܗ̱ܘܰܘ . ܡܳܢܳܐ ܗ̱ܝ ܗܳܕ݂ܶܐ ܩܰܠܺܝܠ ܕ݁ܶܐܡܰܪ . ܠܳܐ
                    ܝܳܕ݂ܥܺܝܢܰܢ ܡܳܢܳܐ ܡܡܰܠܶܠ .</p>
               </div>
               <div type="textpart" subtype="verse" n="19">
                  <p>ܝܶܫܽܘܥ ܕ݁ܶܝܢ ܝܺܕ݂ܰܥ ܕ݁ܒ݂ܳܥܶܝܢ ܗ̱ܘܰܘ ܠܰܡܫܰܐܳܠܽܘܬ݂ܶܗ ܂ ܘܶܐܡܰܪ
                    ܠܗܽܘܢ . ܥܰܠ ܗܳܕ݂ܶܐ ܒ݁ܳܥܶܝܢ ܐܢ̱ܬ݁ܽܘܢ ܥܰܡ ܚܕ݂ܳܕ݂ܶܐ̈ ܇ ܕ݁ܶܐܡܪܶܬ݂ ܠܟ݂ܽܘܢ : ܕ݁ܩܰܠܺܝܠ
                    ܘܠܳܐ ܬ݁ܶܚܙܽܘܢܳܢܝ : ܘܬ݂ܽܘܒ݂ ܩܰܠܺܝܠ ܘܬ݂ܶܚܙܽܘܢܳܢܝ .</p>
               </div>
               <div type="textpart" subtype="verse" n="20">
                  <p>ܐܰܡܺܝܢ ܐܰܡܺܝܢ ܁ ܐܳܡܰܪ ܐ̱ܢܳܐ ܠܟ݂ܽܘܢ . ܕ݁ܬ݂ܶܒ݂ܟ݁ܽܘܢ ܐܰܢ̱ܬ݁ܽܘܢ
                    ܘܬ݂ܶܐܠܽܘܢ . ܘܥܳܠܡܳܐ ܢܶܚܕ݁ܶܐ ܂ ܘܰܠܟ݂ܽܘܢ ܬ݁ܶܟ݂ܪܶܐ . ܐܶܠܳܐ ܟ݁ܰܪܝܽܘܬ݂ܟ݂ܽܘܢ
                    ܠܚܰܕ݂ܽܘܬ݂ܳܐ ܬ݁ܶܗܘܶܐ .</p>
               </div>
               <div type="textpart" subtype="verse" n="21">
                  <p>ܐܰܢ̱ܬ݁ܬ݂ܳܐ ܡܳܐ ܕ݁ܝܳܠܕ݁ܳܐ ܆ ܟ݁ܳܪܝܳܐ ܠܳܗ ܕ݁ܰܡܛܳܐ ܝܰܘܡܳܐ
                    ܕ݁ܡܰܘܠܳܕ݂ܳܗ . ܡܳܐ ܕ݁ܝܶܠܕ݁ܰܬ݂ ܕ݁ܶܝܢ ܒ݁ܪܳܐ ܆ ܠܳܐ ܥ̱ܳܗܕ݁ܳܐ ܐܽܘܠܨܳܢܳܗ : ܡܶܛܽܠ
                    ܚܰܕ݂ܽܘܬ݂ܳܐ ܕ݁ܶܐܬ݂ܺܝܠܶܕ݂ ܒ݁ܰܪܢܳܫܳܐ ܒ݁ܥܳܠܡܳܐ .</p>
               </div>
               <div type="textpart" subtype="verse" n="22">
                  <p>ܐܳܦ݂ ܐܰܢ̱ܬ݁ܽܘܢ ܗܳܫܳܐ ܟ݁ܰܪܝܳܐ ܠܟ݂ܽܘܢ . ܬ݁ܽܘܒ݂ ܕ݁ܶܝܢ
                    ܐܶܚܙܶܝܟ݂ܽܘܢ ܂ ܘܢܶܚܕ݁ܶܐ ܠܶܒ݁ܟ݂ܽܘܢ ܁ ܘܚܰܕ݂ܘܰܬ݂ܟ݂ܽܘܢ ܂ ܠܳܐ ܐ̱ܢܳܫ ܢܳܣܶܒ݂ ܡܶܢܟ݂ܽܘܢ
                    .</p>
               </div>
               <div type="textpart" subtype="verse" n="23">
                  <p>ܘܰܒ݂ܗܰܘ ܝܰܘܡܳܐ ܠܺܝ ܠܳܐ ܬ݁ܶܫܶܐܠܽܘܢ ܡܶܕ݁ܶܡ . ܐܰܡܺܝܢ ܐܰܡܺܝܢ
                    ܐܳܡܰܪ ܐ̱ܢܳܐ ܠܟ݂ܽܘܢ ܆ ܕ݁ܟ݂ܽܠ ܡܶܕ݁ܶܡ ܕ݁ܬ݂ܶܫܶܐܠܽܘܢ ܠܳܐܒ݂ܝ ܒ݁ܫܶܡܝ ܂ ܢܶܬ݁ܶܠ ܠܟ݂ܽܘܢ
                    .</p>
               </div>
               <div type="textpart" subtype="verse" n="24">
                  <p>ܥܕ݂ܰܡܳܐ ܠܗܳܫܳܐ ܠܳܐ ܫܶܐܠܬ݁ܽܘܢ ܡܶܕ݁ܶܡ ܒ݁ܫܶܡܝ . ܫܰܐܠܘ
                    ܘܬ݂ܶܣܒ݂ܽܘܢ . ܕ݁ܬ݂ܶܗܘܶܐ ܚܰܕ݂ܘܰܬ݂ܟ݂ܽܘܢ ܡܫܰܡܠܝܳܐ ܀</p>
               </div>
               <div type="textpart" subtype="verse" n="25">
                  <p>ܗܳܠܶܝܢ ܒ݁ܦ݂ܶܠܳܐܬ݂ܳܐ̈ ܡܰܠܠܶܬ݂ ܥܰܡܟ݂ܽܘܢ . ܐܳܬ݂ܝܳܐ ܕ݁ܶܝܢ
                    ܫܳܥܬ݂ܳܐ ܆ ܐܶܡܰܬ݂ܝ ܕ݁ܠܳܐ ܐܶܡܰܠܶܠ ܥܰܡܟ݂ܽܘܢ ܒ݁ܦ݂ܶܠܳܐܬ݂ܳܐ̈ . ܐܶܠܳܐ ܥܺܝܢ ܒ݁ܰܓ݂ܠܶܐ
                    ܐܶܒ݂ܰܕ݁ܶܩ ܠܟ݂ܽܘܢ ܥܰܠ ܐܰܒ݂ܳܐ .</p>
               </div>
               <div type="textpart" subtype="verse" n="26">
                  <p>ܒ݁ܗܰܘ ܝܰܘܡܳܐ ܕ݁ܬ݂ܶܫܶܐܠܽܘܢ ܒ݁ܫܶܡܝ . ܘܠܳܐ ܐܳܡܰܪ ܐ̱ܢܳܐ ܠܟ݂ܽܘܢ
                    ܕ݁ܶܐܢܳܐ ܐܶܒ݂ܥܶܐ ܡܶܢ ܐܰܒ݂ܳܐ ܥܠܰܝܟ݁ܽܘܢ ܇</p>
               </div>
               <div type="textpart" subtype="verse" n="27">
                  <p>ܗܽܘ ܓ݁ܶܝܪ ܐܰܒ݂ܳܐ ܪܳܚܶܡ ܠܟ݂ܽܘܢ . ܕ݁ܰܐܢ̱ܬ݁ܽܘܢ ܪܚܶܡܬ݁ܽܘܢܳܢܝ .
                    ܘܗܰܝܡܶܢܬ݁ܽܘܢ ܕ݁ܶܐܢܳܐ ܡܶܢ ܠܘܳܬ݂ ܐܰܠܳܗܳܐ ܢܶܦ݂ܩܶܬ݂ .</p>
               </div>
               <div type="textpart" subtype="verse" n="28">
                  <p>ܢܶܦ݂ܩܶܬ݂ ܡܶܢ ܠܘܳܬ݂ ܐܰܒ݂ܳܐ ܂ ܘܶܐܬ݂ܺܝܬ݂ ܠܥܳܠܡܳܐ . ܘܬ݂ܽܘܒ݂
                    ܫܳܒ݂ܶܩ ܐ̱ܢܳܐ ܠܥܳܠܡܳܐ ܂ ܘܳܐܙܶܠ ܐ̱ܢܳܐ ܠܺܝ ܠܘܳܬ݂ ܐܰܒ݂ܳܐ .</p>
               </div>
               <div type="textpart" subtype="verse" n="29">
                  <p>ܐܳܡܪܺܝܢ ܠܶܗ ܬ݁ܰܠܡܺܝܕ݂ܰܘܗ̱ܝ̈ . ܗܳܐ ܗܳܫܳܐ ܓ݁ܰܠܝܳܐܝܺܬ݂ ܡܡܰܠܶܠ
                    ܐܰܢ̱ܬ݁ ܆ ܘܦ݂ܶܠܶܐܬ݂ܳܐ ܘܠܳܐ ܚܕ݂ܳܐ ܐܳܡܰܪ ܐܰܢ̱ܬ݁ .</p>
               </div>
               <div type="textpart" subtype="verse" n="30">
                  <p>ܗܳܫܳܐ ܝܳܕ݂ܥܺܝܢ ܚ̱ܢܰܢ ܕ݁ܟ݂ܽܠ ܡܶܕ݁ܶܡ ܝܳܕ݂ܰܥ ܐܰܢ̱ܬ݁ . ܘܠܳܐ
                    ܣܢܺܝܩ ܐܰܢ̱ܬ݁ ܕ݁ܐ̱ܢܳܫ ܢܫܰܐܠܳܟ݂ . ܒ݁ܗܳܕ݂ܶܐ ܡܗܰܝܡܢܺܝܢ ܚ̱ܢܰܢ ܕ݁ܡܶܢ ܐܰܠܳܗܳܐ ܢܦ݂ܰܩܬ݁
                    ܀</p>
               </div>
               <div type="textpart" subtype="verse" n="31">
                  <p>ܐܳܡܰܪ ܠܗܽܘܢ ܝܶܫܽܘܥ . ܗܰܝܡܶܢܘ .</p>
               </div>
               <div type="textpart" subtype="verse" n="32">
                  <p>ܕ݁ܗܳܐ ܐܳܬ݂ܝܳܐ ܫܳܥܬ݂ܳܐ ܘܗܳܫܳܐ ܐܶܬ݂ܳܬ݂ ܆ ܕ݁ܬ݂ܶܬ݂ܒ݁ܰܕ݁ܪܽܘܢ
                    ܐ̱ܢܳܫ ܠܰܐܬ݂ܪܶܗ ܂ ܘܬ݂ܶܫܒ݁ܩܽܘܢܳܢܝ ܒ݁ܰܠܚܽܘܕ݂ܰܝ . ܘܠܳܐ ܗܘܺܝܬ݂ ܒ݁ܰܠܚܽܘܕ݂ܰܝ ܂ ܕ݁ܰܐܒ݂ܳܐ
                    ܥܰܡܝ ܗ̱ܽܘ .</p>
               </div>
               <div type="textpart" subtype="verse" n="33">
                  <p>ܗܳܠܶܝܢ ܐܶܡܪܶܬ݂ ܠܟ݂ܽܘܢ ܂ ܕ݁ܒ݂ܺܝ ܢܶܗܘܶܐ ܠܟ݂ܽܘܢ ܫܠܳܡܳܐ .
                    ܒ݁ܥܳܠܡܳܐ ܗܳܘܶܐ ܠܟ݂ܽܘܢ ܐܽܘܠܨܳܢܳܐ . ܐܶܠܳܐ ܐܶܬ݂ܠܰܒ̱݁ܒ݂ܘ ܂ ܐܶܢܳܐ ܙܟ݂ܺܝܬ݂ܶܗ ܠܥܳܠܡܳܐ
                    ܀܀</p>
               </div>
            </div>
            <div type="textpart" subtype="chapter" n="17">
               <div type="textpart" subtype="verse" n="1">
                  <p> ܗܳܠܶܝܢ ܡܰܠܶܠ ܝܶܫܽܘܥ ܁ ܘܰܐܪܺܝܡ ܥܰܝܢܰܘܗ̱ܝ̈ ܠܰܫܡܰܝܳܐ ܂ ܘܶܐܡܰܪ .
                    ܐܳܒ݂ܝ ܂ ܐܶܬ݂ܳܬ݂ ܫܳܥܬ݂ܳܐ . ܫܰܒ݁ܰܚ ܒ݁ܪܳܟ݂ ܂ ܕ݁ܰܒ݂ܪܳܟ݂ ܢܫܰܒ݁ܚܳܟ݂ .</p>
               </div>
               <div type="textpart" subtype="verse" n="2">
                  <p>ܐܰܝܟ݁ܰܢܳܐ ܕ݁ܝܰܗ̱ܒ݂ܬ݁ ܠܶܗ ܫܽܘܠܛܳܢܳܐ ܥܰܠ ܟ݁ܽܠ ܒ݁ܣܰܪ . ܕ݁ܟ݂ܽܠ
                    ܡܳܐ ܕ݁ܝܰܗ̱ܒ݂ܬ݁ ܠܶܗ ܂ ܢܶܬ݁ܶܠ ܠܶܗ ܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="3">
                  <p>ܗܳܠܶܝܢ ܐܶܢܽܘܢ ܕ݁ܶܝܢ ܚܰܝܶܐ̈ ܕ݁ܰܠܥܳܠܰܡ . ܕ݁ܢܶܕ݁ܥܽܘܢܳܟ݂ ܂
                    ܕ݁ܰܐܢ̱ܬ݁ ܐܰܢ̱ܬ݁ ܐܰܠܳܗܳܐ ܕ݁ܰܫܪܳܪܳܐ ܒ݁ܰܠܚܽܘܕ݂ܰܝܟ݁ ܇ ܘܡܰܢ ܕ݁ܫܰܕ݁ܰܪܬ݁ ܝܶܫܽܘܥ ܡܫܺܝܚܳܐ
                    .</p>
               </div>
               <div type="textpart" subtype="verse" n="4">
                  <p>ܐܶܢܳܐ ܫܰܒ݁ܰܚܬ݁ܳܟ݂ ܒ݁ܰܐܪܥܳܐ . ܥܒ݂ܳܕ݂ܳܐ ܗܰܘ ܕ݁ܝܰܗ̱ܒ݂ܬ݁ ܠܺܝ
                    ܕ݁ܶܐܥܒ݁ܶܕ݂ ܁ ܫܰܠܶܡܬ݁ܶܗ .</p>
               </div>
               <div type="textpart" subtype="verse" n="5">
                  <p>ܘܗܳܫܳܐ ܫܰܒ݁ܰܚܰܝܢܝ ܐܰܢ̱ܬ݁ ܐܳܒ݂ܝ ܠܘܳܬ݂ܳܟ݂ : ܒ݁ܗܰܘ ܫܽܘܒ݂ܚܳܐ
                    ܕ݁ܺܐܝܬ݂ ܗ̱ܘܳܐ ܠܺܝ ܠܘܳܬ݂ܳܟ݂ ܡܶܢ ܩܕ݂ܳܡ ܕ݁ܢܶܗܘܶܐ ܥܳܠܡܳܐ .</p>
               </div>
               <div type="textpart" subtype="verse" n="6">
                  <p>ܐܰܘܕ݁ܥܶܬ݂ ܫܡܳܟ݂ ܠܰܒ݂ܢܰܝ̈ ܐ̱ܢܳܫܳܐ : ܗܳܢܽܘܢ ܕ݁ܝܰܗ̱ܒ݂ܬ݁ ܠܺܝ ܡܶܢ
                    ܥܳܠܡܳܐ ܆ ܕ݁ܺܝܠܳܟ݂ ܗ̱ܘܰܘ . ܘܠܺܝ ܝܰܗ̱ܒ݂ܬ݁ ܐܶܢܽܘܢ ܂ ܘܰܢܛܰܪܘ ܡܶܠܬ݂ܳܟ݂ .</p>
               </div>
               <div type="textpart" subtype="verse" n="7">
                  <p>ܗܳܫܳܐ ܝܶܕ݂ܥܶܬ݂ ܕ݁ܟ݂ܽܠ ܡܳܐ ܕ݁ܝܰܗ̱ܒ݂ܬ݁ ܠܺܝ ܡܶܢ ܠܘܳܬ݂ܳܟ݂ ܗ̱ܽܘ
                    .</p>
               </div>
               <div type="textpart" subtype="verse" n="8">
                  <p>ܕ݁ܡܶܠܶܐ̈ ܕ݁ܝܰܗ̱ܒ݂ܬ݁ ܠܺܝ ܂ ܝܶܗܒ݁ܶܬ݂ ܠܗܽܘܢ . ܘܗܶܢܽܘܢ ܩܰܒ݁ܶܠܘ ܂
                    ܘܺܝܕ݂ܰܥܘ ܫܰܪܺܝܪܳܐܝܺܬ݂ ܕ݁ܡܶܢ ܠܘܳܬ݂ܳܟ݂ ܢܶܦ݂ܩܶܬ݂ . ܘܗܰܝܡܶܢܘ ܕ݁ܰܐܢ̱ܬ݁ ܫܰܕ݁ܰܪܬ݁ܳܢܝ
                    .</p>
               </div>
               <div type="textpart" subtype="verse" n="9">
                  <p>ܘܶܐܢܳܐ ܥܠܰܝܗܽܘܢ ܒ݁ܳܥܶܐ ܐ̱ܢܳܐ . ܠܳܐ ܗ̱ܘܳܐ ܥܰܠ ܥܳܠܡܳܐ ܒ݁ܳܥܶܐ
                    ܐ̱ܢܳܐ . ܐܶܠܳܐ ܥܰܠ ܗܳܢܽܘܢ ܕ݁ܝܰܗ̱ܒ݂ܬ݁ ܠܺܝ ܆ ܕ݁ܕ݂ܺܝܠܳܟ݂ ܐܶܢܽܘܢ .</p>
               </div>
               <div type="textpart" subtype="verse" n="10">
                  <p>ܘܟ݂ܽܠ ܡܶܕ݁ܶܡ ܕ݁ܕ݂ܺܝܠܝ ܗ̱ܽܘ ܂ ܕ݁ܺܝܠܳܟ݂ ܗ̱ܽܘ . ܘܕ݂ܺܝܠܳܟ݂ ܂
                    ܕ݁ܺܝܠܝ ܗ̱ܽܘ . ܘܰܡܫܰܒ݁ܰܚ ܐ̱ܢܳܐ ܒ݁ܗܽܘܢ .</p>
               </div>
               <div type="textpart" subtype="verse" n="11">
                  <p>ܡܶܟ݁ܺܝܠ ܠܳܐ ܗܘܺܝܬ݂ ܒ݁ܥܳܠܡܳܐ . ܘܗܳܠܶܝܢ ܒ݁ܥܳܠܡܳܐ ܐܶܢܽܘܢ .
                    ܘܶܐܢܳܐ ܠܘܳܬ݂ܳܟ݂ ܐܳܬ݂ܶܐ ܐ̱ܢܳܐ . ܐܰܒ݂ܳܐ ܩܰܕ݁ܺܝܫܳܐ ܂ ܛܰܪ ܐܶܢܽܘܢ ܒ݁ܰܫܡܳܟ݂ ܇ ܗܰܘ
                    ܕ݁ܝܰܗ̱ܒ݂ܬ݁ ܠܺܝ . ܕ݁ܢܶܗܘܽܘܢ ܚܰܕ݂ ܐܰܝܟ݁ܰܢܳܐ ܕ݁ܰܚܢܰܢ ܀.܀.܀܀</p>
               </div>
               <milestone unit="SyrChapter" n="17"/>
               <div type="textpart" subtype="verse" n="12">
                  <p>ܟ݁ܰܕ݂ ܥܰܡܗܽܘܢ ܗܘܺܝܬ݂ ܒ݁ܥܳܠܡܳܐ ܂ ܐܶܢܳܐ ܢܳܛܰܪ ܗ̱ܘܺܝܬ݂ ܠܗܽܘܢ
                    ܒ݁ܰܫܡܳܟ݂ . ܠܰܐܝܠܶܝܢ ܕ݁ܝܰܗ̱ܒ݂ܬ݁ ܠܺܝ ܢܶܛܪܶܬ݂ . ܘܐ̱ܢܳܫ ܡܶܢܗܽܘܢ ܠܳܐ ܐܶܒ݂ܰܕ݂ ܁ ܐܶܠܳܐ
                    ܒ݁ܪܶܗ ܕ݁ܰܐܒ݂ܕ݁ܳܢܳܐ ܂ ܕ݁ܢܶܬ݂ܡܰܠܶܐ ܟ݁ܬ݂ܳܒ݂ܳܐ .</p>
               </div>
               <div type="textpart" subtype="verse" n="13">
                  <p>ܗܳܫܳܐ ܕ݁ܶܝܢ ܠܘܳܬ݂ܳܟ݂ ܐܳܬ݂ܶܐ ܐ̱ܢܳܐ ܘܗܳܠܶܝܢ ܡܡܰܠܶܠ ܐ̱ܢܳܐ
                    ܒ݁ܥܳܠܡܳܐ . ܕ݁ܬ݂ܶܗܘܶܐ ܚܰܕ݂ܘܰܬ݂ܝ ܡܫܰܡܠܝܳܐ ܒ݁ܗܽܘܢ .</p>
               </div>
               <div type="textpart" subtype="verse" n="14">
                  <p>ܐܶܢܳܐ ܝܶܗܒ݁ܶܬ݂ ܠܗܽܘܢ ܡܶܠܬ݂ܳܟ݂ ܂ ܘܥܳܠܡܳܐ ܣܢܳܐ ܐܶܢܽܘܢ ܂ ܕ݁ܠܳܐ
                    ܗ̱ܘܰܘ ܡܶܢ ܥܳܠܡܳܐ . ܐܰܝܟ݁ܰܢܳܐ ܕ݁ܶܐܢܳܐ ܠܳܐ ܗ̱ܘܺܝܬ݂ ܡܶܢ ܥܳܠܡܳܐ .</p>
               </div>
               <div type="textpart" subtype="verse" n="15">
                  <p>ܠܳܐ ܗ̱ܘܳܐ ܕ݁ܬ݂ܶܫܩܽܘܠ ܐܶܢܽܘܢ ܡܶܢ ܥܳܠܡܳܐ ܒ݁ܳܥܶܐ ܐ̱ܢܳܐ ܆ ܐܶܠܳܐ
                    ܕ݁ܬ݂ܶܛܰܪ ܐܶܢܽܘܢ ܡܶܢ ܒ݁ܺܝܫܳܐ .</p>
               </div>
               <div type="textpart" subtype="verse" n="16">
                  <p>ܠܳܐ ܗ̱ܘܰܘ ܓ݁ܶܝܪ ܡܶܢ ܥܳܠܡܳܐ ܆ ܐܰܝܟ݁ܰܢܳܐ ܕ݁ܶܐܢܳܐ ܠܳܐ ܗ̱ܘܺܝܬ݂
                    ܡܶܢ ܥܳܠܡܳܐ .</p>
               </div>
               <div type="textpart" subtype="verse" n="17">
                  <p>ܐܰܒ݂ܳܐ ܂ ܩܰܕ݁ܶܫ ܐܶܢܽܘܢ ܒ݁ܰܫܪܳܪܳܟ݂ . ܕ݁ܡܶܠܬ݂ܳܟ݂ ܕ݁ܺܝܠܳܟ݂ ܂
                    ܫܪܳܪܳܐ ܗ̱ܝ .</p>
               </div>
               <div type="textpart" subtype="verse" n="18">
                  <p>ܐܰܝܟ݁ܰܢܳܐ ܕ݁ܠܺܝ ܫܰܕ݁ܰܪܬ݁ ܠܥܳܠܡܳܐ ܆ ܐܳܦ݂ ܐܶܢܳܐ ܫܰܕ݁ܪܶܬ݂
                    ܐܶܢܽܘܢ ܠܥܳܠܡܳܐ .</p>
               </div>
               <div type="textpart" subtype="verse" n="19">
                  <p>ܘܥܰܠ ܐܰܦ݁ܰܝܗܽܘܢ̈ ܐܶܢܳܐ ܡܩܰܕ݁ܶܫ ܐ̱ܢܳܐ ܢܰܦ݂ܫܝ . ܕ݁ܢܶܗܘܽܘܢ ܐܳܦ݂
                    ܗܶܢܽܘܢ ܡܩܰܕ݁ܫܺܝܢ ܒ݁ܰܫܪܳܪܳܐ .</p>
               </div>
               <div type="textpart" subtype="verse" n="20">
                  <p>ܘܠܳܐ ܗ̱ܘܳܐ ܥܰܠ ܐܰܦ݁ܰܝ̈ ܗܳܠܶܝܢ ܒ݁ܳܥܶܐ ܐ̱ܢܳܐ ܒ݁ܰܠܚܽܘܕ݂ ܆ ܐܶܠܳܐ
                    ܐܳܦ݂ ܥܰܠ ܐܰܦ݁ܰܝ̈ ܐܰܝܠܶܝܢ ܕ݁ܰܡܗܰܝܡܢܺܝܢ ܒ݁ܺܝ ܒ݁ܡܶܠܰܬ݂ܗܽܘܢ .</p>
               </div>
               <div type="textpart" subtype="verse" n="21">
                  <p>ܕ݁ܟ݂ܽܠܗܽܘܢ ܢܶܗܘܽܘܢ ܚܰܕ݂ . ܐܰܝܟ݁ܰܢܳܐ ܕ݁ܰܐܢ̱ܬ݁ ܐܳܒ݂ܝ ܒ݁ܺܝ ܁
                    ܘܶܐܢܳܐ ܒ݁ܳܟ݂ . ܕ݁ܳܐܦ݂ ܗܶܢܽܘܢ ܒ݁ܰܢ ܂ ܚܰܕ݂ ܢܶܗܘܽܘܢ . ܕ݁ܰܢܗܰܝܡܶܢ ܥܳܠܡܳܐ ܕ݁ܰܐܢ̱ܬ݁
                    ܫܰܕ݁ܰܪܬ݁ܳܢܝ .</p>
               </div>
               <div type="textpart" subtype="verse" n="22">
                  <p>ܘܶܐܢܳܐ ܫܽܘܒ݂ܚܳܐ ܕ݁ܝܰܗ̱ܒ݂ܬ݁ ܠܺܝ ܂ ܝܶܗܒ݁ܶܬ݂ ܠܗܽܘܢ ܁ ܕ݁ܢܶܗܘܽܘܢ
                    ܚܰܕ݂ . ܐܰܝܟ݁ܰܢܳܐ ܕ݁ܰܚܢܰܢ ܚܰܕ݂ ܚܢܰܢ .</p>
               </div>
               <div type="textpart" subtype="verse" n="23">
                  <p>ܐܶܢܳܐ ܒ݁ܗܽܘܢ ܂ ܘܰܐܢ̱ܬ݁ ܒ݁ܺܝ . ܕ݁ܢܶܗܘܽܘܢ ܓ݁ܡܺܝܪܺܝܢ ܠܚܰܕ݂ .
                    ܘܰܕ݂ܢܶܕ݁ܰܥ ܥܳܠܡܳܐ ܕ݁ܰܐܢ̱ܬ݁ ܫܰܕ݁ܰܪܬ݁ܳܢܝ . ܘܕ݂ܰܐܚܶܒ݂ܬ݂ ܐܶܢܽܘܢ ܂ ܐܰܝܟ݁ܰܢܳܐ ܕ݁ܳܐܦ݂
                    ܠܺܝ ܐܰܚܶܒ݂ܬ݁ .</p>
               </div>
               <div type="textpart" subtype="verse" n="24">
                  <p>ܐܰܒ݂ܳܐ . ܗܳܢܽܘܢ ܕ݁ܝܰܗ̱ܒ݂ܬ݁ ܠܺܝ ܆ ܨܳܒ݂ܶܐ ܐ̱ܢܳܐ ܕ݁ܰܐܬ݂ܰܪ
                    ܕ݁ܶܐܢܳܐ ܂ ܐܳܦ݂ ܗܶܢܽܘܢ ܢܶܗܘܽܘܢ ܥܰܡܝ . ܕ݁ܢܶܗܘܽܘܢ ܚܳܙܶܝܢ ܫܽܘܒ݂ܚܳܐ ܕ݁ܺܝܠܝ . ܗܰܘ
                    ܕ݁ܝܰܗ̱ܒ݂ܬ݁ ܠܺܝ . ܕ݁ܰܐܚܶܒ݂ܬ݁ܳܢܝ ܡܶܢ ܩܕ݂ܳܡ ܬ݁ܰܪܡܝܳܬ݂ܶܗ̈ ܕ݁ܥܳܠܡܳܐ .</p>
               </div>
               <div type="textpart" subtype="verse" n="25">
                  <p>ܐܳܒ݂ܝ ܟ݁ܺܐܢܳܐ ܁ ܘܥܳܠܡܳܐ ܠܳܐ ܝܰܕ݂ܥܳܟ݂ ܆ ܐܶܢܳܐ ܕ݁ܶܝܢ
                    ܝܺܕ݂ܰܥܬ݁ܳܟ݂ . ܘܗܶܢܽܘܢ ܝܺܕ݂ܰܥܘ ܂ ܕ݁ܰܐܢ̱ܬ݁ ܫܰܕ݁ܰܪܬ݁ܳܢܝ .</p>
               </div>
               <div type="textpart" subtype="verse" n="26">
                  <p>ܘܰܐܘܕ݁ܥܶܬ݂ ܐܶܢܽܘܢ ܫܡܳܟ݂ ܆ ܘܡܰܘܕ݁ܰܥ ܐ̱ܢܳܐ . ܕ݁ܚܽܘܒ݁ܳܐ ܗܰܘ
                    ܕ݁ܰܐܚܶܒ݂ܬ݁ܳܢܝ ܂ ܢܶܗܘܶܐ ܒ݁ܗܽܘܢ . ܘܶܐܢܳܐ ܐܶܗܘܶܐ ܒ݁ܗܽܘܢ ܀</p>
               </div>
            </div>
            <div type="textpart" subtype="chapter" n="18">
               <div type="textpart" subtype="verse" n="1">
                  <p> ܗܳܠܶܝܢ ܐܶܡܰܪ ܝܶܫܽܘܥ ܆ ܘܰܢܦ݂ܰܩ ܥܰܡ ܬ݁ܰܠܡܺܝܕ݂ܰܘܗ̱ܝ̈ ܠܥܶܒ݂ܪܳܐ
                    ܕ݁ܰܪܓ݂ܶܠܬ݁ܳܐ ܕ݁ܩܶܕ݂ܪܽܘܢ ܁ ܐܰܬ݂ܰܪ ܕ݁ܺܐܝܬ݂ ܗ̱ܘܳܬ݂ ܓ݁ܰܢܬ݂ܳܐ . ܐܰܝܟ݁ܳܐ ܕ݁ܥܰܠ ܗܽܘ
                    ܘܬ݂ܰܠܡܺܝܕ݂ܰܘܗ̱ܝ̈ ܀</p>
               </div>
               <div type="textpart" subtype="verse" n="2">
                  <p>ܝܳܕ݂ܰܥ ܗ̱ܘܳܐ ܕ݁ܶܝܢ ܐܳܦ݂ ܝܺܗܽܘܕ݂ܳܐ ܡܰܫܠܡܳܢܳܐ ܠܕ݂ܽܘܟ݁ܬ݂ܳܐ ܗܳܝ .
                    ܡܶܛܽܠ ܕ݁ܣܰܓ݁ܺܝ ܙܰܒ݂ܢܳܐ ܟ݁ܳܢܶܫ ܗ̱ܘܳܐ ܬ݁ܰܡܳܢ ܝܶܫܽܘܥ ܥܰܡ ܬ݁ܰܠܡܺܝܕ݂ܰܘܗ̱ܝ̈ .</p>
               </div>
               <div type="textpart" subtype="verse" n="3">
                  <p>ܗܽܘ ܗܳܟ݂ܺܝܠ ܝܺܗܽܘܕ݂ܳܐ ܕ݁ܒ݂ܰܪ ܐܶܣܦ݁ܺܝܪ . ܘܡܶܢ ܠܘܳܬ݂ ܪܰܒ݁ܰܝ̈
                    ܟ݁ܳܗܢܶܐ̈ ܘܰܦ݂ܪܺܝܫܶܐ̈ ܁ ܕ݁ܒ݂ܰܪ ܕ݁ܰܚܫܶܐ̈ ܆ ܘܶܐܬ݂ܳܐ ܠܬ݂ܰܡܳܢ ܁ ܥܰܡ ܢܰܦ݂ܛܺܪܶܐ̈
                    ܘܠܰܡܦ݁ܺܝܕ݂ܶܐ̈ ܘܙܰܝܢܳܐ ܀</p>
               </div>
               <div type="textpart" subtype="verse" n="4">
                  <p>ܝܶܫܽܘܥ ܕ݁ܶܝܢ ܕ݁ܝܳܕ݂ܰܥ ܗ̱ܘܳܐ ܟ݁ܽܠ ܡܶܕ݁ܶܡ ܕ݁ܳܐܬ݂ܶܐ ܥܠܰܘܗ̱ܝ ܆
                    ܢܦ݂ܰܩ ܘܶܐܡܰܪ ܠܗܽܘܢ . ܠܡܰܢ ܒ݁ܳܥܶܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="5">
                  <p>ܐܳܡܪܺܝܢ ܠܶܗ . ܠܝܶܫܽܘܥ ܢܳܨܪܳܝܳܐ . ܐܳܡܰܪ ܠܗܽܘܢ ܝܶܫܽܘܥ . ܐܶܢܳܐ
                    ܐ̱ܢܳܐ . ܩܳܐܶܡ ܗ̱ܘܳܐ ܕ݁ܶܝܢ ܐܳܦ݂ ܝܺܗܽܘܕ݂ܳܐ ܡܰܫܠܡܳܢܳܐ ܥܰܡܗܽܘܢ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܐܶܡܰܪ ܠܗܽܘܢ ܝܶܫܽܘܥ ܁ ܕ݁ܶܐܢܳܐ ܐ̱ܢܳܐ ܂ ܐܶܙܰܠܘ
                    ܠܒ݂ܶܣܬ݁ܰܪܗܽܘܢ ܂ ܘܰܢܦ݂ܰܠܘ ܥܰܠ ܐܰܪܥܳܐ .</p>
               </div>
               <div type="textpart" subtype="verse" n="7">
                  <p>ܬ݁ܽܘܒ݂ ܫܰܐܶܠ ܐܶܢܽܘܢ ܝܶܫܽܘܥ ܂ ܠܡܰܢ ܒ݁ܳܥܶܝܢ ܐܢ̱ܬ݁ܽܘܢ . ܗܶܢܽܘܢ
                    ܕ݁ܶܝܢ ܐܶܡܰܪܘ ܂ ܠܝܶܫܽܘܥ ܢܳܨܪܳܝܳܐ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܗܽܘܢ ܝܶܫܽܘܥ . ܐܶܡܪܶܬ݂ ܠܟ݂ܽܘܢ ܕ݁ܶܐܢܳܐ ܐ̱ܢܳܐ . ܘܶܐܢ ܠܺܝ
                    ܒ݁ܳܥܶܝܢ ܐܢ̱ܬ݁ܽܘܢ ܆ ܫܒ݂ܽܘܩܘ ܠܗܳܠܶܝܢ ܐܳܙܺܠ̱ܝܢ .</p>
               </div>
               <div type="textpart" subtype="verse" n="9">
                  <p>ܕ݁ܬ݂ܶܫܠܰܡ ܡܶܠܬ݂ܳܐ ܕ݁ܶܐܡܰܪ . ܕ݁ܰܐܝܠܶܝܢ ܕ݁ܝܰܗ̱ܒ݂ܬ݁ ܠܺܝ ܆ ܠܳܐ
                    ܐܰܘܒ݁ܕ݂ܶܬ݂ ܡܶܢܗܽܘܢ ܐܳܦ݂ܠܳܐ ܚܰܕ݂ ܀</p>
               </div>
               <div type="textpart" subtype="verse" n="10">
                  <p>ܫܶܡܥܽܘܢ ܕ݁ܶܝܢ ܟ݁ܺܐܦ݂ܳܐ ܆ ܐܺܝܬ݂ ܗ̱ܘܳܐ ܥܠܰܘܗ̱ܝ ܣܰܦ݂ܣܺܪܳܐ ܂
                    ܘܫܰܡܛܳܗ . ܘܰܡܚܳܝܗ̱ܝ ܠܥܰܒ݂ܕ݁ܶܗ ܕ݁ܪܰܒ݁ ܟ݁ܳܗܢܶܐ̈ ܂ ܘܫܰܩܠܳܗ ܐܶܕ݂ܢܶܗ ܕ݁ܝܰܡܺܝܢܳܐ .
                    ܫܡܶܗ ܕ݁ܶܝܢ ܕ݁ܥܰܒ݂ܕ݁ܳܐ ܂ ܡܳܠܶܟ݂ ܀</p>
               </div>
               <div type="textpart" subtype="verse" n="11">
                  <p>ܘܶܐܡܰܪ ܝܶܫܽܘܥ ܠܟ݂ܺܐܦ݂ܳܐ . ܣܺܝܡ ܣܰܦ݂ܣܺܪܳܐ ܒ݁ܚܶܠܬ݂ܳܗ . ܟ݁ܳܣܳܐ
                    ܕ݁ܝܰܗ̱ܒ݂ ܠܺܝ ܐܳܒ݂ܝ ܆ ܠܳܐ ܐܶܫܬ݁ܶܝܘܗ̱ܝ ܀</p>
               </div>
               <div type="textpart" subtype="verse" n="12">
                  <p>ܗܳܝܕ݁ܶܝܢ ܐܶܣܦ݁ܺܝܪ ܘܟ݁ܺܠܺܝܰܪܟ݂ܶܐ̈ ܁ ܘܕ݂ܰܚܫܶܐ̈ ܕ݁ܺܝܗܽܘܕ݂ܳܝܶܐ̈
                    ܆ ܐܰܚܕ݁ܽܘܗ̱ܝ ܠܝܶܫܽܘܥ ܂ ܘܰܐܣܪܽܘܗ̱ܝ .</p>
               </div>
               <div type="textpart" subtype="verse" n="13">
                  <p>ܘܰܐܝܬ݁ܝܽܘܗ̱ܝ ܠܘܳܬ݂ ܚܰܢܳܢ ܠܽܘܩܕ݂ܰܡ . ܡܶܛܽܠ ܕ݁ܰܚܡܽܘܗ̱ܝ ܗ̱ܘܳܐ
                    ܕ݁ܩܰܝܳܦ݂ܳܐ ܇ ܗܰܘ ܕ݁ܺܐܝܬ݂ܰܘܗ̱ܝ ܗ̱ܘܳܐ ܪܰܒ݁ ܟ݁ܳܗܢܶܐ̈ ܕ݁ܫܰܢ̱ܬ݁ܳܐ ܗܳܝ .</p>
               </div>
               <div type="textpart" subtype="verse" n="14">
                  <p>ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܩܰܝܳܦ݂ܳܐ ܆ ܗܰܘ ܕ݁ܰܡܠܰܟ݂ ܠܺܝܗܽܘܕ݂ܳܝܶܐ̈
                    ܇ ܕ݁ܦ݂ܰܩܳܚ ܕ݁ܚܰܕ݂ ܓ݁ܰܒ݂ܪܳܐ ܢܡܽܘܬ݂ ܚܠܳܦ݂ ܥܰܡܳܐ ܀</p>
               </div>
               <div type="textpart" subtype="verse" n="15">
                  <p>ܫܶܡܥܽܘܢ ܕ݁ܶܝܢ ܟ݁ܺܐܦ݂ܳܐ ܁ ܘܚܰܕ݂ ܡܶܢ ܬ݁ܰܠܡܺܝܕ݂ܶܐ̈ ܐ̱ܚܪܳܢܶܐ̈ ܂
                    ܐܳܬ݂ܶܝܢ ܗ̱ܘܰܘ ܒ݁ܳܬ݂ܪܶܗ ܕ݁ܝܶܫܽܘܥ . ܠܗܰܘ ܕ݁ܶܝܢ ܬ݁ܰܠܡܺܝܕ݂ܳܐ ܂ ܝܳܕ݂ܰܥ ܗ̱ܘܳܐ ܠܶܗ ܪܰܒ݁
                    ܟ݁ܳܗܢܶܐ̈ . ܘܥܰܠ ܥܰܡ ܝܶܫܽܘܥ ܠܕ݂ܳܪܬ݁ܳܐ .</p>
               </div>
               <div type="textpart" subtype="verse" n="16">
                  <p>ܫܶܡܥܽܘܢ ܕ݁ܶܝܢ ܩܳܐܶܡ ܗ̱ܘܳܐ ܠܒ݂ܰܪ ܠܘܳܬ݂ ܬ݁ܰܪܥܳܐ . ܘܰܢܦ݂ܰܩ ܗܰܘ
                    ܬ݁ܰܠܡܺܝܕ݂ܳܐ ܐ̱ܚܪܺܢܳܐ ܁ ܕ݁ܝܳܕ݂ܰܥ ܗ̱ܘܳܐ ܠܶܗ ܪܰܒ݁ ܟ݁ܳܗܢܶܐ̈ ܆ ܘܶܐܡܰܪ ܠܢܳܛܪܰܬ݂
                    ܬ݁ܰܪܥܳܐ ܂ ܘܰܐܥܠܶܗ ܠܫܶܡܥܽܘܢ ܀</p>
               </div>
               <div type="textpart" subtype="verse" n="17">
                  <p>ܐܶܡܪܰܬ݂ ܕ݁ܶܝܢ ܥܠܰܝܡܬ݂ܳܐ ܢܳܛܪܰܬ݂ ܬ݁ܰܪܥܳܐ ܠܫܶܡܥܽܘܢ . ܠܡܳܐ ܆
                    ܐܳܦ݂ ܐܰܢ̱ܬ݁ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐܰܢ̱ܬ݁ ܕ݁ܗܳܢܳܐ ܓ݁ܰܒ݂ܪܳܐ ܆ ܐܳܡܰܪ ܠܳܗ ܠܳܐ ܀</p>
               </div>
               <div type="textpart" subtype="verse" n="18">
                  <p>ܘܩܳܝܡܺܝܢ ܗ̱ܘܰܘ ܥܰܒ݂ܕ݁ܶܐ̈ ܘܕ݂ܰܚܫܶܐ̈ ܆ ܘܣܳܝܡܺܝܢ ܗ̱ܘܰܘ ܢܽܘܪܳܐ
                    ܕ݁ܢܶܫܚܢܽܘܢ ܁ ܡܶܛܽܠ ܕ݁ܩܰܪܺܝܫ ܗ̱ܘܳܐ . ܩܳܐܶܡ ܗ̱ܘܳܐ ܕ݁ܶܝܢ ܐܳܦ݂ ܫܶܡܥܽܘܢ ܥܰܡܗܽܘܢ ܂
                    ܘܫܳܚܶܢ .</p>
               </div>
               <div type="textpart" subtype="verse" n="19">
                  <p>ܪܰܒ݁ ܟ݁ܳܗܢܶܐ̈ ܕ݁ܶܝܢ ܫܰܐܠܶܗ ܠܝܶܫܽܘܥ ܁ ܥܰܠ ܬ݁ܰܠܡܺܝܕ݂ܰܘܗ̱ܝ̈
                    ܘܥܰܠ ܝܽܘܠܦ݁ܳܢܶܗ .</p>
               </div>
               <div type="textpart" subtype="verse" n="20">
                  <p>ܘܶܐܡܰܪ ܠܶܗ ܝܶܫܽܘܥ . ܐܶܢܳܐ ܥܺܝܢ ܒ݁ܰܓ݂ܠܶܐ ܡܰܠܠܶܬ݂ ܥܰܡ ܥܰܡܳܐ .
                    ܘܰܒ݂ܟ݂ܽܠܙܒ݂ܰܢ ܐܰܠܦ݂ܶܬ݂ ܒ݁ܰܟ݂ܢܽܘܫܬ݁ܳܐ ܂ ܘܰܒ݂ܗܰܝܟ݁ܠܳܐ . ܐܰܝܟ݁ܳܐ ܕ݁ܟ݂ܽܠܗܽܘܢ
                    ܝܺܗܽܘܕ݂ܳܝܶܐ̈ ܡܶܬ݂ܟ݁ܰܢܫܺܝܢ . ܘܡܶܕ݁ܶܡ ܒ݁ܛܽܘܫܝܳܐ ܠܳܐ ܡܰܠܠܶܬ݂ .</p>
               </div>
               <div type="textpart" subtype="verse" n="21">
                  <p>ܡܳܢܳܐ ܡܫܰܐܶܠ ܐܰܢ̱ܬ݁ ܠܺܝ . ܫܰܐܶܠ ܠܗܳܢܽܘܢ ܕ݁ܰܫܡܰܥܘ ܂ ܡܳܢܳܐ
                    ܡܰܠܠܶܬ݂ ܥܰܡܗܽܘܢ . ܗܳܐ ܗܶܢܽܘܢ ܝܳܕ݂ܥܺܝܢ ܂ ܟ݁ܽܠ ܡܶܕ݁ܶܡ ܕ݁ܶܐܡܪܶܬ݂ ܀</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܚܰܕ݂ ܡܶܢ ܕ݁ܰܚܫܶܐ̈ ܕ݁ܩܳܐܶܡ ܗ̱ܘܳܐ ܂
                    ܡܚܳܝܗ̱ܝ ܥܰܠ ܦ݁ܰܟ݁ܶܗ ܠܝܶܫܽܘܥ ܂ ܘܶܐܡܰܪ ܠܶܗ . ܗܳܟ݂ܰܢܳܐ ܝܳܗܶܒ݂ ܐܰܢ̱ܬ݁ ܦ݁ܶܬ݂ܓ݂ܳܡܳܐ
                    ܠܪܰܒ݁ ܟ݁ܳܗܢܶܐ̈ .</p>
               </div>
               <div type="textpart" subtype="verse" n="23">
                  <p>ܥܢܳܐ ܝܶܫܽܘܥ ܂ ܘܶܐܡܰܪ ܠܶܗ . ܐܶܢ ܒ݁ܺܝܫܳܐܝܺܬ݂ ܡܰܠܠܶܬ݂ ܂ ܐܰܣܗܶܕ݂
                    ܥܰܠ ܒ݁ܺܝܫܬ݁ܳܐ . ܘܶܐܢ ܕ݁ܶܝܢ ܫܰܦ݁ܺܝܪ ܂ ܠܡܳܢܳܐ ܡܚܰܝܬ݁ܳܢܝ ܀.܀.܀܀</p>
               </div>
               <milestone unit="SyrChapter" n="18"/>
               <div type="textpart" subtype="verse" n="24">
                  <p>ܚܰܢܳܢ ܕ݁ܶܝܢ ܫܰܕ݁ܰܪ ܠܝܶܫܽܘܥ ܂ ܟ݁ܰܕ݂ ܐܰܣܺܝܪ ܠܘܳܬ݂ ܩܰܝܳܦ݂ܳܐ
                    ܪܰܒ݁ ܟ݁ܳܗܢܶܐ̈ ܀</p>
               </div>
               <div type="textpart" subtype="verse" n="25">
                  <p>ܘܫܶܡܥܽܘܢ ܟ݁ܺܐܦ݂ܳܐ ܩܳܐܶܡ ܗ̱ܘܳܐ ܘܫܳܚܶܢ . ܘܳܐܡܪܺܝܢ ܠܶܗ . ܠܡܳܐ ܆
                    ܐܳܦ݂ ܐܰܢ̱ܬ݁ ܚܰܕ݂ ܡܶܢ ܬ݁ܰܠܡܺܝܕ݂ܰܘܗ̱ܝ̈ ܐܰܢ̱ܬ݁ ܆ ܘܗܽܘ ܟ݁ܦ݂ܰܪ ܂ ܘܶܐܡܰܪ ܠܳܐ ܗ̱ܘܺܝܬ݂
                    .</p>
               </div>
               <div type="textpart" subtype="verse" n="26">
                  <p>ܐܳܡܰܪ ܠܶܗ ܚܰܕ݂ ܡܶܢ ܥܰܒ݂ܕ݁ܶܐ̈ ܕ݁ܪܰܒ݁ ܟ݁ܳܗܢܶܐ̈ . ܐ̱ܚܝܳܢܶܗ
                    ܕ݁ܗܰܘ ܕ݁ܰܦ݂ܣܰܩ ܗ̱ܘܳܐ ܫܶܡܥܽܘܢ ܐܶܕ݂ܢܶܗ . ܠܳܐ ܐܶܢܳܐ ܚܙܺܝܬ݂ܳܟ݂ ܥܰܡܶܗ ܒ݁ܓ݂ܰܢܬ݂ܳܐ
                    .</p>
               </div>
               <div type="textpart" subtype="verse" n="27">
                  <p>ܘܬ݂ܽܘܒ݂ ܟ݁ܦ݂ܰܪ ܫܶܡܥܽܘܢ . ܘܒ݂ܳܗ ܒ݁ܫܳܥܬ݂ܳܐ ܩܪܳܐ ܬ݁ܰܪܢܳܓ݂ܠܳܐ
                    ܀܀</p>
               </div>
               <div type="textpart" subtype="verse" n="28">
                  <p>ܐܰܝܬ݁ܝܽܘܗ̱ܝ ܕ݁ܶܝܢ ܠܝܶܫܽܘܥ ܡܶܢ ܠܘܳܬ݂ ܩܰܝܳܦ݂ܳܐ ܠܰܦ݁ܪܶܛܳܘܪܺܝܢ .
                    ܘܺܐܝܬ݂ܰܘܗ̱ܝ ܗ̱ܘܳܐ ܨܰܦ݂ܪܳܐ . ܘܗܶܢܽܘܢ ܠܳܐ ܥܰܠܘ ܠܰܦ݁ܪܶܛܳܘܪܺܝܢ ܆ ܕ݁ܠܳܐ ܢܶܬ݂ܛܰܘܫܽܘܢ ܁
                    ܥܰܕ݂ ܐܳܟ݂ܠܺܝܢ ܦ݁ܶܨܚܳܐ .</p>
               </div>
               <div type="textpart" subtype="verse" n="29">
                  <p>ܢܦ݂ܰܩ ܕ݁ܶܝܢ ܦ݁ܺܝܠܰܛܳܘܣ ܠܒ݂ܰܪ ܠܘܳܬ݂ܗܽܘܢ ܂ ܘܶܐܡܰܪ ܠܗܽܘܢ .
                    ܡܳܢܳܐ ܡܶܐܟ݂ܰܠ ܩܰܪܨܳܐ ܐܺܝܬ݂ ܠܟ݂ܽܘܢ ܥܰܠ ܓ݁ܰܒ݂ܪܳܐ ܗܳܢܳܐ .</p>
               </div>
               <div type="textpart" subtype="verse" n="30">
                  <p>ܥܢܰܘ ܂ ܘܳܐܡܪܺܝܢ ܠܶܗ . ܐܶܠܽܘ ܠܳܐ ܥܳܒ݂ܶܕ݂ ܒ݁ܺܝܫܳܬ݂ܳܐ̈ ܗ̱ܘܳܐ ܆
                    ܐܳܦ݂ܠܳܐ ܠܳܟ݂ ܡܰܫܠܡܺܝܢ ܗ̱ܘܰܝܢ ܠܶܗ .</p>
               </div>
               <div type="textpart" subtype="verse" n="31">
                  <p>ܐܳܡܰܪ ܠܗܽܘܢ ܦ݁ܺܝܠܰܛܳܘܣ . ܕ݁ܽܘܒ݂ܪܽܘܗ̱ܝ ܐܰܢ̱ܬ݁ܽܘܢ ܁
                    ܘܕ݂ܽܘܢܽܘܗ̱ܝ ܐܰܝܟ݂ ܢܳܡܽܘܣܟ݂ܽܘܢ . ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ . ܠܳܐ ܫܰܠܺܝܛ ܠܰܢ
                    ܠܡܶܩܛܰܠ ܠܐ̱ܢܳܫ .</p>
               </div>
               <div type="textpart" subtype="verse" n="32">
                  <p>ܕ݁ܬ݂ܶܫܠܰܡ ܡܶܠܬ݂ܳܐ ܕ݁ܶܐܡܰܪ ܝܶܫܽܘܥ ܇ ܟ݁ܰܕ݂ ܡܰܘܕ݁ܰܥ ܒ݁ܰܐܝܢܳܐ
                    ܡܰܘܬ݁ܳܐ ܥܬ݂ܺܝܕ݂ ܕ݁ܰܢܡܽܘܬ݂ ܀</p>
               </div>
               <div type="textpart" subtype="verse" n="33">
                  <p>ܥܰܠ ܕ݁ܶܝܢ ܦ݁ܺܝܠܰܛܳܘܣ ܠܰܦ݁ܪܶܛܳܘܪܺܝܢ ܆ ܘܰܩܪܳܐ ܠܝܶܫܽܘܥ ܂ ܘܶܐܡܰܪ
                    ܠܶܗ . ܐܰܢ̱ܬ݁ ܗ̱ܽܘ ܡܰܠܟ݁ܗܽܘܢ ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="34">
                  <p>ܐܳܡܰܪ ܠܶܗ ܝܶܫܽܘܥ . ܡܶܢ ܢܰܦ݂ܫܳܟ݂ ܐܶܡܰܪܬ݁ ܗܳܕ݂ܶܐ ܆ ܐܰܘ
                    ܐ̱ܚܪܳܢܶܐ̈ ܐܶܡܰܪܘ ܠܳܟ݂ ܥܠܰܝ .</p>
               </div>
               <div type="textpart" subtype="verse" n="35">
                  <p>ܐܳܡܰܪ ܠܶܗ ܦ݁ܺܝܠܰܛܳܘܣ . ܠܡܳܐ ܐܶܢܳܐ ܝܺܗܽܘܕ݂ܳܝܳܐ ܐ̱ܢܳܐ ܆ ܒ݁ܢܰܝ̈
                    ܥܰܡܳܟ݂ ܗ̱ܽܘ ܁ ܘܪܰܒ݁ܰܝ̈ ܟ݁ܳܗܢܶܐ̈ ܐܰܫܠܡܽܘܟ݂ ܠܺܝ . ܡܳܢܳܐ ܥܒ݂ܰܕ݁ܬ݁ .</p>
               </div>
               <div type="textpart" subtype="verse" n="36">
                  <p>ܐܳܡܰܪ ܠܶܗ ܝܶܫܽܘܥ . ܡܰܠܟ݁ܽܘܬ݂ܝ ܕ݁ܺܝܠܝ ܂ ܠܳܐ ܗܘܳܬ݂ ܡܶܢ ܗܳܢܳܐ
                    ܥܳܠܡܳܐ . ܐܶܠܽܘ ܡܶܢ ܥܳܠܡܳܐ ܗ̱ܘܳܬ݂ ܗܳܢܳܐ ܡܰܠܟ݁ܽܘܬ݂ܝ ܆ ܡܶܬ݂ܟ݁ܰܬ݁ܫܺܝܢ ܗ̱ܘܰܘ
                    ܡܫܰܡܫܳܢܰܝ̈ ܂ ܕ݁ܠܳܐ ܐܶܫܬ݁ܠܶܡ ܠܺܝܗܽܘܕ݂ܳܝܶܐ̈ . ܗܳܫܳܐ ܕ݁ܶܝܢ ܡܰܠܟ݁ܽܘܬ݂ܝ ܕ݁ܺܝܠܝ ܂ ܠܳܐ
                    ܗ̱ܘܳܬ݂ ܡܶܟ݁ܳܐ ܀</p>
               </div>
               <div type="textpart" subtype="verse" n="37">
                  <p>ܐܳܡܰܪ ܠܶܗ ܦ݁ܺܝܠܰܛܳܘܣ . ܡܳܕ݂ܶܝܢ ܡܰܠܟ݁ܳܐ ܐܰܢ̱ܬ݁ . ܐܳܡܰܪ ܠܶܗ
                    ܝܶܫܽܘܥ . ܐܰܢ̱ܬ݁ ܐܶܡܰܪܬ݁ ܕ݁ܡܰܠܟ݁ܳܐ ܐ̱ܢܳܐ . ܐܶܢܳܐ ܠܗܳܕ݂ܶܐ ܝܺܠܺܝܕ݂ ܐ̱ܢܳܐ .
                    ܘܰܠܗܳܕ݂ܶܐ ܐܶܬ݂ܺܝܬ݂ ܠܥܳܠܡܳܐ ܂ ܕ݁ܰܐܣܗܶܕ݂ ܥܰܠ ܫܪܳܪܳܐ . ܟ݁ܽܠ ܡܰܢ ܕ݁ܺܐܝܬ݂ܰܘܗ̱ܝ ܡܶܢ
                    ܫܪܳܪܳܐ ܂ ܫܳܡܰܥ ܩܳܠܝ .</p>
               </div>
               <div type="textpart" subtype="verse" n="38">
                  <p>ܐܳܡܰܪ ܠܶܗ ܦ݁ܺܝܠܰܛܳܘܣ . ܡܳܢܰܘ ܫܪܳܪܳܐ . ܘܟ݂ܰܕ݂ ܐܶܡܰܪ ܗܳܕ݂ܶܐ ܆
                    ܢܦ݂ܰܩ ܠܶܗ ܬ݁ܽܘܒ݂ ܠܘܳܬ݂ ܝܺܗܽܘܕ݂ܳܝܶܐ̈ . ܘܶܐܡܰܪ ܠܗܽܘܢ . ܐܶܢܳܐ ܐܳܦ݂ܠܳܐ ܚܕ݂ܳܐ ܥܶܠܬ݂ܳܐ
                    ܡܶܫܟ݁ܰܚ ܐ̱ܢܳܐ ܒ݁ܶܗ .</p>
               </div>
               <div type="textpart" subtype="verse" n="39">
                  <p>ܥܝܳܕ݂ܳܐ ܕ݁ܶܝܢ ܐܺܝܬ݂ ܠܟ݂ܽܘܢ ܂ ܕ݁ܚܰܕ݂ ܐܶܫܪܶܐ ܠܟ݂ܽܘܢ ܒ݁ܦ݂ܶܨܚܳܐ
                    . ܨܳܒ݂ܶܝܢ ܐܢ̱ܬ݁ܽܘܢ ܗܳܟ݂ܺܝܠ ܆ ܐܶܫܪܶܐ ܠܟ݂ܽܘܢ ܠܗܳܢܳܐ ܡܰܠܟ݁ܳܐ ܕ݁ܺܝܗܽܘܕ݂ܳܝܶܐ̈ ܆</p>
               </div>
               <div type="textpart" subtype="verse" n="40">
                  <p>ܘܰܩܥܰܘ ܟ݁ܽܠܗܽܘܢ ܂ ܘܳܐܡܪܺܝܢ . ܠܳܐ ܠܗܳܢܳܐ ܁ ܐܶܠܳܐ ܠܒ݂ܰܪ ܐܰܒ݁ܰܐ
                    . ܐܺܝܬ݂ܰܘܗ̱ܝ ܗ̱ܘܳܐ ܕ݁ܶܝܢ ܗܳܢܳܐ ܁ ܒ݁ܰܪ ܐܰܒ݁ܰܐ ܂ ܓ݁ܰܝܳܣܳܐ ܀܀</p>
               </div>
            </div>
            <div type="textpart" subtype="chapter" n="19">
               <div type="textpart" subtype="verse" n="1">
                  <p> ܗܳܝܕ݁ܶܝܢ ܦ݁ܺܝܠܰܛܳܘܣ ܢܰܓ݁ܕ݂ܶܗ ܠܝܶܫܽܘܥ .</p>
               </div>
               <div type="textpart" subtype="verse" n="2">
                  <p>ܘܶܐܣܛܪܰܛܺܝܽܘܛܶܐ̈ ܓ݁ܕ݂ܰܠܘ ܟ݁ܠܺܝܠܳܐ ܡܶܢ ܟ݁ܽܘܒ݁ܶܐ̈ ܂ ܘܣܳܡܘ ܠܶܗ
                    ܒ݁ܪܺܫܶܗ . ܘܟ݂ܰܣܝܽܘܗ̱ܝ ܢܰܚܬ݁ܶܐ̈ ܕ݁ܰܐܪܓ݁ܘܳܢܳܐ .</p>
               </div>
               <div type="textpart" subtype="verse" n="3">
                  <p>ܘܳܐܡܪܺܝܢ ܗ̱ܘܰܘ ܆ ܫܠܳܡ ܠܳܟ݂ ܁ ܡܰܠܟ݁ܳܐ ܅ ܕ݁ܺܝܗܽܘܕ݂ܳܝܶܐ̈ .
                    ܘܡܳܚܶܝܢ ܗ̱ܘܰܘ ܠܶܗ ܥܰܠ ܦ݁ܰܟ݁ܰܘܗ̱ܝ̈ ܀</p>
               </div>
               <div type="textpart" subtype="verse" n="4">
                  <p>ܘܰܢܦ݂ܰܩ ܦ݁ܺܝܠܰܛܳܘܣ ܬ݁ܽܘܒ݂ ܠܒ݂ܰܪ ܂ ܘܶܐܡܰܪ ܠܗܽܘܢ . ܗܳܐ ܡܰܦ݁ܶܩ
                    ܐ̱ܢܳܐ ܠܶܗ ܠܟ݂ܽܘܢ ܂ ܠܒ݂ܰܪ . ܕ݁ܬ݂ܶܕ݁ܥܽܘܢ ܆ ܕ݁ܠܳܐ ܡܶܫܟ݁ܰܚ ܐ̱ܢܳܐ ܒ݁ܳܬ݂ܪܶܗ ܂ ܐܳܦ݂ܠܳܐ
                    ܚܕ݂ܳܐ ܥܶܠܬ݂ܳܐ .</p>
               </div>
               <div type="textpart" subtype="verse" n="5">
                  <p>ܘܰܢܦ݂ܰܩ ܝܶܫܽܘܥ ܠܒ݂ܰܪ ܆ ܟ݁ܰܕ݂ ܐܺܝܬ݂ ܥܠܰܘܗ̱ܝ ܟ݁ܠܺܝܠܳܐ
                    ܕ݁ܟ݂ܽܘܒ݁ܶܐ̈ ܂ ܘܢܰܚܬ݁ܶܐ̈ ܕ݁ܰܐܪܓ݁ܘܳܢܳܐ . ܘܶܐܡܰܪ ܠܗܽܘܢ ܦ݁ܺܝܠܰܛܳܘܣ . ܗܳܐ ܓ݁ܰܒ݂ܪܳܐ
                    ܀</p>
               </div>
               <div type="textpart" subtype="verse" n="6">
                  <p>ܟ݁ܰܕ݂ ܕ݁ܶܝܢ ܚܙܰܐܘܽܗ̱ܝ ܪܰܒ݁ܰܝ̈ ܟ݁ܳܗܢܶܐ̈ ܘܕ݂ܰܚܫܶܐ̈ ܆ ܩܥܰܘ
                    ܘܳܐܡܪܺܝܢ . ܨܠܽܘܒ݂ܳܝܗ̱ܝ ܁ ܨܠܽܘܒ݂ܳܝܗ̱ܝ ܀ ܐܳܡܰܪ ܠܗܽܘܢ ܦ݁ܺܝܠܰܛܳܘܣ . ܕ݁ܒ݂ܰܪܘ
                    ܐܰܢ̱ܬ݁ܽܘܢ ܘܙܽܘܩܦ݂ܽܘܗ̱ܝ . ܐܶܢܳܐ ܓ݁ܶܝܪ ܠܳܐ ܡܶܫܟ݁ܰܚ ܐ̱ܢܳܐ ܒ݁ܶܗ ܥܶܠܬ݂ܳܐ ܀</p>
               </div>
               <div type="textpart" subtype="verse" n="7">
                  <p>ܐܳܡܪܺܝܢ ܠܶܗ ܝܺܗܽܘܕ݂ܳܝܶܐ̈ . ܠܰܢ ܢܳܡܽܘܣܳܐ ܐܺܝܬ݂ ܠܰܢ . ܘܰܐܝܟ݂
                    ܕ݁ܰܒ݂ܢܳܡܽܘܣܰܢ ܂ ܚܰܝܳܒ݂ ܗ̱ܽܘ ܡܰܘܬ݁ܳܐ ܆ ܕ݁ܰܥܒ݂ܰܕ݂ ܢܰܦ݂ܫܶܗ ܒ݁ܪܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="8">
                  <p>ܟ݁ܰܕ݂ ܫܡܰܥ ܕ݁ܶܝܢ ܦ݁ܺܝܠܰܛܳܘܣ ܗܳܕ݂ܶܐ ܡܶܠܬ݂ܳܐ ܆ ܝܰܬ݁ܺܝܪܳܐܝܺܬ݂
                    ܕ݁ܚܶܠ .</p>
               </div>
               <div type="textpart" subtype="verse" n="9">
                  <p>ܘܥܰܠ ܬ݁ܽܘܒ݂ ܠܰܦ݁ܪܶܛܳܘܪܺܝܢ ܂ ܘܶܐܡܰܪ ܠܝܶܫܽܘܥ . ܐܰܝܡܶܟ݁ܳܐ ܐܰܢ̱ܬ݁
                    . ܝܶܫܽܘܥ ܕ݁ܶܝܢ ܦ݁ܶܬ݂ܓ݂ܳܡܳܐ ܠܳܐ ܝܰܗ̱ܒ݂ ܠܶܗ ܀</p>
               </div>
               <div type="textpart" subtype="verse" n="10">
                  <p>ܐܳܡܰܪ ܠܶܗ ܦ݁ܺܝܠܰܛܳܘܣ . ܥܰܡܝ ܆ ܠܳܐ ܡܡܰܠܶܠ ܐܰܢ̱ܬ݁ ܆ ܠܳܐ ܝܳܕ݂ܰܥ
                    ܐܰܢ̱ܬ݁ ܕ݁ܫܰܠܺܝܛ ܐ̱ܢܳܐ ܕ݁ܶܐܫܪܶܝܟ݂ ܘܫܰܠܺܝܛ ܐ̱ܢܳܐ ܕ݁ܶܐܙܩܦ݂ܳܟ݂ ܆</p>
               </div>
               <div type="textpart" subtype="verse" n="11">
                  <p>ܐܳܡܰܪ ܠܶܗ ܝܶܫܽܘܥ . ܠܰܝܬ݁ ܗ̱ܘܳܐ ܠܳܟ݂ ܥܠܰܝ ܫܽܘܠܛܳܢܳܐ ܐܳܦ݂ ܠܳܐ
                    ܚܰܕ݂ ܇ ܐܶܠܽܘ ܠܳܐ ܝܺܗܺܝܒ݂ ܗ̱ܘܳܐ ܠܳܟ݂ ܡܶܢ ܠܥܶܠ . ܡܶܛܽܠ ܗܳܢܳܐ ܗܰܘ ܡܰܢ ܕ݁ܰܐܫܠܡܰܢܝ
                    ܠܳܟ݂ ܆ ܪܰܒ݁ܳܐ ܗ̱ܝ ܚܛܺܝܬ݂ܶܗ ܡܶܢ ܕ݁ܺܝܠܳܟ݂ ܀</p>
               </div>
               <div type="textpart" subtype="verse" n="12">
                  <p>ܘܡܶܛܽܠ ܗܳܕ݂ܶܐ ܂ ܨܳܒ݂ܶܐ ܗ̱ܘܳܐ ܦ݁ܺܝܠܰܛܳܘܣ ܕ݁ܢܶܫܪܶܝܘܗ̱ܝ .
                    ܝܺܗܽܘܕ݂ܳܝܶܐ̈ ܕ݁ܶܝܢ ܩܳܥܶܝܢ ܗ̱ܘܰܘ ܆ ܕ݁ܶܐܢ ܠܗܳܢܳܐ ܫܳܪܶܐ ܐܰܢ̱ܬ݁ ܂ ܠܳܐ ܗܘܰܝܬ݁ ܪܳܚܡܶܗ
                    ܕ݁ܩܶܣܰܪ . ܟ݁ܽܠ ܡܰܢ ܓ݁ܶܝܪ ܕ݁ܢܰܦ݂ܫܶܗ ܡܰܠܟ݁ܳܐ ܥܳܒ݂ܶܕ݂ ܆ ܣܰܩܽܘܒ݂ܠܳܐ ܗܽܘ ܕ݁ܩܶܣܰܪ
                    .</p>
               </div>
               <div type="textpart" subtype="verse" n="13">
                  <p>ܟ݁ܰܕ݂ ܫܡܰܥ ܕ݁ܶܝܢ ܦ݁ܺܝܠܰܛܳܘܣ ܗܳܕ݂ܶܐ ܡܶܠܬ݂ܳܐ ܆ ܐܰܦ݁ܩܶܗ ܠܝܶܫܽܘܥ
                    ܠܒ݂ܰܪ . ܘܺܝܬ݂ܶܒ݂ ܥܰܠ ܒ݁ܺܝܡ . ܒ݁ܕ݂ܽܘܟ݁ܬ݂ܳܐ ܕ݁ܡܶܬ݂ܩܰܪܝܳܐ ܂ ܪܨܺܝܦ݂ܬ݁ܳܐ ܕ݁ܟ݂ܺܐܦ݂ܶܐ̈
                    . ܥܶܒ݂ܪܳܐܝܺܬ݂ ܕ݁ܶܝܢ ܡܶܬ݂ܰܐܡܪܳܐ ܂ ܓ݁ܦ݂ܺܝܦ݂ܬ݁ܳܐ .</p>
               </div>
               <div type="textpart" subtype="verse" n="14">
                  <p>ܘܰܥܪܽܘܒ݂ܬ݁ܳܐ ܗ̱ܘܳܬ݂ ܕ݁ܦ݂ܶܨܚܳܐ . ܘܺܐܝܬ݂ ܗ̱ܘܰܝ̈ ܐܰܝܟ݂ ܫܳܥܶܐ̈
                    ܫܶܬ݂ ܀ ܘܶܐܡܰܪ ܠܺܝܗܽܘܕ݂ܳܝܶܐ̈ . ܗܳܐ ܡܰܠܟ݁ܟ݂ܽܘܢ .</p>
               </div>
               <div type="textpart" subtype="verse" n="15">
                  <p>ܗܶܢܽܘܢ ܕ݁ܶܝܢ ܩܳܥܶܝܢ ܗ̱ܘܰܘ ܆ ܫܩܽܘܠܳܝܗ̱ܝ ܁ ܫܩܽܘܠܳܝܗ̱ܝ .
                    ܨܠܽܘܒ݂ܳܝܗ̱ܝ ܁ ܨܠܽܘܒ݂ܳܝܗ̱ܝ . ܐܳܡܰܪ ܠܗܽܘܢ ܦ݁ܺܝܠܰܛܳܘܣ . ܠܡܰܠܟ݁ܟ݂ܽܘܢ ܐܶܙܩܽܘܦ݂ ܆
                    ܐܳܡܪܺܝܢ ܪܰܒ݁ܰܝ̈ ܟ݁ܳܗܢܶܐ̈ . ܠܰܝܬ݁ ܠܰܢ ܡܰܠܟ݁ܳܐ ܂ ܐܶܠܳܐ ܐܶܢ ܩܶܣܰܪ ܀</p>
               </div>
               <div type="textpart" subtype="verse" n="16">
                  <p>ܗܳܝܕ݁ܶܝܢ ܐܰܫܠܡܶܗ ܠܗܽܘܢ ܕ݁ܢܶܙܩܦ݂ܽܘܢܳܝܗ̱ܝ . ܘܕ݂ܰܒ݂ܪܽܘܗ̱ܝ
                    ܠܝܶܫܽܘܥ ܘܰܐܦ݁ܩܽܘܗ̱ܝ ܂</p>
               </div>
               <div type="textpart" subtype="verse" n="17">
                  <p>ܟ݁ܰܕ݂ ܫܩܺܝܠ ܙܩܺܝܦ݂ܶܗ ܇ ܠܕ݂ܽܘܟ݁ܬ݂ܳܐ ܕ݁ܡܶܬ݂ܩܰܪܝܳܐ ܂
                    ܩܰܪܩܰܦ݂ܬ݂ܳܐ . ܥܶܒ݂ܪܳܐܝܺܬ݂ ܕ݁ܶܝܢ ܡܶܬ݂ܰܐܡܪܳܐ ܂ ܓ݁ܳܓ݂ܽܘܠܬ݁ܳܐ .</p>
               </div>
               <div type="textpart" subtype="verse" n="18">
                  <p>ܐܰܬ݂ܰܪ ܕ݁ܙܰܩܦ݁ܽܘܗ̱ܝ . ܘܥܰܡܶܗ ܬ݁ܪܶܝܢ̈ ܐ̱ܚܪܳܢܺܝܢ̈ ܁ ܚܰܕ݂
                    ܡܶܟ݁ܳܐ ܘܚܰܕ݂ ܡܶܟ݁ܳܐ ܂ ܘܰܠܝܶܫܽܘܥ ܒ݁ܰܡܨܰܥܬ݂ܳܐ ܀</p>
               </div>
               <div type="textpart" subtype="verse" n="19">
                  <p>ܘܰܟ݂ܬ݂ܰܒ݂ ܐܳܦ݂ ܠܽܘܚܳܐ ܦ݁ܺܝܠܰܛܳܘܣ ܆ ܘܣܳܡ ܥܰܠ ܙܩܺܝܦ݂ܶܗ .
                    ܟ݁ܬ݂ܺܝܒ݂ ܗ̱ܘܳܐ ܕ݁ܶܝܢ ܗܳܟ݂ܰܢܳܐ . ܗܳܢܳܐ ܝܶܫܽܘܥ ܢܳܨܪܳܝܳܐ ܡܰܠܟ݁ܳܐ ܕ݁ܺܝܗܽܘܕ݂ܳܝܶܐ̈
                    .</p>
               </div>
               <div type="textpart" subtype="verse" n="20">
                  <p>ܘܰܠܗܳܢܳܐ ܕ݁ܰܦ݁ܳܐ ܂ ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܩܪܰܐܘܽܗ̱ܝ .
                    ܡܶܛܽܠ ܕ݁ܩܰܪܺܝܒ݂ܳܐ ܗ̱ܘܳܬ݂ ܠܰܡܕ݂ܺܝܢ̱ܬ݁ܳܐ ܕ݁ܽܘܟ݁ܬ݂ܳܐ ܕ݁ܶܐܙܕ݁ܩܶܦ݂ ܒ݁ܳܗ ܝܶܫܽܘܥ .
                    ܘܰܟ݂ܬ݂ܺܝܒ݂ܳܐ ܗ̱ܘܳܐ ܥܶܒ݂ܪܳܐܝܺܬ݂ ܁ ܘܝܰܘܢܳܐܝܺܬ݂ ܂ ܘܰܪܽܗ̱ܘܡܳܐܝܺܬ݂ .</p>
               </div>
               <div type="textpart" subtype="verse" n="21">
                  <p>ܘܶܐܡܰܪܘ ܪܰܒ݁ܰܝ̈ ܟ݁ܳܗܢܶܐ̈ ܠܦ݁ܺܝܠܰܛܳܘܣ . ܠܳܐ ܬ݁ܶܟ݂ܬ݁ܽܘܒ݂
                    ܕ݁ܡܰܠܟ݁ܳܐ ܗܽܘ ܕ݁ܺܝܗܽܘܕ݂ܳܝܶܐ̈ . ܐܶܠܳܐ ܕ݁ܗܽܘ ܐܶܡܰܪ ܂ ܕ݁ܡܰܠܟ݁ܳܐ ܐܶܢܳܐ
                    ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="22">
                  <p>ܐܳܡܰܪ ܦ݁ܺܝܠܰܛܳܘܣ . ܡܶܕ݁ܶܡ ܕ݁ܟ݂ܶܬ݂ܒ݁ܶܬ݂ ܂ ܟ݁ܶܬ݂ܒ݁ܶܬ݂
                    ܀.܀.܀܀</p>
               </div>
               <milestone unit="SyrChapter" n="19"/>
               <div type="textpart" subtype="verse" n="23">
                  <p>ܐܶܣܛܪܰܛܺܝܽܘܛܶܐ̈ ܕ݁ܶܝܢ ܁ ܟ݁ܰܕ݂ ܙܰܩܦ݁ܽܘܗ̱ܝ ܠܝܶܫܽܘܥ ܆ ܫܩܰܠܘ
                    ܢܰܚܬ݁ܰܘܗ̱ܝ̈ ܁ ܘܰܥܒ݂ܰܕ݂ܘ ܠܰܐܪܒ݁ܰܥ ܡܢܰܘܳܢ̈ . ܡܢܳܬ݂ܳܐ ܠܚܰܕ݂ ܡܶܢ ܐܶܣܛܪܰܛܺܝܽܘܛܶܐ̈ .
                    ܟ݁ܽܘܬ݁ܺܝܢܶܗ ܕ݁ܶܝܢ ܐܺܝܬ݂ܶܝܗ ܗ̱ܘܳܬ݂ ܕ݁ܠܳܐ ܚܺܝܛܳܐ ܡܶܢ ܠܥܶܠ . ܙܩܺܝܪܬ݁ܳܐ ܟ݁ܽܠܳܗ
                    .</p>
               </div>
               <div type="textpart" subtype="verse" n="24">
                  <p>ܘܶܐܡܰܪܘ ܚܰܕ݂ ܠܚܰܕ݂ ܂ ܠܳܐ ܢܶܣܕ݁ܩܺܝܗ . ܐܶܠܳܐ ܢܶܦ݁ܶܣ ܥܠܶܝܗ
                    ܡܶܦ݁ܰܣ ܂ ܕ݁ܡܰܢܽܘ ܬ݁ܶܗܘܶܐ ܀ ܘܰܫܠܶܡ ܟ݁ܬ݂ܳܒ݂ܳܐ ܕ݁ܶܐܡܰܪ ܇ ܕ݁ܦ݂ܰܠܶܓ݂ܘ ܢܰܚܬ݁ܰܝ̈
                    ܒ݁ܰܝܢܳܬ݂ܗܽܘܢ ܇ ܘܥܰܠ ܠܒ݂ܽܘܫܝ ܐܰܪܡܺܝܘ ܦ݁ܶܣܳܐ . ܗܳܠܶܝܢ ܥܒ݂ܰܕ݂ܘ ܐܶܣܛܪܰܛܺܝܽܘܛܶܐ̈
                    ܀</p>
               </div>
               <div type="textpart" subtype="verse" n="25">
                  <p>ܩܳܝܡܳܢ̈ ܗ̱ܘܰܝ̈ ܕ݁ܶܝܢ ܠܘܳܬ݂ ܙܩܺܝܦ݂ܶܗ ܕ݁ܝܶܫܽܘܥ ܆ ܐܶܡܶܗ ܂
                    ܘܚܳܬ݂ܳܗ ܕ݁ܶܐܡܶܗ . ܘܡܰܪܝܰܡ ܗܳܝ ܕ݁ܰܩܠܶܝܳܘܦ݁ܳܐ . ܘܡܰܪܝܰܡ ܡܰܓ݂ܕ݁ܠܳܝܬ݁ܳܐ .</p>
               </div>
               <div type="textpart" subtype="verse" n="26">
                  <p>ܝܶܫܽܘܥ ܕ݁ܶܝܢ ܚܙܳܐ ܠܶܐܡܶܗ ܂ ܘܰܠܬ݂ܰܠܡܺܝܕ݂ܳܐ ܗܰܘ ܕ݁ܪܳܚܶܡ ܗ̱ܘܳܐ
                    ܕ݁ܩܳܐܶܡ ܆ ܘܶܐܡܰܪ ܠܶܐܡܶܗ . ܐܰܢ̱ܬ݁ܬ݂ܳܐ ܗܳܐ ܒ݁ܪܶܟ݂ܝ .</p>
               </div>
               <div type="textpart" subtype="verse" n="27">
                  <p>ܘܶܐܡܰܪ ܠܬ݂ܰܠܡܺܝܕ݂ܳܐ ܗܰܘ ܂ ܗܳܐ ܐܶܡܳܟ݂ . ܘܡܶܢ ܗܳܝ ܫܳܥܬ݂ܳܐ ܂
                    ܕ݁ܰܒ݂ܪܳܗ ܬ݁ܰܠܡܺܝܕ݂ܳܐ ܗܰܘ ܠܘܳܬ݂ܶܗ ܀܀</p>
               </div>
               <div type="textpart" subtype="verse" n="28">
                  <p>ܒ݁ܳܬ݂ܰܪ ܗܳܠܶܝܢ ܂ ܝܺܕ݂ܰܥ ܝܶܫܽܘܥ ܕ݁ܟ݂ܽܠܡܶܕ݁ܶܡ ܐܶܫܬ݁ܰܠܰܡ ܆
                    ܘܰܕ݂ܢܶܬ݂ܡܰܠܶܐ ܟ݁ܬ݂ܳܒ݂ܳܐ ܐܶܡܰܪ ܂ ܨܗܶܐ ܐ̱ܢܳܐ ܀</p>
               </div>
               <div type="textpart" subtype="verse" n="29">
                  <p>ܘܡܳܐܢܳܐ ܣܺܝܡ ܗ̱ܘܳܐ ܕ݁ܰܡܠܶܐ ܚܰܠܳܐ . ܗܶܢܽܘܢ ܕ݁ܶܝܢ ܡܠܰܘ
                    ܐܶܣܦ݂ܽܘܓ݁ܳܐ ܡܶܢ ܚܰܠܳܐ ܆ ܘܣܳܡܘ ܥܰܠ ܙܽܘܦ݁ܳܐ ܂ ܘܩܰܪܶܒ݂ܘ ܠܘܳܬ݂ ܦ݁ܽܘܡܶܗ .</p>
               </div>
               <div type="textpart" subtype="verse" n="30">
                  <p>ܟ݁ܰܕ݂ ܕ݁ܶܝܢ ܫܩܰܠ ܗܰܘ ܚܰܠܳܐ ܝܶܫܽܘܥ ܆ ܐܶܡܰܪ ܂ ܗܳܐ ܡܫܰܠܰܡ .
                    ܘܰܐܪܟ݁ܶܢ ܪܺܫܶܗ ܂ ܘܰܐܫܠܶܡ ܪܽܘܚܶܗ ܀</p>
               </div>
               <div type="textpart" subtype="verse" n="31">
                  <p>ܝܺܗܽܘܕ݂ܳܝܶܐ̈ ܕ݁ܶܝܢ ܡܶܛܽܠ ܕ݁ܰܥܪܽܘܒ݂ܬ݁ܳܐ ܗ̱ܘܳܬ݂ ܂ ܐܳܡܪܺܝܢ .
                    ܠܳܐ ܢܒ݂ܽܘܬ݂ܽܘܢ ܦ݁ܰܓ݂ܪܶܐ̈ ܗܳܠܶܝܢ ܥܰܠ ܙܩܺܝܦ݂ܝܰܗܽܘܢ . ܡܶܛܽܠ ܕ݁ܫܰܒ݁ܬ݂ܳܐ ܢܳܓ݂ܗܳܐ .
                    ܝܰܘܡܳܐ ܗ̱ܘܳܐ ܓ݁ܶܝܪ ܪܰܒ݁ܳܐ ܁ ܝܰܘܡܳܐ ܕ݁ܫܰܒ݁ܬ݂ܳܐ ܗܳܝ . ܘܰܒ݂ܥܰܘ ܡܶܢ ܦ݁ܺܝܠܰܛܳܘܣ ܆
                    ܕ݁ܰܢܬ݂ܰܒ݁ܪܽܘܢ ܫܳܩܰܝܗܽܘܢ̈ ܁ ܕ݁ܗܳܢܽܘܢ ܙܩܺܝܦ݂ܶܐ̈ ܂ ܘܢܰܚܬ݂ܽܘܢ ܐܶܢܽܘܢ .</p>
               </div>
               <div type="textpart" subtype="verse" n="32">
                  <p>ܘܶܐܬ݂ܰܘ ܐܶܣܛܪܰܛܺܝܽܘܛܶܐ̈ ܆ ܘܬ݂ܰܒ݁ܰܪܘ ܫܳܩܰܘܗ̱ܝ̈ ܕ݁ܩܰܕ݂ܡܳܝܳܐ ܆
                    ܘܰܕ݂ܗܰܘ ܐ̱ܚܪܺܢܳܐ ܕ݁ܶܐܙܕ݁ܩܶܦ݂ ܥܰܡܶܗ .</p>
               </div>
               <div type="textpart" subtype="verse" n="33">
                  <p>ܘܟ݂ܰܕ݂ ܐܶܬ݂ܰܘ ܠܘܳܬ݂ ܝܶܫܽܘܥ ܆ ܚܙܰܘ ܕ݁ܡܺܝܬ݂ ܠܶܗ ܡܶܢ ܟ݁ܰܕ݁ܽܘ ܂
                    ܘܠܳܐ ܬ݁ܰܒ݁ܰܪܘ ܫܳܩܰܘܗ̱ܝ̈ .</p>
               </div>
               <div type="textpart" subtype="verse" n="34">
                  <p>ܐܶܠܳܐ ܚܰܕ݂ ܡܶܢ ܐܶܣܛܪܰܛܺܝܽܘܛܶܐ̈ ܁ ܡܚܳܝܗ̱ܝ ܒ݁ܕ݂ܰܦ݂ܢܶܗ
                    ܒ݁ܠܽܘܟ݁ܳܝܬ݁ܳܐ ܆ ܘܡܶܚܕ݂ܳܐ ܢܦ݂ܰܩ ܕ݁ܡܳܐ ܘܡܰܝܳܐ̈ .</p>
               </div>
               <div type="textpart" subtype="verse" n="35">
                  <p>ܘܡܰܢ ܕ݁ܰܚܙܳܐ ܐܰܣܗܶܕ݂ . ܘܫܰܪܺܝܪܳܐ ܗ̱ܝ ܣܳܗܕ݁ܽܘܬ݂ܶܗ . ܘܗܽܘ
                    ܝܳܕ݂ܰܥ ܂ ܕ݁ܰܫܪܳܪܳܐ ܐܶܡܰܪ . ܕ݁ܳܐܦ݂ ܐܰܢ̱ܬ݁ܽܘܢ ܬ݁ܗܰܝܡܢܽܘܢ .</p>
               </div>
               <div type="textpart" subtype="verse" n="36">
                  <p>ܗܳܠܶܝܢ ܓ݁ܶܝܪ ܗܘܰܝ̈ ܆ ܕ݁ܢܶܬ݂ܡܰܠܶܐ ܟ݁ܬ݂ܳܒ݂ܳܐ ܕ݁ܶܐܡܰܪ ܇
                    ܕ݁ܓ݂ܰܪܡܳܐ ܠܳܐ ܢܶܬ݁ܬ݁ܒ݂ܰܪ ܒ݁ܶܗ .</p>
               </div>
               <div type="textpart" subtype="verse" n="37">
                  <p>ܘܬ݂ܽܘܒ݂ ܟ݁ܬ݂ܳܒ݂ܳܐ ܐ̱ܚܪܺܢܳܐ ܁ ܕ݁ܶܐܡܰܪ ܇ ܕ݁ܰܢܚܽܘܪܽܘܢ ܒ݁ܡܰܢ
                    ܕ݁ܰܕ݂ܩܰܪܘ ܀</p>
               </div>
               <div type="textpart" subtype="verse" n="38">
                  <p>ܒ݁ܳܬ݂ܰܪ ܗܳܠܶܝܢ ܆ ܝܰܘܣܶܦ݂ ܗܰܘ ܕ݁ܡܶܢ ܪܳܡܬ݂ܳܐ ܁ ܒ݁ܥܳܐ ܡܶܢ
                    ܦ݁ܺܝܠܰܛܳܘܣ ܆ ܡܶܛܽܠ ܕ݁ܬ݂ܰܠܡܺܝܕ݂ܳܐ ܗ̱ܘܳܐ ܕ݁ܝܶܫܽܘܥ : ܘܰܡܛܰܫܶܐ ܗ̱ܘܳܐ ܁ ܡܶܢ ܕ݁ܶܚܠܬ݂ܳܐ
                    ܕ݁ܺܝܗܽܘܕ݂ܳܝܶܐ̈ . ܕ݁ܢܶܫܩܽܘܠ ܦ݁ܰܓ݂ܪܶܗ ܕ݁ܝܶܫܽܘܥ . ܘܰܐܦ݁ܶܣ ܦ݁ܺܝܠܰܛܳܘܣ . ܘܶܐܬ݂ܳܐ
                    ܘܰܫܩܰܠ ܦ݁ܰܓ݂ܪܶܗ ܕ݁ܝܶܫܽܘܥ ܀</p>
               </div>
               <div type="textpart" subtype="verse" n="39">
                  <p>ܘܶܐܬ݂ܳܐ ܐܳܦ݂ ܢܺܝܩܳܕ݂ܺܡܳܘܣ ܆ ܗܰܘ ܕ݁ܶܐܬ݂ܳܐ ܗ̱ܘܳܐ ܡܶܢ ܩܕ݂ܺܝܡ
                    ܠܘܳܬ݂ ܝܶܫܽܘܥ ܒ݁ܠܺܠܝܳܐ ܇ ܘܰܐܝܬ݁ܺܝ ܥܰܡܶܗ ܚܽܘܢܛܬ݂ܳܐ ܕ݁ܡܽܘܪܳܐ ܘܰܕ݂ܥܰܠܘܰܝ ܂ ܐܰܝܟ݂
                    ܡܳܐܐ ܠܺܝܛܪܺܝܢ̈ ܀</p>
               </div>
               <div type="textpart" subtype="verse" n="40">
                  <p>ܘܫܰܩܠܽܘܗ̱ܝ ܠܦ݂ܰܓ݂ܪܶܗ ܕ݁ܝܶܫܽܘܥ ܆ ܘܟ݂ܰܪܟ݂ܽܘܗ̱ܝ ܒ݁ܟ݂ܶܬ݁ܳܢܶܐ̈
                    ܘܰܒ݂ܒ݂ܶܣܡܶܐ̈ . ܐܰܝܟ݁ܰܢܳܐ ܕ݁ܺܐܝܬ݂ ܥܝܳܕ݂ܳܐ ܠܺܝܗܽܘܕ݂ܳܝܶܐ̈ ܕ݁ܢܶܩܒ݁ܪܽܘܢ .</p>
               </div>
               <div type="textpart" subtype="verse" n="41">
                  <p>ܐܺܝܬ݂ ܗ̱ܘܳܬ݂ ܕ݁ܶܝܢ ܁ ܒ݁ܗܳܝ ܕ݁ܽܘܟ݁ܬ݂ܳܐ ܕ݁ܶܐܙܕ݁ܩܶܦ݂ ܒ݁ܳܗ
                    ܝܶܫܽܘܥ ܂ ܓ݁ܰܢܬ݂ܳܐ . ܘܒ݂ܳܗ ܒ݁ܓ݂ܰܢܬ݂ܳܐ ܂ ܒ݁ܶܝܬ݂ ܩܒ݂ܽܘܪܳܐ ܚܰܕ݂̱ܬ݂ܳܐ . ܕ݁ܐ̱ܢܳܫ
                    ܥܕ݂ܰܟ݁ܺܝܠ ܠܳܐ ܐܶܬ݁ܬ݁ܣܺܝܡ ܗ̱ܘܳܐ ܒ݁ܶܗ .</p>
               </div>
               <div type="textpart" subtype="verse" n="42">
                  <p>ܘܣܳܡܽܘܗ̱ܝ ܬ݁ܰܡܳܢ ܠܝܶܫܽܘܥ . ܡܶܛܽܠ ܕ݁ܫܰܒ݁ܬ݂ܳܐ ܥܳܐܠܳܐ ܗ̱ܘܳܬ݂ ܆
                    ܘܡܶܛܽܠ ܕ݁ܩܰܪܺܝܒ݂ ܗ̱ܘܳܐ ܩܰܒ݂ܪܳܐ ܀</p>
               </div>
            </div>
            <div type="textpart" subtype="chapter" n="20">
               <div type="textpart" subtype="verse" n="1">
                  <p> ܒ݁ܚܰܕ݂ ܒ݁ܫܰܒ݁ܳܐ ܕ݁ܶܝܢ ܐܶܬ݂ܳܬ݂ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܒ݁ܨܰܦ݂ܪܳܐ
                    ܥܰܕ݂ ܚܶܫܽܘܟ݂ ܂ ܠܒ݂ܶܝܬ݂ ܩܒ݂ܽܘܪܳܐ . ܘܰܚܙܳܬ݂ ܠܟ݂ܺܐܦ݂ܳܐ ܂ ܕ݁ܰܫܩܺܝܠܳܐ ܡܶܢ ܩܰܒ݂ܪܳܐ
                    .</p>
               </div>
               <div type="textpart" subtype="verse" n="2">
                  <p>ܘܪܶܗܛܰܬ݂ ܐܶܬ݂ܳܬ݂ ܠܘܳܬ݂ ܫܶܡܥܽܘܢ ܟ݁ܺܐܦ݂ܳܐ ܂ ܘܰܠܘܳܬ݂ ܗܰܘ
                    ܬ݁ܰܠܡܺܝܕ݂ܳܐ ܐ̱ܚܪܺܢܳܐ ܕ݁ܪܳܚܶܡ ܗ̱ܘܳܐ ܝܶܫܽܘܥ ܂ ܘܳܐܡܪܳܐ ܠܗܽܘܢ . ܕ݁ܫܰܩܠܽܘܗ̱ܝ ܠܡܳܪܰܢ
                    ܡܶܢ ܗܰܘ ܒ݁ܶܝܬ݂ ܩܒ݂ܽܘܪܳܐ ܆ ܘܠܳܐ ܝܳܕ݂ܥܳܐ ܐ̱ܢܳܐ ܐܰܝܟ݁ܳܐ ܣܳܡܽܘܗ̱ܝ .</p>
               </div>
               <div type="textpart" subtype="verse" n="3">
                  <p>ܘܰܢܦ݂ܰܩ ܫܶܡܥܽܘܢ ܘܗܰܘ ܬ݁ܰܠܡܺܝܕ݂ܳܐ ܐ̱ܚܪܺܢܳܐ ܆ ܘܳܐܬ݂ܶܝܢ ܗ̱ܘܰܘ
                    ܠܒ݂ܶܝܬ݂ ܩܒ݂ܽܘܪܳܐ .</p>
               </div>
               <div type="textpart" subtype="verse" n="4">
                  <p>ܘܪܳܗܛܺܝܢ ܗ̱ܘܰܘ ܬ݁ܪܰܝܗܽܘܢ̈ ܐܰܟ݂ܚܕ݂ܳܐ . ܗܰܘ ܕ݁ܶܝܢ ܬ݁ܰܠܡܺܝܕ݂ܳܐ
                    ܪܗܶܛ ܩܰܕ݁ܡܶܗ ܠܫܶܡܥܽܘܢ ܆ ܘܶܐܬ݂ܳܐ ܩܰܕ݂ܡܳܝܳܐ ܠܒ݂ܶܝܬ݂ ܩܒ݂ܽܘܪܳܐ .</p>
               </div>
               <div type="textpart" subtype="verse" n="5">
                  <p>ܘܰܐܕ݂ܺܝܩ ܚܙܳܐ ܟ݁ܶܬ݁ܳܢܶܐ̈ ܟ݁ܰܕ݂ ܣܺܝܡܺܝܢ . ܡܶܥܰܠ ܕ݁ܶܝܢ ܠܳܐ ܥܰܠ
                    ܀</p>
               </div>
               <div type="textpart" subtype="verse" n="6">
                  <p>ܐܶܬ݂ܳܐ ܕ݁ܶܝܢ ܫܶܡܥܽܘܢ ܒ݁ܳܬ݂ܪܶܗ ܆ ܘܥܰܠ ܠܒ݂ܶܝܬ݂ ܩܒ݂ܽܘܪܳܐ ܂
                    ܘܰܚܙܳܐ ܟ݁ܶܬ݁ܳܢܶܐ̈ ܟ݁ܰܕ݂ ܣܺܝܡܺܝܢ .</p>
               </div>
               <div type="textpart" subtype="verse" n="7">
                  <p>ܘܣܽܘܕ݂ܳܪܳܐ ܗܰܘ ܕ݁ܰܚܙܺܝܩ ܗ̱ܘܳܐ ܒ݁ܪܺܫܶܗ ܆ ܠܳܐ ܥܰܡ ܟ݁ܶܬ݁ܳܢܶܐ̈ .
                    ܐܶܠܳܐ ܟ݁ܰܕ݂ ܟ݁ܪܺܝܟ݂ ܘܣܺܝܡ ܠܰܣܛܰܪ ܒ݁ܰܚܕ݂ܳܐ ܕ݁ܽܘܟ݁ܳܐ .</p>
               </div>
               <div type="textpart" subtype="verse" n="8">
                  <p>ܗܳܝܕ݁ܶܝܢ ܥܰܠ ܐܳܦ݂ ܗܰܘ ܬ݁ܰܠܡܺܝܕ݂ܳܐ ܕ݁ܶܐܬ݂ܳܐ ܩܰܕ݂ܡܳܝܳܐ ܠܒ݂ܶܝܬ݂
                    ܩܒ݂ܽܘܪܳܐ ܆ ܘܰܚܙܳܐ ܂ ܘܗܰܝܡܶܢ .</p>
               </div>
               <div type="textpart" subtype="verse" n="9">
                  <p>ܠܳܐ ܓ݁ܶܝܪ ܥܕ݂ܰܟ݁ܺܝܠ ܝܳܕ݂ܥܺܝܢ ܗ̱ܘܰܘ ܡܶܢ ܟ݁ܬ݂ܳܒ݂ܶܐ̈ ܇
                    ܕ݁ܰܥܬ݂ܺܝܕ݂ ܗ̱ܘܳܐ ܠܰܡܩܳܡ ܡܶܢ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="10">
                  <p>ܘܶܐܙܰܠܘ ܗܶܢܽܘܢ ܬ݁ܰܠܡܺܝܕ݂ܶܐ̈ ܬ݁ܽܘܒ݂ ܠܕ݂ܽܘܟ݁ܰܬ݂ܗܽܘܢ ܀</p>
               </div>
               <div type="textpart" subtype="verse" n="11">
                  <p>ܡܰܪܝܰܡ ܕ݁ܶܝܢ ܩܳܝܡܳܐ ܗ̱ܘܳܬ݂ ܠܘܳܬ݂ ܩܰܒ݂ܪܳܐ ܂ ܘܒ݂ܳܟ݂ܝܳܐ .
                    ܘܟ݂ܰܕ݂ ܒ݁ܳܟ݂ܝܳܐ ܂ ܐܰܕ݂ܺܝܩܰܬ݂ ܒ݁ܩܰܒ݂ܪܳܐ ܆</p>
               </div>
               <div type="textpart" subtype="verse" n="12">
                  <p>ܘܰܚܙܳܬ݂ ܬ݁ܪܶܝܢ̈ ܡܰܠܰܐܟ݂ܶܐ̈ ܒ݁ܚܶܘܳܪܶܐ̈ ܕ݁ܝܳܬ݂ܒ݁ܺܝܢ . ܚܰܕ݂ ܡܶܢ
                    ܐܶܣܳܕ݂ܰܘܗ̱ܝ̈ ܂ ܘܚܰܕ݂ ܡܶܢ ܪܶܓ݂ܠܰܘܗ̱ܝ̈ . ܐܰܝܟ݁ܳܐ ܕ݁ܣܺܝܡ ܗ̱ܘܳܐ ܦ݁ܰܓ݂ܪܶܗ ܕ݁ܝܶܫܽܘܥ
                    .</p>
               </div>
               <div type="textpart" subtype="verse" n="13">
                  <p>ܘܳܐܡܪܺܝܢ ܠܳܗ . ܐܰܢ̱ܬ݁ܬ݂ܳܐ ܂ ܡܳܢܳܐ ܒ݁ܳܟ݂ܝܳܐ ܐܰܢ̱ܬ݁ܝ . ܐܳܡܪܳܐ
                    ܠܗܽܘܢ . ܕ݁ܫܰܩܠܽܘܗ̱ܝ ܠܡܳܪܝ ܂ ܘܠܳܐ ܝܳܕ݂ܥܳܐ ܐ̱ܢܳܐ ܐܰܝܟ݁ܳܐ ܣܳܡܽܘܗ̱ܝ .</p>
               </div>
               <div type="textpart" subtype="verse" n="14">
                  <p>ܗܳܕ݂ܶܐ ܐܶܡܪܰܬ݂ ܘܶܐܬ݂ܦ݁ܰܢܝܰܬ݂ ܠܒ݂ܶܣܬ݁ܪܳܗ ܇ ܘܰܚܙܳܬ݂ ܠܝܶܫܽܘܥ
                    ܕ݁ܩܳܐܶܡ ܆ ܘܠܳܐ ܝܳܕ݂ܥܳܐ ܗ̱ܘܳܬ݂ ܕ݁ܝܶܫܽܘܥ ܗ̱ܽܘ .</p>
               </div>
               <div type="textpart" subtype="verse" n="15">
                  <p>ܐܳܡܰܪ ܠܳܗ ܝܶܫܽܘܥ . ܐܰܢ̱ܬ݁ܬ݂ܳܐ ܂ ܡܳܢܳܐ ܒ݁ܳܟ݂ܝܳܐ ܐܰܢ̱ܬ݁ܝ .
                    ܘܰܠܡܰܢ ܒ݁ܳܥܝܳܐ ܐܰܢ̱ܬ݁ܝ . ܗܺܝ ܕ݁ܶܝܢ ܣܶܒ݂ܪܰܬ݂ ܂ ܕ݁ܓ݂ܰܢܳܢܳܐ ܗܽܘ . ܘܳܐܡܪܳܐ ܠܶܗ .
                    ܡܳܪܝ ܆ ܐܶܢ ܐܰܢ̱ܬ݁ ܫܩܰܠܬ݁ܳܝܗ̱ܝ ܂ ܐܶܡܰܪ ܠܺܝ ܐܰܝܟ݁ܳܐ ܣܳܡܬ݁ܳܝܗ̱ܝ . ܐܺܙܰܠ ܐܶܫܩܠܺܝܘܗ̱ܝ
                    .</p>
               </div>
               <div type="textpart" subtype="verse" n="16">
                  <p>ܐܳܡܰܪ ܠܳܗ ܝܶܫܽܘܥ ܁ ܡܰܪܝܰܡ . ܘܶܐܬ݂ܦ݁ܰܢܝܰܬ݂ ܘܳܐܡܪܳܐ ܠܶܗ
                    ܥܶܒ݂ܪܳܐܝܺܬ݂ . ܪܰܒ݁ܽܘܠܺܝ . ܕ݁ܡܶܬ݂ܶܐܡܰܪ ܡܰܠܦ݂ܳܢܳܐ .</p>
               </div>
               <div type="textpart" subtype="verse" n="17">
                  <p>ܐܳܡܰܪ ܠܳܗ ܝܶܫܽܘܥ . ܠܳܐ ܬ݁ܶܬ݂ܩܰܪܒ݂ܺܝܢ ܠܺܝ . ܠܳܐ ܓ݁ܶܝܪ
                    ܥܕ݂ܰܟ݁ܺܝܠ ܣܶܠܩܶܬ݂ ܠܘܳܬ݂ ܐܳܒ݂ܝ . ܙܶܠܝ ܕ݁ܶܝܢ ܠܘܳܬ݂ ܐܰܚܰܝ̈ ܂ ܘܶܐܡܰܪܝ ܠܗܽܘܢ . ܣܳܠܶܩ
                    ܐ̱ܢܳܐ ܠܘܳܬ݂ ܐܳܒ݂ܝ ܂ ܘܰܐܒ݂ܽܘܟ݂ܽܘܢ . ܘܰܐܠܳܗܝ ܂ ܘܰܐܠܳܗܟ݂ܽܘܢ ܀</p>
               </div>
               <div type="textpart" subtype="verse" n="18">
                  <p>ܗܳܝܕ݁ܶܝܢ ܐܶܬ݂ܳܬ݂ ܡܰܪܝܰܡ ܡܰܓ݂ܕ݁ܠܳܝܬ݁ܳܐ ܆ ܘܣܰܒ݁ܪܰܬ݂
                    ܠܬ݂ܰܠܡܺܝܕ݂ܶܐ̈ ܁ ܕ݁ܰܚܙܳܬ݂ ܠܡܳܪܰܢ ܂ ܘܰܕ݂ܗܳܠܶܝܢ ܐܶܡܰܪ ܠܳܗ ܀.܀.܀܀</p>
               </div>
               <milestone unit="SyrChapter" n="20"/>
               <div type="textpart" subtype="verse" n="19">
                  <p>ܟ݁ܰܕ݂ ܗܘܳܐ ܕ݁ܶܝܢ ܪܰܡܫܳܐ ܕ݁ܝܰܘܡܳܐ ܗܰܘ ܕ݁ܚܰܕ݂ ܒ݁ܫܰܒ݁ܳܐ :
                    ܘܬ݂ܰܪܥܶܐ̈ ܐܰܚܺܝܕ݂ܺܝܢ ܗ̱ܘܰܘ ܕ݁ܰܐܝܟ݁ܳܐ ܕ݁ܺܐܝܬ݂ܰܝܗܽܘܢ ܗ̱ܘܰܘ ܬ݁ܰܠܡܺܝܕ݂ܶܐ̈ : ܡܶܛܽܠ
                    ܕ݁ܶܚܠܬ݂ܳܐ ܕ݁ܺܝܗܽܘܕ݂ܳܝܶܐ̈ ܆ ܐܶܬ݂ܳܐ ܝܶܫܽܘܥ ܩܳܡ ܒ݁ܰܝܢܳܬ݂ܗܽܘܢ ܂ ܘܶܐܡܰܪ ܠܗܽܘܢ .
                    ܫܠܳܡܳܐ ܥܰܡܟ݂ܽܘܢ .</p>
               </div>
               <div type="textpart" subtype="verse" n="20">
                  <p>ܗܳܕ݂ܶܐ ܐܶܡܰܪ ܆ ܘܚܰܘܺܝ ܐܶܢܽܘܢ ܐܺܝܕ݂ܰܘܗ̱ܝ̈ ܂ ܘܣܶܛܪܶܗ .
                    ܘܰܚܕ݂ܺܝܘ ܬ݁ܰܠܡܺܝܕ݂ܶܐ̈ ܕ݁ܰܚܙܰܘ ܠܡܳܪܰܢ .</p>
               </div>
               <div type="textpart" subtype="verse" n="21">
                  <p>ܐܶܡܰܪ ܠܗܽܘܢ ܕ݁ܶܝܢ ܬ݁ܽܘܒ݂ ܝܶܫܽܘܥ . ܫܠܳܡܳܐ ܥܰܡܟ݂ܽܘܢ .
                    ܐܰܝܟ݁ܰܢܳܐ ܕ݁ܫܰܕ݁ܪܰܢܝ ܐܳܒ݂ܝ ܁ ܐܳܦ݂ ܐܶܢܳܐ ܡܫܰܕ݁ܰܪ ܐ̱ܢܳܐ ܠܟ݂ܽܘܢ ܀</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܐܶܡܰܪ ܗܳܠܶܝܢ ܆ ܢܦ݂ܰܚ ܒ݁ܗܽܘܢ ܂ ܘܶܐܡܰܪ ܠܗܽܘܢ . ܩܰܒ݁ܶܠܘ
                    ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="23">
                  <p>ܐܶܢ ܬ݁ܶܫܒ݁ܩܽܘܢ ܚܛܳܗܶܐ̈ ܠܐ̱ܢܳܫ ܂ ܢܶܫܬ݁ܰܒ݂ܩܽܘܢ ܠܶܗ . ܘܶܐܢ
                    ܬ݁ܶܐܚܕ݁ܽܘܢ ܕ݁ܐ̱ܢܳܫ ܂ ܐܰܚܺܝܕ݂ܺܝܢ ܀</p>
               </div>
               <div type="textpart" subtype="verse" n="24">
                  <p>ܬ݁ܳܐܘܡܰܐ ܕ݁ܶܝܢ ܚܰܕ݂ ܡܶܢ ܬ݁ܪܶܥܣܰܪܬ݁ܳܐ̈ : ܗܰܘ ܕ݁ܡܶܬ݂ܶܐܡܰܪ
                    ܬ݁ܳܐܡܳܐ ܂ ܠܳܐ ܗ̱ܘܳܐ ܬ݁ܰܡܳܢ ܗ̱ܘܳܐ ܥܰܡܗܽܘܢ ܟ݁ܰܕ݂ ܐܶܬ݂ܳܐ ܝܶܫܽܘܥ .</p>
               </div>
               <div type="textpart" subtype="verse" n="25">
                  <p>ܘܳܐܡܪܺܝܢ ܠܶܗ ܬ݁ܰܠܡܺܝܕ݂ܶܐ̈ . ܚܙܰܝܢ ܠܡܳܪܰܢ . ܗܽܘ ܕ݁ܶܝܢ ܐܶܡܰܪ
                    ܠܗܽܘܢ . ܐܶܠܳܐ ܚܳܙܶܐ ܐ̱ܢܳܐ ܒ݁ܺܐܝܕ݂ܰܘܗ̱ܝ̈ ܕ݁ܽܘܟ݁ܝܳܬ݂ܳܐ̈ ܕ݁ܨܶܨܶܐ̈ : ܘܪܳܡܶܐ ܐ̱ܢܳܐ
                    ܒ݁ܗܶܝܢ ܨܶܒ݂ܥܳܬ݂ܝ̈ : ܘܡܰܘܫܶܛ ܐ̱ܢܳܐ ܐܺܝܕ݂ܝ ܒ݁ܕ݂ܰܦ݂ܢܶܗ ܆ ܠܳܐ ܡܗܰܝܡܶܢ ܐ̱ܢܳܐ ܀</p>
               </div>
               <div type="textpart" subtype="verse" n="26">
                  <p>ܘܒ݂ܳܬ݂ܰܪ ܬ݁ܡܳܢܝܳܐ ܝܰܘܡܺܝܢ̈ ܆ ܬ݁ܽܘܒ݂ ܠܓ݂ܰܘ ܗ̱ܘܰܘ ܬ݁ܰܠܡܺܝܕ݂ܶܐ̈
                    ܂ ܘܬ݂ܳܐܘܡܰܐ ܥܰܡܗܽܘܢ . ܘܶܐܬ݂ܳܐ ܝܶܫܽܘܥ ܁ ܟ݁ܰܕ݂ ܐܰܚܺܝܕ݂ܺܝܢ ܬ݁ܰܪܥܶܐ̈ ܆ ܩܳܡ
                    ܒ݁ܰܡܨܰܥܬ݂ܳܐ ܂ ܘܶܐܡܰܪ ܠܗܽܘܢ . ܫܠܳܡܳܐ ܥܰܡܟ݂ܽܘܢ .</p>
               </div>
               <div type="textpart" subtype="verse" n="27">
                  <p>ܘܶܐܡܰܪ ܠܬ݂ܳܐܘܡܰܐ . ܐܰܝܬ݁ܳܐ ܨܶܒ݂ܥܳܟ݂ ܠܗܳܪܟ݁ܳܐ ܂ ܘܰܚܙܺܝ
                    ܐܺܝܕ݂ܰܝ̈ . ܘܰܐܝܬ݁ܳܐ ܐܺܝܕ݂ܳܟ݂ ܂ ܘܰܐܘܫܶܛ ܒ݁ܓ݂ܰܒ݁ܝ . ܘܠܳܐ ܬ݁ܶܗܘܶܐ ܠܳܐ ܡܗܰܝܡܢܳܐ ܁
                    ܐܶܠܳܐ ܡܗܰܝܡܢܳܐ ܀</p>
               </div>
               <div type="textpart" subtype="verse" n="28">
                  <p>ܘܰܥܢܳܐ ܬ݁ܳܐܘܡܰܐ ܂ ܘܶܐܡܰܪ ܠܶܗ . ܡܳܪܝ ܂ ܘܰܐܠܳܗܝ .</p>
               </div>
               <div type="textpart" subtype="verse" n="29">
                  <p>ܐܳܡܰܪ ܠܶܗ ܝܶܫܽܘܥ . ܗܳܫܳܐ ܕ݁ܰܚܙܰܝܬ݁ܳܢܝ ܂ ܗܰܝܡܶܢܬ݁ .
                    ܛܽܘܒ݂ܰܝܗܽܘܢ̈ ܠܰܐܝܠܶܝܢ ܕ݁ܠܳܐ ܚܙܰܐܘܽܢܝ ܘܗܰܝܡܶܢܘ ܀܀</p>
               </div>
               <div type="textpart" subtype="verse" n="30">
                  <p>ܣܰܓ݁ܺܝܳܐܬ݂ܳܐ̈ ܕ݁ܶܝܢ ܐܳܬ݂ܘܳܬ݂ܳܐ̈ ܐ̱ܚܪܳܢܝܳܬ݂ܳܐ̈ ܥܒ݂ܰܕ݂ ܝܶܫܽܘܥ
                    ܩܕ݂ܳܡ ܬ݁ܰܠܡܺܝܕ݂ܰܘܗ̱ܝ̈ ܇ ܐܰܝܠܶܝܢ ܕ݁ܠܳܐ ܟ݁ܬ݂ܺܝܒ݂ܳܢ̈ ܒ݁ܰܟ݂ܬ݂ܳܒ݂ܳܐ ܗܳܢܳܐ .</p>
               </div>
               <div type="textpart" subtype="verse" n="31">
                  <p>ܐܳܦ݂ ܗܳܠܶܝܢ ܕ݁ܶܝܢ ܕ݁ܰܟ݂ܬ݂ܺܝܒ݂ܳܢ̈ ܆ ܕ݁ܰܬ݂ܗܰܝܡܢܽܘܢ ܂ ܕ݁ܝܶܫܽܘܥ
                    ܗܽܘ ܡܫܺܝܚܳܐ ܒ݁ܪܶܗ ܕ݁ܰܐܠܳܗܳܐ . ܘܡܳܐ ܕ݁ܗܰܝܡܶܢܬ݁ܽܘܢ ܆ ܢܶܗܘܽܘܢ ܠܟ݂ܽܘܢ ܒ݁ܰܫܡܶܗ ܚܰܝܶܐ̈
                    ܕ݁ܰܠܥܳܠܰܡ ܀</p>
               </div>
            </div>
            <div type="textpart" subtype="chapter" n="21">
               <div type="textpart" subtype="verse" n="1">
                  <p> ܒ݁ܳܬ݂ܰܪ ܗܳܠܶܝܢ ܆ ܚܰܘܺܝ ܬ݁ܽܘܒ݂ ܢܰܦ݂ܫܶܗ ܝܶܫܽܘܥ
                    ܠܬ݂ܰܠܡܺܝܕ݂ܰܘܗ̱ܝ̈ ܇ ܥܰܠ ܝܰܡܳܐ ܕ݁ܛܺܝܒ݂ܶܪܺܝܳܘܣ . ܚܰܘܺܝ ܕ݁ܶܝܢ ܗܳܟ݂ܰܢܳܐ .</p>
               </div>
               <div type="textpart" subtype="verse" n="2">
                  <p>ܐܺܝܬ݂ܰܝܗܽܘܢ ܗ̱ܘܰܘ ܐܰܟ݂ܚܕ݂ܳܐ ܆ ܫܶܡܥܽܘܢ ܟ݁ܺܐܦ݂ܳܐ . ܘܬ݂ܳܐܘܡܰܐ
                    ܕ݁ܡܶܬ݂ܶܐܡܰܪ ܬ݁ܳܐܡܳܐ . ܘܢܰܬ݂ܰܢܰܝܐܝܺܠ ܗܰܘ ܕ݁ܡܶܢ ܩܳܛܢܶܐ ܕ݁ܰܓ݂ܠܺܝܠܳܐ . ܘܰܒ݂ܢܰܝ̈
                    ܙܰܒ݂ܕ݂ܰܝ ܆ ܘܰܬ݂ܪܶܝܢ̈ ܐ̱ܚܪܳܢܺܝܢ̈ ܡܶܢ ܬ݁ܰܠܡܺܝܕ݂ܶܐ̈ .</p>
               </div>
               <div type="textpart" subtype="verse" n="3">
                  <p>ܐܳܡܰܪ ܠܗܽܘܢ ܫܶܡܥܽܘܢ ܟ݁ܺܐܦ݂ܳܐ . ܐܳܙܶܠ ܐ̱ܢܳܐ ܐܶܨܽܘܕ݂ ܢܽܘܢܶܐ̈ .
                    ܐܳܡܪܺܝܢ ܠܶܗ ܐܳܦ݂ ܚܢܰܢ ܐܳܬ݂ܶܝܢܰܢ ܥܰܡܳܟ݂ . ܘܰܢܦ݂ܰܩܘ ܘܰܣܠܶܩܘ ܠܰܣܦ݂ܺܝܢ̱ܬ݁ܳܐ .
                    ܘܰܒ݂ܗܰܘ ܠܺܠܝܳܐ ܡܶܕ݁ܶܡ ܠܳܐ ܨܳܕ݂ܘ .</p>
               </div>
               <div type="textpart" subtype="verse" n="4">
                  <p>ܟ݁ܰܕ݂ ܕ݁ܶܝܢ ܗܘܳܐ ܨܰܦ݂ܪܳܐ ܆ ܩܳܡ ܝܶܫܽܘܥ ܥܰܠ ܝܰܕ݂ ܝܰܡܳܐ ܆ ܘܠܳܐ
                    ܝܕ݂ܰܥܘ ܬ݁ܰܠܡܺܝܕ݂ܶܐ̈ ܕ݁ܝܶܫܽܘܥ ܗ̱ܽܘ ܀</p>
               </div>
               <div type="textpart" subtype="verse" n="5">
                  <p>ܘܶܐܡܰܪ ܠܗܽܘܢ ܝܶܫܽܘܥ . ܛܠܳܝܶܐ̈ ܆ ܠܡܳܐ ܆ ܐܺܝܬ݂ ܠܟ݂ܽܘܢ ܡܶܕ݁ܶܡ
                    ܠܡܶܠܥܰܣ ܆ ܐܳܡܪܺܝܢ ܠܶܗ ܠܳܐ .</p>
               </div>
               <div type="textpart" subtype="verse" n="6">
                  <p>ܐܳܡܰܪ ܠܗܽܘܢ . ܐܰܪܡܰܘ ܡܨܺܝܕ݂ܬ݁ܟ݂ܽܘܢ ܡܶܢ ܓ݁ܰܒ݁ܳܐ ܕ݁ܝܰܡܺܝܢܳܐ
                    ܕ݁ܰܣܦ݂ܺܝܢ̱ܬ݁ܳܐ ܂ ܘܡܶܫܟ݁ܚܺܝܢ ܐܢ̱ܬ݁ܽܘܢ . ܘܰܐܪܡܺܝܘ ܂ ܘܠܳܐ ܐܶܫܟ݁ܰܚܘ ܠܡܶܓ݁ܕ݂ܳܗ
                    ܠܰܡܨܺܝܕ݂ܬ݁ܳܐ ܇ ܡܶܢ ܣܽܘܓ݂ܳܐܐ ܕ݁ܢܽܘܢܶܐ̈ ܕ݁ܶܐܚܕ݁ܰܬ݂ ܀</p>
               </div>
               <div type="textpart" subtype="verse" n="7">
                  <p>ܘܶܐܡܰܪ ܬ݁ܰܠܡܺܝܕ݂ܳܐ ܗܰܘ ܕ݁ܪܳܚܶܡ ܗ̱ܘܳܐ ܠܶܗ ܝܶܫܽܘܥ ܠܟ݂ܺܐܦ݂ܳܐ .
                    ܗܳܢܳܐ ܂ ܡܳܪܰܢ ܗ̱ܽܘ . ܫܶܡܥܽܘܢ ܕ݁ܶܝܢ ܟ݁ܰܕ݂ ܫܡܰܥ ܕ݁ܡܳܪܰܢ ܗ̱ܽܘ ܆ ܢܣܰܒ݂ ܟ݁ܽܘܬ݁ܺܝܢܶܗ ܂
                    ܡܚܳܐ ܒ݁ܚܰܨܰܘܗ̱ܝ̈ . ܡܶܛܽܠ ܕ݁ܥܰܪܛܶܠܳܝܳܐ ܗ̱ܘܳܐ . ܘܰܫܕ݂ܳܐ ܢܰܦ݂ܫܶܗ ܒ݁ܝܰܡܳܐ ܂
                    ܕ݁ܢܺܐܬ݂ܶܐ ܠܘܳܬ݂ ܝܶܫܽܘܥ .</p>
               </div>
               <div type="textpart" subtype="verse" n="8">
                  <p>ܐ̱ܚܪܳܢܶܐ̈ ܕ݁ܶܝܢ ܬ݁ܰܠܡܺܝܕ݂ܶܐ̈ ܂ ܒ݁ܰܣܦ݂ܺܝܢ̱ܬ݁ܳܐ ܐܶܬ݂ܰܘ . ܠܳܐ
                    ܓ݁ܶܝܪ ܪܰܚܺܝܩܺܝܢ ܗ̱ܘܰܘ ܣܰܓ݁ܺܝ ܡܶܢ ܐܰܪܥܳܐ ܇ ܐܶܠܳܐ ܐܰܝܟ݂ ܡܰܐܬ݂ܶܝܢ ܐܰܡܺܝܢ̈ .
                    ܘܢܳܓ݂ܕ݁ܺܝܢ ܗ̱ܘܰܘ ܠܳܗ ܠܰܡܨܺܝܕ݂ܬ݁ܳܐ ܗܳܝ ܕ݁ܢܽܘܢܶܐ̈ ܀</p>
               </div>
               <div type="textpart" subtype="verse" n="9">
                  <p>ܟ݁ܰܕ݂ ܕ݁ܶܝܢ ܣܠܶܩܘ ܠܰܐܪܥܳܐ ܆ ܚܙܰܘ ܓ݁ܽܘܡܪܶܐ̈ ܟ݁ܰܕ݂ ܣܺܝܡܳܢ̈ .
                    ܘܢܽܘܢܳܐ ܟ݁ܰܕ݂ ܣܺܝܡ ܥܠܰܝܗܶܝܢ ܘܠܰܚܡܳܐ .</p>
               </div>
               <div type="textpart" subtype="verse" n="10">
                  <p>ܘܶܐܡܰܪ ܠܗܽܘܢ ܝܶܫܽܘܥ . ܐܰܝܬ݁ܰܘ ܡܶܢ ܗܳܢܽܘܢ ܢܽܘܢܶܐ̈ ܕ݁ܨܳܕ݂ܬ݁ܽܘܢ
                    ܗܳܫܳܐ .</p>
               </div>
               <div type="textpart" subtype="verse" n="11">
                  <p>ܘܰܣܠܶܩ ܫܶܡܥܽܘܢ ܟ݁ܺܐܦ݂ܳܐ . ܘܢܰܓ݂ܕ݁ܳܗ ܠܰܡܨܺܝܕ݂ܬ݁ܳܐ ܠܰܐܪܥܳܐ ܆
                    ܟ݁ܰܕ݂ ܡܰܠܝܳܐ ܢܽܘܢܶܐ̈ ܪܰܘܪܒ݂ܶܐ̈ . ܡܳܐܐ ܘܚܰܡܫܺܝܢ ܘܰܬ݂ܠܳܬ݂ܳܐ . ܘܰܒ݂ܗܳܢܳܐ ܟ݁ܽܠܶܗ
                    ܝܽܘܩܪܳܐ ܠܳܐ ܐܶܨܛܰܪܝܰܬ݂ ܡܨܺܝܕ݂ܬ݁ܳܐ ܗܳܝ ܀</p>
               </div>
               <div type="textpart" subtype="verse" n="12">
                  <p>ܘܶܐܡܰܪ ܠܗܽܘܢ ܝܶܫܽܘܥ ܁ ܬ݁ܰܘ ܐܶܫܬ݁ܰܪܰܘ . ܐ̱ܢܳܫ ܕ݁ܶܝܢ ܡܶܢ
                    ܬ݁ܰܠܡܺܝܕ݂ܶܐ̈ ܆ ܠܳܐ ܡܰܡܪܰܚ ܗ̱ܘܳܐ ܕ݁ܰܢܫܰܐܠܺܝܘܗ̱ܝ ܕ݁ܡܰܢܽܘ . ܕ݁ܝܳܕ݂ܥܺܝܢ ܗ̱ܘܰܘ
                    ܕ݁ܡܳܪܰܢ ܗ̱ܽܘ .</p>
               </div>
               <div type="textpart" subtype="verse" n="13">
                  <p>ܩܪܶܒ݂ ܕ݁ܶܝܢ ܝܶܫܽܘܥ ܁ ܘܰܫܩܰܠ ܠܰܚܡܳܐ ܘܢܽܘܢܶܐ̈ ܂ ܘܝܰܗ̱ܒ݂ ܠܗܽܘܢ
                    ܀</p>
               </div>
               <div type="textpart" subtype="verse" n="14">
                  <p>ܗܳܕ݂ܶܐ ܕ݁ܰܬ݂ܠܳܬ݂ ܙܰܒ݂ܢܺܝܢ̈ ܐܶܬ݂ܚܙܺܝ ܝܶܫܽܘܥ ܠܬ݂ܰܠܡܺܝܕ݂ܰܘܗ̱ܝ̈
                    . ܟ݁ܰܕ݂ ܩܳܡ ܡܶܢ ܒ݁ܶܝܬ݂ ܡܺܝܬ݂ܶܐ̈ ܀܀</p>
               </div>
               <div type="textpart" subtype="verse" n="15">
                  <p>ܟ݁ܰܕ݂ ܕ݁ܶܝܢ ܐܶܫܬ݁ܰܪܺܝܘ ܆ ܐܶܡܰܪ ܝܶܫܽܘܥ ܠܫܶܡܥܽܘܢ ܟ݁ܺܐܦ݂ܳܐ .
                    ܫܶܡܥܽܘܢ ܒ݁ܰܪ ܝܳܘܢܰܐ ܆ ܪܳܚܶܡ ܐܰܢ̱ܬ݁ ܠܺܝ ܝܰܬ݁ܺܝܪ ܡܶܢ ܗܳܠܶܝܢ ܆ ܐܳܡܰܪ ܠܶܗ ܂ ܐܺܝܢ
                    ܡܳܪܝ . ܐܰܢ̱ܬ݁ ܝܳܕ݂ܰܥ ܐܰܢ̱ܬ݁ ܂ ܕ݁ܪܳܚܶܡ ܐ̱ܢܳܐ ܠܳܟ݂ . ܐܳܡܰܪ ܠܶܗ . ܪܥܺܝ ܠܺܝ ܐܶܡܪܰܝ̈
                    ܀</p>
               </div>
               <div type="textpart" subtype="verse" n="16">
                  <p>ܐܳܡܰܪ ܠܶܗ ܬ݁ܽܘܒ݂ ܕ݁ܬ݂ܰܪܬ݁ܶܝܢ̈ ܙܰܒ݂ܢܺܝܢ̈ . ܫܶܡܥܽܘܢ ܒ݁ܰܪ
                    ܝܳܘܢܰܐ ܆ ܪܳܚܶܡ ܐܰܢ̱ܬ݁ ܠܺܝ ܆ ܐܳܡܰܪ ܠܶܗ ܐܺܝܢ ܡܳܪܝ . ܐܰܢ̱ܬ݁ ܝܳܕ݂ܰܥ ܐܰܢ̱ܬ݁ ܕ݁ܪܳܚܶܡ
                    ܐ̱ܢܳܐ ܠܳܟ݂ . ܐܳܡܰܪ ܠܶܗ ܝܶܫܽܘܥ . ܪܥܺܝ ܠܺܝ ܥܶܪܒ݁ܰܝ̈ ܀</p>
               </div>
               <div type="textpart" subtype="verse" n="17">
                  <p>ܐܳܡܰܪ ܠܶܗ ܕ݁ܰܬ݂ܠܳܬ݂ ܙܰܒ݂ܢܺܝܢ̈ . ܫܶܡܥܽܘܢ ܒ݁ܰܪ ܝܳܘܢܰܐ ܆ ܪܳܚܶܡ
                    ܐܰܢ̱ܬ݁ ܠܺܝ ܆ ܘܟ݂ܶܪܝܰܬ݂ ܠܶܗ ܠܟ݂ܺܐܦ݂ܳܐ ܕ݁ܶܐܡܰܪ ܠܶܗ ܕ݁ܰܬ݂ܠܳܬ݂ ܙܰܒ݂ܢܺܝܢ̈ ܕ݁ܪܳܚܶܡ
                    ܐܰܢ̱ܬ݁ ܠܺܝ . ܘܶܐܡܰܪ ܠܶܗ . ܡܳܪܝ ܆ ܟ݁ܽܠ ܡܶܕ݁ܶܡ ܐܰܢ̱ܬ݁ ܚܳܟ݂ܶܡ ܐܰܢ̱ܬ݁ . ܐܰܢ̱ܬ݁
                    ܝܳܕ݂ܰܥ ܐܰܢ̱ܬ݁ ܂ ܕ݁ܪܳܚܶܡ ܐ̱ܢܳܐ ܠܳܟ݂ . ܐܳܡܰܪ ܠܶܗ ܝܶܫܽܘܥ . ܪܥܺܝ ܠܺܝ ܢܩܰܘܳܬ݂ܝ̈
                    ܀</p>
               </div>
               <div type="textpart" subtype="verse" n="18">
                  <p>ܐܰܡܺܝܢ ܐܰܡܺܝܢ ܐܳܡܰܪ ܐ̱ܢܳܐ ܠܳܟ݂ ܆ ܕ݁ܟ݂ܰܕ݂ ܛܠܶܐ ܗ̱ܘܰܝܬ݁ ܆
                    ܐܰܢ̱ܬ݁ ܠܢܰܦ݂ܫܳܟ݂ ܐܳܣܰܪ ܗ̱ܘܰܝܬ݁ ܚܰܨܰܝܟ݁̈ ܆ ܘܰܡܗܰܠܶܟ݂ ܗ̱ܘܰܝܬ݁ ܠܰܐܝܟ݁ܳܐ ܕ݁ܨܳܒ݂ܶܐ
                    ܐܰܢ̱ܬ݁ . ܡܳܐ ܕ݁ܶܝܢ ܕ݁ܰܣܶܐܒ݂ܬ݁ ܆ ܬ݁ܶܦ݂ܫܽܘܛ ܐܺܝܕ݂ܰܝܟ݁̈ ܂ ܘܰܐ̱ܚܪܺܝܢ ܢܶܐܣܽܘܪ ܠܳܟ݂
                    ܚܰܨܰܝܟ݁̈ . ܘܢܰܘܒ݁ܠܳܟ݂ ܂ ܠܰܐܝܟ݁ܳܐ ܕ݁ܠܳܐ ܨܳܒ݂ܶܐ ܐܰܢ̱ܬ݁ .</p>
               </div>
               <div type="textpart" subtype="verse" n="19">
                  <p>ܗܳܕ݂ܶܐ ܕ݁ܶܝܢ ܐܶܡܰܪ ܂ ܕ݁ܰܢܚܰܘܶܐ ܒ݁ܰܐܝܢܳܐ ܡܰܘܬ݁ܳܐ ܥܬ݂ܺܝܕ݂
                    ܕ݁ܰܢܫܰܒ݁ܰܚ ܠܰܐܠܳܗܳܐ . ܘܟ݂ܰܕ݂ ܐܶܡܰܪ ܗܳܠܶܝܢ ܂ ܐܶܡܰܪ ܠܶܗ . ܬ݁ܳܐ ܒ݁ܳܬ݂ܰܪܝ ܀</p>
               </div>
               <div type="textpart" subtype="verse" n="20">
                  <p>ܘܶܐܬ݂ܦ݁ܢܺܝ ܫܶܡܥܽܘܢ ܟ݁ܺܐܦ݂ܳܐ ܂ ܘܰܚܙܳܐ ܠܬ݂ܰܠܡܺܝܕ݂ܳܐ ܗܰܘ
                    ܕ݁ܪܳܚܶܡ ܗ̱ܘܳܐ ܝܶܫܽܘܥ ܕ݁ܳܐܬ݂ܶܐ ܒ݁ܳܬ݂ܪܶܗ . ܗܰܘ ܕ݁ܰܢܦ݂ܰܠ ܗ̱ܘܳܐ ܒ݁ܰܚܫܳܡܺܝܬ݂ܳܐ ܥܰܠ
                    ܚܰܕ݂ܝܶܗ ܕ݁ܝܶܫܽܘܥ ܂ ܘܶܐܡܰܪ . ܡܳܪܝ ܂ ܡܰܢܽܘ ܡܰܫܠܶܡ ܠܳܟ݂ .</p>
               </div>
               <div type="textpart" subtype="verse" n="21">
                  <p>ܠܗܳܢܳܐ ܟ݁ܰܕ݂ ܚܙܳܐ ܟ݁ܺܐܦ݂ܳܐ ܂ ܐܶܡܰܪ ܠܝܶܫܽܘܥ . ܡܳܪܝ ܁ ܘܗܳܢܳܐ ܂
                    ܡܳܢܳܐ .</p>
               </div>
               <div type="textpart" subtype="verse" n="22">
                  <p>ܐܳܡܰܪ ܠܶܗ ܝܶܫܽܘܥ . ܐܶܢ ܨܳܒ݂ܶܐ ܐ̱ܢܳܐ ܕ݁ܰܢܩܰܘܶܐ ܗܳܢܳܐ ܥܕ݂ܰܡܳܐ
                    ܕ݁ܳܐܬ݂ܶܐ ܐ̱ܢܳܐ ܁ ܠܳܟ݂ ܡܳܐ ܠܳܟ݂ . ܐܰܢ̱ܬ݁ ܬ݁ܳܐ ܒ݁ܳܬ݂ܰܪܝ .</p>
               </div>
               <div type="textpart" subtype="verse" n="23">
                  <p>ܘܢܶܦ݂ܩܰܬ݂ ܗܳܕ݂ܶܐ ܡܶܠܬ݂ܳܐ ܒ݁ܶܝܬ݂ ܐܰܚܶܐ̈ ܆ ܕ݁ܗܰܘ ܬ݁ܰܠܡܺܝܕ݂ܳܐ
                    ܠܳܐ ܡܳܐܶܬ݂ . ܝܶܫܽܘܥ ܕ݁ܶܝܢ ܂ ܠܳܐ ܗ̱ܘܳܐ ܕ݁ܠܳܐ ܡܳܐܶܬ݂ ܐܶܡܰܪ . ܐܶܠܳܐ ܕ݁ܶܐܢ ܨܳܒ݂ܶܐ
                    ܐ̱ܢܳܐ ܕ݁ܰܢܩܰܘܶܐ ܗܳܢܳܐ ܥܕ݂ܰܡܳܐ ܕ݁ܳܐܬ݂ܶܐ ܐ̱ܢܳܐ ܁ ܠܳܟ݂ ܡܳܐ ܠܳܟ݂ .</p>
               </div>
               <div type="textpart" subtype="verse" n="24">
                  <p>ܗܳܢܰܘ ܬ݁ܰܠܡܺܝܕ݂ܳܐ ܕ݁ܰܐܣܗܶܕ݂ ܥܰܠ ܗܳܠܶܝܢ ܟ݁ܽܠܗܶܝܢ ܆ ܘܳܐܦ݂
                    ܟ݁ܬ݂ܰܒ݂ ܐܶܢܶܝܢ̈ . ܘܝܳܕ݂ܥܺܝܢ ܚ̱ܢܰܢ ܕ݁ܫܰܪܺܝܪܳܐ ܗ̱ܝ ܣܳܗܕ݁ܽܘܬ݂ܶܗ ܀</p>
               </div>
               <div type="textpart" subtype="verse" n="25">
                  <p>ܐܺܝܬ݂ ܕ݁ܶܝܢ ܐܳܦ݂ ܐ̱ܚܪܳܢܝܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܕ݁ܰܥܒ݂ܰܕ݂
                    ܝܶܫܽܘܥ . ܐܰܝܠܶܝܢ ܕ݁ܶܐܠܽܘ ܚܕ݂ܳܐ ܚܕ݂ܳܐ ܡܶܬ݂ܟ݁ܰܬ݂ܒ݁ܳܢ̈ ܗ̱ܘܰܝ̈ : ܐܳܦ݂ ܠܳܐ ܗܽܘ ܥܳܠܡܳܐ
                    ܐܰܝܟ݂ ܕ݁ܣܳܒ݂ܰܪ ܐ̱ܢܳܐ ܇ ܣܳܦ݂ܶܩ ܗ̱ܘܳܐ ܠܰܟ݂ܬ݂ܳܒ݂ܶܐ̈ ܕ݁ܡܶܬ݂ܟ݁ܰܬ݂ܒ݁ܺܝܢ ܗ̱ܘܰܘ ܀</p>
               </div>
            </div>
         </div>
      </body>
   </text>
</TEI>
