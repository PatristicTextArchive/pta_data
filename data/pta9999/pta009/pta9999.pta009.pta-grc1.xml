<?xml version="1.0" encoding="UTF-8"?>
<?xml-model href="https://raw.githubusercontent.com/PatristicTextArchive/Schema/master/tei-pta.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Regnorum I</title>
            <author>Septuaginta</author>
            <respStmt>
               <persName xml:id="AvS">
                        Annette von Stockhausen
                    </persName>
               <resp>
                        Conversion to CTS-compliant PTA TEI
                    </resp>
            </respStmt>
         </titleStmt>
         <publicationStmt>
            <authority>
                    Berlin-Brandenburgische Akademie der Wissenschaften
                </authority>
            <distributor>
                    Patristic Text Archive
                </distributor>
            <availability>
               <licence target="https://creativecommons.org/licenses/by-sa/4.0/">
                        Available under a Creative Commons Attribution ShareAlike 4.0 International License
                    </licence>
            </availability>
            <date>
                    2021
                </date>
            <idno type="PTA">
                    pta9999.pta009
                </idno>
            <idno type="TLG">tlg0527.tlg011</idno>
         </publicationStmt>
         <sourceDesc>
            <listBibl>
               <biblStruct type="book" xml:id="Rahlfs">
                  <monogr>
                     <title level="m">Septuaginta : id est, Vetus Testamentum graece iuxta LXX interpretes</title>
                     <title type="short">Septuaginta</title>
                     <editor>
                        <forename>Alfred</forename>
                        <surname>Rahlfs</surname>
                     </editor>
                     <imprint>
                        <pubPlace>Stuttgart</pubPlace>
                        <publisher>Württembergische Bibelanstalt</publisher>
                        <date>1935</date>
                     </imprint>
                     <biblScope unit="volume">I</biblScope>
                     <biblScope unit="page" from="502" to="564">502–564</biblScope>
                  </monogr>
               </biblStruct>
            </listBibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="verse"
                         matchPattern="(.+).(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="chapter"
                         matchPattern="(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3,$4/$1">
               <p>For references to the Septuagint LXX is used as abbreviation, for references to the New Testament NA is used as abbreviation for the version, for references to the Vulgata Vg is used as abbrevation, for references to the Peshitta PES is used as abbrevation, for references to the Hexapla Hexapla is used as abbreviation.</p>
               <p>Noted are references to a biblical book, chapter, verse, sc. LXX:Gn:1:1; also possible: LXX:Gn:1:1-3 for a sequence of verses or LXX:Gn:1:1.3 for two verses not following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa, 2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps, Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah, Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk, Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm, Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible: LXX:Gn:1-3 for a sequence of chapters or LXX:Gn:1.3 for two chapters not following each other.</p>
            </cRefPattern>
            <cRefPattern matchPattern="(.+):(.+)"
                         replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <refsDecl xml:id="pta">
            <cRefPattern matchPattern="(.+)" replacementPattern="https://pta.bbaw.de/text/$1">
               <p>References to PTA-CTS-URNs</p>
            </cRefPattern>
         </refsDecl>
         <refsDecl xml:id="perseus">
            <cRefPattern matchPattern="(.+)"
                         replacementPattern="https://scaife.perseus.org/reader/$1">
               <p>References to Perseus-CTS-URNs</p>
            </cRefPattern>
         </refsDecl>
         <editorialDecl>
            <interpretation>
               <p>
        This file is encoded according to the guidelines of the Patristic Text Archive (PTA). See <ref target="https://pta.bbaw.de/project/encoding-guidelines">https://pta.bbaw.de/project/encoding-guidelines</ref> and <ref target="https://doi.org/10.5281/zenodo.3737666">https://doi.org/10.5281/zenodo.3737666</ref>.
    </p>
               <p xml:id="biblical-quotations" ana="not-annotated not-identified">
        Biblical quotations are not annotated and not referenced. References follow the scheme declared <ref target="#biblical">above</ref>.
    </p>
               <p xml:id="other-references" ana="not-annotated not-identified">
        Other references are not annotated and not referenced. References to texts in the PTA follow the scheme declared <ref target="#pta">above (pta)</ref>, references to texts available in the <ref target="https://scaife.perseus.org/">Perseus Digital Library</ref> follow the scheme declared <ref target="#perseus">above (perseus)</ref>. If the referenced text is not available in either repository, the reference for the referenced text is given in the attribute @source in the form “Authorabbrev_Workabbrev_Location”; ancient Greek authors should be referenced according to the lists of H. G. Liddell/R. Scott/H. S. Jones, A Greek - English Lexicon, Oxford 1968 (9th edition) and G. W. H. Lampe, A Patristic Greek Lexicon, Oxford 1987 (3rd edition), for Latin ones the abbreviations of the Thesaurus Linguae Latinae (cf. Index librorum scriptorum inscriptionum ex quibus exempla afferuntur) should be used, with dots in the abbreviations deleted without replacement.
    </p>
               <p xml:id="persons" ana="not-annotated not-identified">
        Persons are not annotated and not referenced with IDs according to the <ref target="https://github.com/PatristicTextArchive/tipnr_data">TIPNR - Tyndale Individualised Proper Names with all References</ref> list for biblical persons and IDs of <ref target="https://github.com/PatristicTextArchive/pta_metadata/blob/main/pta_persons.json">PTA persons index</ref> for all other persons.
    </p>
               <p xml:id="groups" ana="not-annotated not-identified">
        Groups of persons and organisations are not annotated and not referenced with IDs according to the IDs of <ref target="https://github.com/PatristicTextArchive/pta_metadata/blob/main/pta_groups.json">PTA groups index</ref> for all other groups.
    </p>
               <p xml:id="places" ana="not-annotated not-identified">
        Places are not annotated and not referenced with <ref target="https://pleiades.stoa.org/">Pleiades Gazetteer</ref> IDs.
    </p>
            </interpretation>
            <normalization>
               <p><!--Usage of capitalisation, ν-ephelkystikon, σ: οὕτως, Iota subscriptum/adscriptum, Trema, Enclitics, apostroph/elisions, number signs, splitting of words, nomina sacra, ...--></p>
            </normalization>
            <punctuation>
               <p><!--Usage (and/or normalisation) of full stop, comma, semicolon, question mark, dash and parenthesis--></p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl>
        Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
            <taxonomy xml:id="editionstatus">
               <bibl>
        Patristic Text Archive Status of edition
    </bibl>
               <category xml:id="critical-edition">
                  <catDesc>
        Critical edition in which the text-critical variants have been encoded.
        </catDesc>
               </category>
               <category xml:id="critical-edition-no-app">
                  <catDesc>
        Critical edition in which the text-critical variants have not been encoded, e.g. because it is a retro-digitisation of a printed critical edition and for copyright reasons the apparatus cannot be included in the retro-digitisation.
        </catDesc>
               </category>
               <category xml:id="critical-edition-outdated">
                  <catDesc>
            Edition which notes text-critical variants, but does not, for example, comprehensively include the manuscripts.
        </catDesc>
               </category>
               <category xml:id="pre-critical-edition">
                  <catDesc>
            Pre-modern editions (e.g. editions in the Patrologia Graeca or Latina)
        </catDesc>
               </category>
            </taxonomy>
            <taxonomy xml:id="annotationstatus">
               <bibl>
        Patristic Text Archive Status of annotation
    </bibl>
               <category xml:id="fully-annotated">
                  <catDesc>
        All instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="partially-annotated">
                  <catDesc>
        Some instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="not-annotated">
                  <catDesc>
        No instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="fully-identified">
                  <catDesc>
        All encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
               <category xml:id="partially-identified">
                  <catDesc>
        Some encoded instances of a phenomenon (e.g. biblical quotations, persons, places) are identified with the respective norm data
        </catDesc>
               </category>
               <category xml:id="not-identified">
                  <catDesc>
        No encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
            </taxonomy>
         </classDecl>
         <schemaRef key="v3"
                    url="https://raw.githubusercontent.com/PatristicTextArchive/Schema/master/tei-pta.rng"/>
      </encodingDesc>
      <profileDesc>
         <textClass>
            <keywords scheme="#comphistsem">
               <term>Biblical</term>
            </keywords>
            <keywords scheme="#editionstatus">
               <term>critical-edition-no-app</term>
            </keywords>
         </textClass>
      </profileDesc>
      <revisionDesc status="draft">
         <change when="2023-05-22" who="#AvS">
          Updated file to comply with version 3.0 of <ref target="https://github.com/PatristicTextArchive/Schema">TEI-PTA-Schema</ref>
         </change>
         <change when="2021-05-16" who="#AvS">Converted to PTA/CapiTainS</change>
      </revisionDesc>
   </teiHeader>
   <text>
      <body>
         <div type="edition"
              xml:lang="grc"
              n="urn:cts:pta:pta9999.pta009.pta-grc1">
            <head>
               <title>ΒΑΣΙΛΕΙΩΝ Αʹ</title>
            </head>
            <div type="textpart" subtype="chapter" n="1">
               <div type="textpart" subtype="verse" n="1">
                  <p>Ἄνθρωπος ἦν ἐξ Αρμαθαιμ Σιφα ἐξ ὄρους Εφραιμ, καὶ ὄνομα 
                            αὐτῷ Ελκανα υἱὸς Ιερεμεηλ υἱοῦ Ηλιου υἱοῦ Θοκε ἐν Νασιβ Εφραιμ.
                        </p>
               </div>
               <div type="textpart" subtype="verse" n="2">
                  <p>καὶ τούτῳ δύο γυναῖκες· ὄνομα τῇ μιᾷ Αννα, καὶ ὄνομα τῇ δευτέρᾳ
                             Φεννανα· καὶ ἦν τῇ Φεννανα παιδία, καὶ τῇ Αννα οὐκ ἦν 
                            παιδίον.
                        </p>
               </div>
               <div type="textpart" subtype="verse" n="3">
                  <p>καὶ ἀνέβαινεν ὁ ἄνθρωπος ἐξ ἡμερῶν εἰς ἡμέρας ἐκ πόλεως
                             αὐτοῦ ἐξ Αρμαθαιμ προσκυνεῖν καὶ θύειν τῷ κυρίῳ θεῷ σαβαωθ
                             εἰς Σηλω· καὶ ἐκεῖ Ηλι καὶ οἱ δύο υἱοὶ αὐτοῦ Οφνι καὶ Φινεες
                             ἱερεῖς τοῦ κυρίου.
                        </p>
               </div>
               <div type="textpart" subtype="verse" n="4">
                  <p>καὶ ἐγενήθη ἡμέρᾳ καὶ ἔθυσεν Ελκανα καὶ 
                            ἔδωκεν τῇ Φεννανα γυναικὶ αὐτοῦ καὶ τοῖς υἱοῖς αὐτῆς καὶ ταῖς 
                            θυγατράσιν αὐτῆς μερίδας·
                        </p>
               </div>
               <div type="textpart" subtype="verse" n="5">
                  <p>καὶ τῇ Αννα ἔδωκεν μερίδα μίαν, ὅτι 
                            οὐκ ἦν αὐτῇ παιδίον· πλὴν ὅτι τὴν Ανναν ἠγάπα Ελκανα ὑπὲρ 
                            ταύτην, καὶ κύριος ἀπέκλεισεν τὰ περὶ τὴν μήτραν αὐτῆς·
                        </p>
               </div>
               <div type="textpart" subtype="verse" n="6">
                  <p>ὅτι 
                            οὐκ ἔδωκεν αὐτῇ κύριος παιδίον κατὰ τὴν θλῖψιν αὐτῆς καὶ κατὰ 
                            τὴν ἀθυμίαν τῆς θλίψεως αὐτῆς, καὶ ἠθύμει διὰ τοῦτο, ὅτι συνέκλεισεν
                             κύριος τὰ περὶ τὴν μήτραν αὐτῆς τοῦ μὴ δοῦναι αὐτῇ 
                            παιδίον.
                        </p>
               </div>
               <div type="textpart" subtype="verse" n="7">
                  <p>οὕτως ἐποίει ἐνιαυτὸν κατ’ ἐνιαυτὸν ἐν τῷ ἀναβαίνειν 
                            αὐτὴν εἰς οἶκον κυρίου· καὶ ἠθύμει καὶ ἔκλαιεν καὶ οὐκ ἤσθιεν.
                        </p>
               </div>
               <div type="textpart" subtype="verse" n="8">
                  <p>καὶ εἶπεν αὐτῇ Ελκανα ὁ ἀνὴρ αὐτῆς Αννα. καὶ εἶπεν αὐτῷ 
                            Ἰδοὺ ἐγώ, κύριε. καὶ εἶπεν αὐτῇ Τί ἐστίν σοι, ὅτι κλαίεις; καὶ ἵνα 
                            τί οὐκ ἐσθίεις; καὶ ἵνα τί τύπτει σε ἡ καρδία σου; οὐκ ἀγαθὸς 
                            ἐγώ σοι ὑπὲρ δέκα τέκνα;
                        </p>
               </div>
               <div type="textpart" subtype="verse" n="9">
                  <p>καὶ ἀνέστη Αννα μετὰ τὸ φαγεῖν αὐτοὺς
                             ἐν Σηλω καὶ κατέστη ἐνώπιον κυρίου, καὶ Ηλι ὁ ἱερεὺς ἐκάθητο
                             ἐπὶ τοῦ δίφρου ἐπὶ τῶν φλιῶν ναοῦ κυρίου.
                        </p>
               </div>
               <div type="textpart" subtype="verse" n="10">
                  <p>καὶ αὐτὴ κατώδυνος
                            ψυχῇ καὶ προσηύξατο πρὸς κύριον καὶ κλαίουσα ἔκλαυσεν
                        </p>
               </div>
               <div type="textpart" subtype="verse" n="11">
                  <p>καὶ ηὔξατο εὐχὴν κυρίῳ λέγουσα Αδωναι κύριε ελωαι σαβαωθ,
                             ἐὰν ἐπιβλέπων ἐπιβλέψῃς ἐπὶ τὴν ταπείνωσιν τῆς δούλης σου 
                            καὶ μνησθῇς μου καὶ δῷς τῇ δούλῃ σου σπέρμα ἀνδρῶν, καὶ δώσω
                             αὐτὸν ἐνώπιόν σου δοτὸν ἕως ἡμέρας θανάτου αὐτοῦ, καὶ 
                            οἶνον καὶ μέθυσμα οὐ πίεται, καὶ σίδηρος οὐκ ἀναβήσεται ἐπὶ τὴν 
                            κεφαλὴν αὐτοῦ.
                        </p>
               </div>
               <div type="textpart" subtype="verse" n="12">
                  <p>καὶ ἐγενήθη ὅτε ἐπλήθυνεν προσευχομένη ἐνώπιον
                             κυρίου, καὶ Ηλι ὁ ἱερεὺς ἐφύλαξεν τὸ στόμα αὐτῆς·
                        </p>
               </div>
               <div type="textpart" subtype="verse" n="13">
                  <p>καὶ αὐτὴ
                             ἐλάλει ἐν τῇ καρδίᾳ αὐτῆς, καὶ τὰ χείλη αὐτῆς ἐκινεῖτο, καὶ 
                            φωνὴ αὐτῆς οὐκ ἠκούετο· καὶ ἐλογίσατο αὐτὴν Ηλι εἰς μεθύουσαν.
                        </p>
               </div>
               <div type="textpart" subtype="verse" n="14">
                  <p>καὶ εἶπεν αὐτῇ τὸ παιδάριον Ηλι Ἕως πότε μεθυσθήσῃ; 
                            περιελοῦ τὸν οἶνόν σου καὶ πορεύου ἐκ προσώπου κυρίου.
                        </p>
               </div>
               <div type="textpart" subtype="verse" n="15">
                  <p>καὶ 
                            ἀπεκρίθη Αννα καὶ εἶπεν Οὐχί, κύριε· γυνή, ᾗ σκληρὰ ἡμέρα, ἐγώ 
                            εἰμι καὶ οἶνον καὶ μέθυσμα οὐ πέπωκα καὶ ἐκχέω τὴν ψυχήν μου 
                            ἐνώπιον κυρίου·
                        </p>
               </div>
               <div type="textpart" subtype="verse" n="16">
                  <p>μὴ δῷς τὴν δούλην σου εἰς θυγατέρα λοιμήν, 
                            ὅτι ἐκ πλήθους ἀδολεσχίας μου ἐκτέτακα ἕως νῦν.
                        </p>
               </div>
               <div type="textpart" subtype="verse" n="17">
                  <p>καὶ ἀπεκρίθη 
                            Ηλι καὶ εἶπεν αὐτῇ Πορεύου εἰς εἰρήνην· ὁ θεὸς Ισραηλ δῴη σοι 
                            πᾶν αἴτημά σου, ὃ ᾐτήσω παρ’ αὐτοῦ.
                        </p>
               </div>
               <div type="textpart" subtype="verse" n="18">
                  <p>καὶ εἶπεν Εὗρεν ἡ δούλη 
                            σου χάριν ἐν ὀφθαλμοῖς σου. καὶ ἐπορεύθη ἡ γυνὴ εἰς τὴν ὁδὸν 
                            αὐτῆς καὶ εἰσῆλθεν εἰς τὸ κατάλυμα αὐτῆς καὶ ἔφαγεν μετὰ τοῦ 
                            ἀνδρὸς αὐτῆς καὶ ἔπιεν, καὶ τὸ πρόσωπον αὐτῆς οὐ συνέπεσεν 
                            ἔτι.
                        </p>
               </div>
               <div type="textpart" subtype="verse" n="19">
                  <p>καὶ ὀρθρίζουσιν τὸ πρωὶ καὶ προσκυνοῦσιν τῷ κυρίῳ καὶ 
                            πορεύονται τὴν ὁδὸν αὐτῶν. καὶ εἰσῆλθεν Ελκανα εἰς τὸν οἶκον 
                            αὐτοῦ Αρμαθαιμ καὶ ἔγνω τὴν Ανναν γυναῖκα αὐτοῦ, καὶ ἐμνήσθη 
                            αὐτῆς κύριος, 
                            καὶ συνέλαβεν.
                        </p>
               </div>
               <div type="textpart" subtype="verse" n="20">
                  <p>καὶ ἐγενήθη τῷ καιρῷ τῶν ἡμερῶν 
                            καὶ ἔτεκεν υἱόν· καὶ ἐκάλεσεν τὸ ὄνομα αὐτοῦ Σαμουηλ καὶ εἶπεν 
                            Ὅτι παρὰ κυρίου θεοῦ σαβαωθ ᾐτησάμην αὐτόν.
                        </p>
               </div>
               <div type="textpart" subtype="verse" n="21">
                  <p>Καὶ ἀνέβη ὁ ἄνθρωπος Ελκανα καὶ πᾶς ὁ οἶκος αὐτοῦ θῦσαι 
                            ἐν Σηλωμ τὴν θυσίαν τῶν ἡμερῶν καὶ τὰς εὐχὰς αὐτοῦ καὶ πάσας 
                            τὰς δεκάτας τῆς γῆς αὐτοῦ·
                        </p>
               </div>
               <div type="textpart" subtype="verse" n="22">
                  <p>καὶ Αννα οὐκ ἀνέβη μετ’ αὐτοῦ, 
                            ὅτι εἶπεν τῷ ἀνδρὶ αὐτῆς Ἕως τοῦ ἀναβῆναι τὸ παιδάριον, ἐὰν 
                            ἀπογαλακτίσω αὐτό, καὶ ὀφθήσεται τῷ προσώπῳ κυρίου καὶ καθήσεται
                             ἐκεῖ ἕως αἰῶνος.
                        </p>
               </div>
               <div type="textpart" subtype="verse" n="23">
                  <p>καὶ εἶπεν αὐτῇ Ελκανα ὁ ἀνὴρ αὐτῆς 
                            Ποίει τὸ ἀγαθὸν ἐν ὀφθαλμοῖς σου· κάθου, ἕως ἂν ἀπογαλακτίσῃς
                            αὐτό· ἀλλὰ στήσαι κύριος τὸ ἐξελθὸν ἐκ τοῦ στόματός σου. 
                            καὶ ἐκάθισεν ἡ γυνὴ καὶ ἐθήλασεν τὸν υἱὸν αὐτῆς, ἕως ἂν ἀπογαλακτίσῃ
                             αὐτόν.
                        </p>
               </div>
               <div type="textpart" subtype="verse" n="24">
                  <p>καὶ ἀνέβη μετ’ αὐτοῦ εἰς Σηλωμ ἐν μόσχῳ 
                            τριετίζοντι καὶ ἄρτοις καὶ οιφι σεμιδάλεως καὶ νεβελ οἴνου καὶ 
                            εἰσῆλθεν εἰς οἶκον κυρίου ἐν Σηλωμ, καὶ τὸ παιδάριον μετ’ αὐτῶν.
                        </p>
               </div>
               <div type="textpart" subtype="verse" n="25">
                  <p>καὶ προσήγαγον ἐνώπιον κυρίου, καὶ ἔσφαξεν ὁ πατὴρ αὐτοῦ 
                            τὴν θυσίαν, ἣν ἐποίει ἐξ ἡμερῶν εἰς ἡμέρας τῷ κυρίῳ, καὶ προσήγαγεν
                             τὸ παιδάριον καὶ ἔσφαξεν τὸν μόσχον. καὶ προσήγαγεν 
                            Αννα ἡ μήτηρ τοῦ παιδαρίου πρὸς Ηλι 
                            καὶ εἶπεν Ἐν ἐμοί, κύριε·
                        </p>
               </div>
               <div type="textpart" subtype="verse" n="26">
                  <p>
                            ζῇ ἡ ψυχή σου, ἐγὼ ἡ γυνὴ ἡ καταστᾶσα ἐνώπιόν σου ἐν τῷ 
                            προσεύξασθαι πρὸς κύριον·
                        </p>
               </div>
               <div type="textpart" subtype="verse" n="27">
                  <p>ὑπὲρ τοῦ παιδαρίου τούτου προσηυξάμην,
                             καὶ ἔδωκέν μοι κύριος τὸ αἴτημά μου, ὃ ᾐτησάμην παρ’ 
                            αὐτοῦ·
                        </p>
               </div>
               <div type="textpart" subtype="verse" n="28">
                  <p>κἀγὼ κιχρῶ αὐτὸν τῷ κυρίῳ πάσας τὰς ἡμέρας, ἃς ζῇ 
                            αὐτός, χρῆσιν τῷ κυρίῳ.
                        </p>
               </div>
            </div>
            <div type="textpart" subtype="chapter" n="2">
               <div type="textpart" subtype="verse" n="1">
                  <p>Καὶ εἶπεν 
                            Ἐστερεώθη ἡ καρδία μου ἐν κυρίῳ, 
                            ὑψώθη κέρας μου ἐν θεῷ μου· 
                            ἐπλατύνθη ἐπὶ ἐχθροὺς τὸ στόμα μου, 
                            εὐφράνθην ἐν σωτηρίᾳ σου.
                        </p>
               </div>
               <div type="textpart" subtype="verse" n="2">
                  <p>ὅτι οὐκ ἔστιν ἅγιος ὡς κύριος, 
                            καὶ οὐκ ἔστιν δίκαιος ὡς ὁ θεὸς ἡμῶν· 
                            οὐκ ἔστιν ἅγιος πλὴν σοῦ.
                        </p>
               </div>
               <div type="textpart" subtype="verse" n="3">
                  <p>μὴ καυχᾶσθε καὶ μὴ λαλεῖτε ὑψηλά, 
                            μὴ ἐξελθάτω μεγαλορρημοσύνη ἐκ τοῦ στόματος ὑμῶν, 
                            ὅτι θεὸς γνώσεων κύριος 
                            καὶ θεὸς ἑτοιμάζων ἐπιτηδεύματα αὐτοῦ.
                        </p>
               </div>
               <div type="textpart" subtype="verse" n="4">
                  <p>τόξον δυνατῶν ἠσθένησεν, 
                            καὶ ἀσθενοῦντες περιεζώσαντο δύναμιν·
                        </p>
               </div>
               <div type="textpart" subtype="verse" n="5">
                  <p>πλήρεις ἄρτων ἠλαττώθησαν, 
                            καὶ οἱ πεινῶντες παρῆκαν γῆν· 
                            ὅτι στεῖρα ἔτεκεν ἑπτά, 
                            καὶ ἡ πολλὴ ἐν τέκνοις ἠσθένησεν.
                        </p>
               </div>
               <div type="textpart" subtype="verse" n="6">
                  <p>κύριος θανατοῖ καὶ ζωογονεῖ, 
                            κατάγει εἰς ᾅδου καὶ ἀνάγει·
                        </p>
               </div>
               <div type="textpart" subtype="verse" n="7">
                  <p>κύριος πτωχίζει καὶ πλουτίζει, 
                            ταπεινοῖ καὶ ἀνυψοῖ.
                        </p>
               </div>
               <div type="textpart" subtype="verse" n="8">
                  <p>ἀνιστᾷ ἀπὸ γῆς πένητα 
                            καὶ ἀπὸ κοπρίας ἐγείρει πτωχὸν 
                            καθίσαι μετὰ δυναστῶν λαῶν 
                            καὶ θρόνον δόξης κατακληρονομῶν αὐτοῖς.
                        </p>
               </div>
               <div type="textpart" subtype="verse" n="9">
                  <p>διδοὺς εὐχὴν τῷ εὐχομένῳ 
                            καὶ εὐλόγησεν ἔτη δικαίου· 
                            ὅτι οὐκ ἐν ἰσχύι δυνατὸς ἀνήρ,
                        </p>
               </div>
               <div type="textpart" subtype="verse" n="10">
                  <p>κύριος ἀσθενῆ ποιήσει ἀντίδικον αὐτοῦ, 
                            κύριος ἅγιος. 
                            μὴ καυχάσθω ὁ φρόνιμος ἐν τῇ φρονήσει αὐτοῦ, 
                            καὶ μὴ καυχάσθω ὁ δυνατὸς ἐν τῇ δυνάμει αὐτοῦ, 
                            καὶ μὴ καυχάσθω ὁ πλούσιος ἐν τῷ πλούτῳ αὐτοῦ, 
                            ἀλλ’ ἢ ἐν τούτῳ καυχάσθω ὁ καυχώμενος, 
                            συνίειν καὶ γινώσκειν τὸν κύριον 
                            καὶ ποιεῖν κρίμα καὶ δικαιοσύνην ἐν μέσῳ τῆς γῆς. 
                            κύριος ἀνέβη εἰς οὐρανοὺς καὶ ἐβρόντησεν, 
                            αὐτὸς κρινεῖ ἄκρα γῆς 
                            καὶ δίδωσιν ἰσχὺν τοῖς βασιλεῦσιν ἡμῶν 
                            καὶ ὑψώσει κέρας χριστοῦ αὐτοῦ.
                        </p>
               </div>
               <div type="textpart" subtype="verse" n="11">
                  <p>Καὶ κατέλιπον αὐτὸν ἐκεῖ ἐνώπιον κυρίου καὶ ἀπῆλθον εἰς 
                            Αρμαθαιμ, καὶ τὸ παιδάριον ἦν λειτουργῶν τῷ προσώπῳ κυρίου 
                            ἐνώπιον Ηλι τοῦ ἱερέως.
                        </p>
               </div>
               <div type="textpart" subtype="verse" n="12">
                  <p>Καὶ οἱ υἱοὶ Ηλι τοῦ ἱερέως υἱοὶ λοιμοὶ οὐκ εἰδότες τὸν κύριον.
                        </p>
               </div>
               <div type="textpart" subtype="verse" n="13">
                  <p>καὶ τὸ δικαίωμα τοῦ ἱερέως παρὰ τοῦ λαοῦ, παντὸς τοῦ θύοντος·
                             καὶ ἤρχετο τὸ παιδάριον τοῦ ἱερέως, ὡς ἂν ἡψήθη τὸ κρέας, 
                            καὶ κρεάγρα τριόδους ἐν τῇ χειρὶ αὐτοῦ,
                        </p>
               </div>
               <div type="textpart" subtype="verse" n="14">
                  <p>καὶ ἐπάταξεν αὐτὴν εἰς 
                            τὸν λέβητα τὸν μέγαν ἢ εἰς τὸ χαλκίον ἢ εἰς τὴν κύθραν· πᾶν, 
                            ὃ ἐὰν ἀνέβη ἐν τῇ κρεάγρᾳ, ἐλάμβανεν ἑαυτῷ ὁ ἱερεύς· κατὰ τάδε 
                            ἐποίουν παντὶ Ισραηλ τοῖς ἐρχομένοις θῦσαι κυρίῳ ἐν Σηλωμ.
                        </p>
               </div>
               <div type="textpart" subtype="verse" n="15">
                  <p>καὶ πρὶν θυμιαθῆναι τὸ στέαρ ἤρχετο τὸ παιδάριον τοῦ ἱερέως 
                            καὶ ἔλεγεν τῷ ἀνδρὶ τῷ θύοντι Δὸς κρέας ὀπτῆσαι τῷ ἱερεῖ, καὶ 
                            οὐ μὴ λάβω παρὰ σοῦ ἑφθὸν ἐκ τοῦ λέβητος.
                        </p>
               </div>
               <div type="textpart" subtype="verse" n="16">
                  <p>καὶ ἔλεγεν ὁ ἀνὴρ 
                            ὁ θύων Θυμιαθήτω πρῶτον, ὡς καθήκει, τὸ στέαρ, καὶ λαβὲ σεαυτῷ
                             ἐκ πάντων, ὧν ἐπιθυμεῖ ἡ ψυχή σου. καὶ εἶπεν Οὐχί, ὅτι
                            νῦν δώσεις, καὶ ἐὰν μή, λήμψομαι κραταιῶς.
                        </p>
               </div>
               <div type="textpart" subtype="verse" n="17">
                  <p>καὶ ἦν ἡ ἁμαρτία 
                            τῶν παιδαρίων ἐνώπιον κυρίου μεγάλη σφόδρα, ὅτι ἠθέτουν τὴν 
                            θυσίαν κυρίου. —
                        </p>
               </div>
               <div type="textpart" subtype="verse" n="18">
                  <p>καὶ Σαμουηλ ἦν λειτουργῶν ἐνώπιον κυρίου 
                            παιδάριον περιεζωσμένον εφουδ βαρ,
                        </p>
               </div>
               <div type="textpart" subtype="verse" n="19">
                  <p>καὶ διπλοΐδα μικρὰν ἐποίησεν
                             αὐτῷ ἡ μήτηρ αὐτοῦ καὶ ἀνέφερεν αὐτῷ ἐξ ἡμερῶν εἰς ἡμέρας
                             ἐν τῷ ἀναβαίνειν αὐτὴν μετὰ τοῦ ἀνδρὸς αὐτῆς θῦσαι τὴν 
                            θυσίαν τῶν ἡμερῶν.
                        </p>
               </div>
               <div type="textpart" subtype="verse" n="20">
                  <p>καὶ εὐλόγησεν Ηλι τὸν Ελκανα καὶ τὴν γυναῖκα
                             αὐτοῦ λέγων Ἀποτείσαι σοι κύριος σπέρμα ἐκ τῆς γυναικὸς 
                            ταύτης ἀντὶ τοῦ χρέους, οὗ ἔχρησας τῷ κυρίῳ. καὶ ἀπῆλθεν ὁ 
                            ἄνθρωπος εἰς τὸν τόπον αὐτοῦ,
                        </p>
               </div>
               <div type="textpart" subtype="verse" n="21">
                  <p>καὶ ἐπεσκέψατο κύριος τὴν Ανναν,
                             καὶ ἔτεκεν ἔτι τρεῖς υἱοὺς καὶ δύο θυγατέρας. καὶ ἐμεγαλύνθη 
                            τὸ παιδάριον Σαμουηλ ἐνώπιον κυρίου.
                        </p>
               </div>
               <div type="textpart" subtype="verse" n="22">
                  <p>Καὶ Ηλι πρεσβύτης σφόδρα· καὶ ἤκουσεν ἃ ἐποίουν οἱ υἱοὶ 
                            αὐτοῦ τοῖς υἱοῖς Ισραηλ,
                        </p>
               </div>
               <div type="textpart" subtype="verse" n="23">
                  <p>καὶ εἶπεν αὐτοῖς Ἵνα τί ποιεῖτε κατὰ 
                            τὸ ῥῆμα τοῦτο, ὃ ἐγὼ ἀκούω ἐκ στόματος παντὸς τοῦ λαοῦ κυρίου;
                        </p>
               </div>
               <div type="textpart" subtype="verse" n="24">
                  <p>μή, τέκνα, ὅτι οὐκ ἀγαθὴ ἡ ἀκοή, ἣν ἐγὼ ἀκούω· μὴ ποιεῖτε
                             οὕτως, ὅτι οὐκ ἀγαθαὶ αἱ ἀκοαί, ἃς ἐγὼ ἀκούω, τοῦ μὴ δουλεύειν
                             λαὸν θεῷ.
                        </p>
               </div>
               <div type="textpart" subtype="verse" n="25">
                  <p>ἐὰν ἁμαρτάνων ἁμάρτῃ ἀνὴρ εἰς ἄνδρα, καὶ 
                            προσεύξονται ὑπὲρ αὐτοῦ πρὸς κύριον· καὶ ἐὰν τῷ κυρίῳ ἁμάρτῃ, 
                            τίς προσεύξεται ὑπὲρ αὐτοῦ; καὶ οὐκ ἤκουον τῆς φωνῆς τοῦ πατρὸς
                             αὐτῶν, ὅτι βουλόμενος ἐβούλετο κύριος διαφθεῖραι αὐτούς. 
                            —
                        </p>
               </div>
               <div type="textpart" subtype="verse" n="26">
                  <p>καὶ τὸ παιδάριον Σαμουηλ ἐπορεύετο καὶ ἐμεγαλύνετο καὶ ἀγαθὸν
                             καὶ μετὰ κυρίου καὶ μετὰ ἀνθρώπων. —
                        </p>
               </div>
               <div type="textpart" subtype="verse" n="27">
                  <p>καὶ ἦλθεν ἄνθρωπος
                             θεοῦ πρὸς Ηλι καὶ εἶπεν Τάδε λέγει κύριος Ἀποκαλυφθεὶς 
                            ἀπεκαλύφθην πρὸς οἶκον πατρός σου ὄντων αὐτῶν ἐν γῇ Αἰγύπτῳ
                             δούλων τῷ οἴκῳ Φαραω
                        </p>
               </div>
               <div type="textpart" subtype="verse" n="28">
                  <p>καὶ ἐξελεξάμην τὸν οἶκον τοῦ πατρός
                             σου ἐκ πάντων τῶν σκήπτρων Ισραηλ ἐμοὶ ἱερατεύειν καὶ 
                            ἀναβαίνειν ἐπὶ θυσιαστήριόν μου καὶ θυμιᾶν θυμίαμα καὶ αἴρειν 
                            εφουδ καὶ ἔδωκα τῷ οἴκῳ τοῦ πατρός σου τὰ πάντα τοῦ πυρὸς 
                            υἱῶν Ισραηλ εἰς βρῶσιν·
                        </p>
               </div>
               <div type="textpart" subtype="verse" n="29">
                  <p>καὶ ἵνα τί ἐπέβλεψας ἐπὶ τὸ θυμίαμά 
                            μου καὶ εἰς τὴν θυσίαν μου ἀναιδεῖ ὀφθαλμῷ καὶ ἐδόξασας 
                            τοὺς υἱούς σου ὑπὲρ ἐμὲ ἐνευλογεῖσθαι ἀπαρχῆς πάσης θυσίας
                             Ισραηλ ἔμπροσθέν μου;
                        </p>
               </div>
               <div type="textpart" subtype="verse" n="30">
                  <p>διὰ τοῦτο τάδε εἶπεν κύριος
                            ὁ θεὸς Ισραηλ Εἶπα Ὁ οἶκός σου καὶ ὁ οἶκος τοῦ πατρός σου 
                            διελεύσεται ἐνώπιόν μου ἕως αἰῶνος· καὶ νῦν φησιν κύριος 
                            Μηδαμῶς ἐμοί, ὅτι ἀλλ’ ἢ τοὺς δοξάζοντάς με δοξάσω, καὶ ὁ 
                            ἐξουθενῶν με ἀτιμωθήσεται.
                        </p>
               </div>
               <div type="textpart" subtype="verse" n="31">
                  <p>ἰδοὺ ἡμέραι ἔρχονται καὶ ἐξολεθρεύσω
                             τὸ σπέρμα σου καὶ τὸ σπέρμα οἴκου πατρός σου,
                        </p>
               </div>
               <div type="textpart" subtype="verse" n="32">
                  <p>καὶ οὐκ 
                            ἔσται σου πρεσβύτης ἐν οἴκῳ μου πάσας τὰς ἡμέρας·
                        </p>
               </div>
               <div type="textpart" subtype="verse" n="33">
                  <p>καὶ ἄνδρα
                             οὐκ ἐξολεθρεύσω σοι ἀπὸ τοῦ θυσιαστηρίου μου ἐκλιπεῖν 
                            τοὺς ὀφθαλμοὺς αὐτοῦ καὶ καταρρεῖν τὴν ψυχὴν αὐτοῦ, καὶ πᾶς 
                            περισσεύων οἴκου σου πεσοῦνται ἐν ῥομφαίᾳ ἀνδρῶν.
                        </p>
               </div>
               <div type="textpart" subtype="verse" n="34">
                  <p>καὶ τοῦτό 
                            σοι τὸ σημεῖον, ὃ ἥξει ἐπὶ τοὺς δύο υἱούς σου τούτους Οφνι καὶ 
                            Φινεες· ἐν ἡμέρᾳ μιᾷ ἀποθανοῦνται ἀμφότεροι.
                        </p>
               </div>
               <div type="textpart" subtype="verse" n="35">
                  <p>καὶ ἀναστήσω 
                            ἐμαυτῷ ἱερέα πιστόν, ὃς πάντα τὰ ἐν τῇ καρδίᾳ μου καὶ τὰ ἐν 
                            τῇ ψυχῇ μου ποιήσει· καὶ οἰκοδομήσω αὐτῷ οἶκον πιστόν, καὶ 
                            διελεύσεται ἐνώπιον χριστοῦ μου πάσας τὰς ἡμέρας.
                        </p>
               </div>
               <div type="textpart" subtype="verse" n="36">
                  <p>καὶ ἔσται 
                            ὁ περισσεύων ἐν οἴκῳ σου ἥξει προσκυνεῖν αὐτῷ ὀβολοῦ ἀργυρίου 
                            λέγων Παράρριψόν με ἐπὶ μίαν τῶν ἱερατειῶν σου φαγεῖν ἄρτον.
                        </p>
               </div>
            </div>
            <div type="textpart" subtype="chapter" n="3">
               <div type="textpart" subtype="verse" n="1">
                  <p>Καὶ τὸ παιδάριον Σαμουηλ ἦν λειτουργῶν τῷ κυρίῳ ἐνώπιον 
                            Ηλι τοῦ ἱερέως· καὶ ῥῆμα κυρίου ἦν τίμιον ἐν ταῖς ἡμέραις ἐκείναις,
                             οὐκ ἦν ὅρασις διαστέλλουσα.
                        </p>
               </div>
               <div type="textpart" subtype="verse" n="2">
                  <p>καὶ ἐγένετο ἐν τῇ ἡμέρᾳ ἐκείνῃ
                             καὶ Ηλι ἐκάθευδεν ἐν τῷ τόπῳ αὐτοῦ, καὶ οἱ ὀφθαλμοὶ αὐτοῦ 
                            ἤρξαντο βαρύνεσθαι, καὶ οὐκ ἠδύνατο βλέπειν,
                        </p>
               </div>
               <div type="textpart" subtype="verse" n="3">
                  <p>καὶ ὁ λύχνος τοῦ 
                            θεοῦ πρὶν ἐπισκευασθῆναι, καὶ Σαμουηλ ἐκάθευδεν ἐν τῷ ναῷ, οὗ 
                            ἡ κιβωτὸς τοῦ θεοῦ, 
                            καὶ ἐκάλεσεν κύριος Σαμουηλ Σαμουηλ·
                        </p>
               </div>
               <div type="textpart" subtype="verse" n="4">
                  <p>καὶ 
                            εἶπεν Ἰδοὺ ἐγώ.
                        </p>
               </div>
               <div type="textpart" subtype="verse" n="5">
                  <p>καὶ ἔδραμεν πρὸς Ηλι καὶ εἶπεν Ἰδοὺ ἐγώ, ὅτι 
                            κέκληκάς με· καὶ εἶπεν Οὐ κέκληκά σε, ἀνάστρεφε κάθευδε. καὶ 
                            ἀνέστρεψεν καὶ ἐκάθευδεν.
                        </p>
               </div>
               <div type="textpart" subtype="verse" n="6">
                  <p>καὶ προσέθετο κύριος καὶ ἐκάλεσεν 
                            Σαμουηλ Σαμουηλ· καὶ ἐπορεύθη πρὸς Ηλι τὸ δεύτερον καὶ εἶπεν 
                            Ἰδοὺ ἐγώ, ὅτι κέκληκάς με· καὶ εἶπεν Οὐ κέκληκά σε, ἀνάστρεφε 
                            κάθευδε·
                        </p>
               </div>
               <div type="textpart" subtype="verse" n="7">
                  <p>καὶ Σαμουηλ πρὶν ἢ γνῶναι θεὸν καὶ ἀποκαλυφθῆναι 
                            αὐτῷ ῥῆμα κυρίου.
                        </p>
               </div>
               <div type="textpart" subtype="verse" n="8">
                  <p>καὶ προσέθετο κύριος καλέσαι Σαμουηλ ἐν 
                            τρίτῳ· καὶ ἀνέστη καὶ ἐπορεύθη πρὸς Ηλι καὶ εἶπεν Ἰδοὺ ἐγώ, ὅτι 
                            κέκληκάς με. καὶ ἐσοφίσατο Ηλι ὅτι κύριος κέκληκεν τὸ παιδάριον,
                        </p>
               </div>
               <div type="textpart" subtype="verse" n="9">
                  <p>καὶ εἶπεν Ἀνάστρεφε κάθευδε, τέκνον, καὶ ἔσται ἐὰν καλέσῃ σε, 
                            καὶ ἐρεῖς Λάλει, κύριε, ὅτι ἀκούει ὁ δοῦλός σου. καὶ ἐπορεύθη Σαμουηλ
                             καὶ ἐκοιμήθη ἐν τῷ τόπῳ αὐτοῦ.
                        </p>
               </div>
               <div type="textpart" subtype="verse" n="10">
                  <p>καὶ ἦλθεν κύριος καὶ 
                            κατέστη καὶ ἐκάλεσεν αὐτὸν ὡς ἅπαξ καὶ ἅπαξ, καὶ εἶπεν Σαμουηλ 
                            Λάλει, ὅτι ἀκούει ὁ δοῦλός σου.
                        </p>
               </div>
               <div type="textpart" subtype="verse" n="11">
                  <p>καὶ εἶπεν κύριος πρὸς Σαμουηλ 
                            Ἰδοὺ ἐγὼ ποιῶ τὰ ῥήματά μου ἐν Ισραηλ ὥστε παντὸς ἀκούοντος 
                            αὐτὰ ἠχήσει ἀμφότερα τὰ ὦτα αὐτοῦ.
                        </p>
               </div>
               <div type="textpart" subtype="verse" n="12">
                  <p>ἐν τῇ ἡμέρᾳ ἐκείνῃ ἐπεγερῶ
                             ἐπὶ Ηλι πάντα, ὅσα ἐλάλησα εἰς τὸν οἶκον αὐτοῦ, ἄρξομαι 
                            καὶ ἐπιτελέσω.
                        </p>
               </div>
               <div type="textpart" subtype="verse" n="13">
                  <p>καὶ ἀνήγγελκα αὐτῷ ὅτι ἐκδικῶ ἐγὼ τὸν οἶκον 
                            αὐτοῦ ἕως αἰῶνος ἐν ἀδικίαις υἱῶν αὐτοῦ, ὅτι κακολογοῦντες θεὸν 
                            υἱοὶ αὐτοῦ, καὶ οὐκ ἐνουθέτει αὐτοὺς καὶ οὐδ’ οὕτως.
                        </p>
               </div>
               <div type="textpart" subtype="verse" n="14">
                  <p>ὤμοσα τῷ 
                            οἴκῳ Ηλι Εἰ ἐξιλασθήσεται ἀδικία οἴκου Ηλι ἐν θυμιάματι καὶ ἐν 
                            θυσίαις ἕως αἰῶνος.
                        </p>
               </div>
               <div type="textpart" subtype="verse" n="15">
                  <p>καὶ κοιμᾶται Σαμουηλ ἕως πρωὶ καὶ ὤρθρισεν
                             τὸ πρωὶ καὶ ἤνοιξεν τὰς θύρας οἴκου κυρίου· καὶ Σαμουηλ 
                            ἐφοβήθη ἀπαγγεῖλαι τὴν ὅρασιν τῷ Ηλι.
                        </p>
               </div>
               <div type="textpart" subtype="verse" n="16">
                  <p>καὶ εἶπεν Ηλι πρὸς Σαμουηλ
                             Σαμουηλ τέκνον· καὶ εἶπεν Ἰδοὺ ἐγώ.
                        </p>
               </div>
               <div type="textpart" subtype="verse" n="17">
                  <p>καὶ εἶπεν Τί τὸ 
                            ῥῆμα τὸ λαληθὲν πρὸς σέ; μὴ δὴ κρύψῃς ἀπ’ ἐμοῦ· τάδε ποιήσαι 
                            σοι ὁ θεὸς καὶ τάδε προσθείη, ἐὰν κρύψῃς ἀπ’ ἐμοῦ ῥῆμα ἐκ πάντων
                             τῶν λόγων τῶν λαληθέντων σοι ἐν τοῖς ὠσίν σου.
                        </p>
               </div>
               <div type="textpart" subtype="verse" n="18">
                  <p>καὶ 
                            ἀπήγγειλεν Σαμουηλ πάντας τοὺς λόγους καὶ οὐκ ἔκρυψεν ἀπ’ αὐτοῦ,
                             καὶ εἶπεν Ηλι Κύριος αὐτός· τὸ ἀγαθὸν ἐνώπιον αὐτοῦ ποιήσει.
                        </p>
               </div>
               <div type="textpart" subtype="verse" n="19">
                  <p>Καὶ ἐμεγαλύνθη Σαμουηλ, καὶ ἦν κύριος μετ’ αὐτοῦ, καὶ οὐκ 
                            ἔπεσεν ἀπὸ πάντων τῶν λόγων αὐτοῦ ἐπὶ τὴν γῆν.
                        </p>
               </div>
               <div type="textpart" subtype="verse" n="20">
                  <p>καὶ ἔγνωσαν 
                            πᾶς Ισραηλ ἀπὸ Δαν καὶ ἕως Βηρσαβεε ὅτι πιστὸς Σαμουηλ εἰς 
                            προφήτην τῷ κυρίῳ.
                        </p>
               </div>
               <div type="textpart" subtype="verse" n="21">
                  <p>καὶ προσέθετο κύριος δηλωθῆναι ἐν Σηλωμ, 
                            ὅτι ἀπεκαλύφθη κύριος πρὸς Σαμουηλ· καὶ ἐπιστεύθη Σαμουηλ 
                            προφήτης γενέσθαι τῷ κυρίῳ εἰς πάντα Ισραηλ ἀπ’ ἄκρων τῆς 
                            γῆς καὶ ἕως ἄκρων. καὶ Ηλι πρεσβύτης σφόδρα, καὶ οἱ υἱοὶ αὐτοῦ 
                            πορευόμενοι ἐπορεύοντο καὶ πονηρὰ ἡ ὁδὸς αὐτῶν ἐνώπιον κυρίου.
                        </p>
               </div>
            </div>
            <div type="textpart" subtype="chapter" n="4">
               <div type="textpart" subtype="verse" n="1">
                  <p>Καὶ ἐγενήθη ἐν ταῖς ἡμέραις ἐκείναις καὶ συναθροίζονται ἀλλόφυλοι
                             εἰς πόλεμον ἐπὶ Ισραηλ· καὶ ἐξῆλθεν Ισραηλ εἰς ἀπάντησιν 
                            αὐτοῖς εἰς πόλεμον καὶ παρεμβάλλουσιν ἐπὶ Αβενεζερ, καὶ οἱ ἀλλόφυλοι
                             παρεμβάλλουσιν ἐν Αφεκ.
                        </p>
               </div>
               <div type="textpart" subtype="verse" n="2">
                  <p>καὶ παρατάσσονται οἱ ἀλλόφυλοι 
                            εἰς πόλεμον ἐπὶ Ισραηλ· καὶ ἔκλινεν ὁ πόλεμος, καὶ ἔπταισεν ἀνὴρ 
                            Ισραηλ ἐνώπιον ἀλλοφύλων, καὶ ἐπλήγησαν ἐν τῇ παρατάξει ἐν 
                            ἀγρῷ τέσσαρες χιλιάδες ἀνδρῶν.
                        </p>
               </div>
               <div type="textpart" subtype="verse" n="3">
                  <p>καὶ ἦλθεν ὁ λαὸς εἰς τὴν παρεμβολήν,
                            καὶ εἶπαν οἱ πρεσβύτεροι Ισραηλ Κατὰ τί ἔπταισεν ἡμᾶς 
                            κύριος σήμερον ἐνώπιον ἀλλοφύλων; λάβωμεν τὴν κιβωτὸν τοῦ 
                            θεοῦ ἡμῶν ἐκ Σηλωμ, καὶ ἐξελθέτω ἐν μέσῳ ἡμῶν καὶ σώσει ἡμᾶς 
                            ἐκ χειρὸς ἐχθρῶν ἡμῶν.
                        </p>
               </div>
               <div type="textpart" subtype="verse" n="4">
                  <p>καὶ ἀπέστειλεν ὁ λαὸς εἰς Σηλωμ, καὶ 
                            αἴρουσιν ἐκεῖθεν τὴν κιβωτὸν κυρίου καθημένου χερουβιμ· καὶ 
                            ἀμφότεροι οἱ υἱοὶ Ηλι μετὰ τῆς κιβωτοῦ, Οφνι καὶ Φινεες.
                        </p>
               </div>
               <div type="textpart" subtype="verse" n="5">
                  <p>καὶ 
                            ἐγενήθη ὡς ἦλθεν κιβωτὸς κυρίου εἰς τὴν παρεμβολήν, καὶ ἀνέκραξεν
                             πᾶς Ισραηλ φωνῇ μεγάλῃ, καὶ ἤχησεν ἡ γῆ.
                        </p>
               </div>
               <div type="textpart" subtype="verse" n="6">
                  <p>καὶ ἤκουσαν 
                            οἱ ἀλλόφυλοι τῆς κραυγῆς, καὶ εἶπον οἱ ἀλλόφυλοι Τίς ἡ κραυγὴ 
                            ἡ μεγάλη αὕτη ἐν παρεμβολῇ τῶν Εβραίων; καὶ ἔγνωσαν ὅτι κιβωτὸς
                             κυρίου ἥκει εἰς τὴν παρεμβολήν.
                        </p>
               </div>
               <div type="textpart" subtype="verse" n="7">
                  <p>καὶ ἐφοβήθησαν οἱ ἀλλόφυλοι
                             καὶ εἶπον Οὗτοι οἱ θεοὶ ἥκασιν πρὸς αὐτοὺς εἰς τὴν παρεμβολήν·
                             οὐαὶ ἡμῖν· ἐξελοῦ ἡμᾶς, κύριε, σήμερον, ὅτι οὐ γέγονεν 
                            τοιαύτη ἐχθὲς καὶ τρίτην.
                        </p>
               </div>
               <div type="textpart" subtype="verse" n="8">
                  <p>οὐαὶ ἡμῖν· τίς ἐξελεῖται ἡμᾶς ἐκ χειρὸς 
                            τῶν θεῶν τῶν στερεῶν τούτων; οὗτοι οἱ θεοὶ οἱ πατάξαντες τὴν 
                            Αἴγυπτον ἐν πάσῃ πληγῇ καὶ ἐν τῇ ἐρήμῳ.
                        </p>
               </div>
               <div type="textpart" subtype="verse" n="9">
                  <p>κραταιοῦσθε καὶ γίνεσθε
                             εἰς ἄνδρας, ἀλλόφυλοι, μήποτε δουλεύσητε τοῖς Εβραίοις, καθὼς
                             ἐδούλευσαν ἡμῖν, καὶ ἔσεσθε εἰς ἄνδρας καὶ πολεμήσατε αὐτούς.
                        </p>
               </div>
               <div type="textpart" subtype="verse" n="10">
                  <p>καὶ ἐπολέμησαν αὐτούς· καὶ πταίει ἀνὴρ Ισραηλ, καὶ ἔφυγεν ἕκαστος
                             εἰς σκήνωμα αὐτοῦ· καὶ ἐγένετο πληγὴ μεγάλη σφόδρα, καὶ 
                            ἔπεσαν ἐξ Ισραηλ τριάκοντα χιλιάδες ταγμάτων.
                        </p>
               </div>
               <div type="textpart" subtype="verse" n="11">
                  <p>καὶ κιβωτὸς θεοῦ 
                            ἐλήμφθη, καὶ ἀμφότεροι υἱοὶ Ηλι ἀπέθανον, Οφνι καὶ Φινεες.
                        </p>
               </div>
               <div type="textpart" subtype="verse" n="12">
                  <p>Καὶ ἔδραμεν ἀνὴρ Ιεμιναῖος ἐκ τῆς παρατάξεως καὶ ἦλθεν εἰς 
                            Σηλωμ ἐν τῇ ἡμέρᾳ ἐκείνῃ, καὶ τὰ ἱμάτια αὐτοῦ διερρηγότα, καὶ 
                            γῆ ἐπὶ τῆς κεφαλῆς αὐτοῦ.
                        </p>
               </div>
               <div type="textpart" subtype="verse" n="13">
                  <p>καὶ ἦλθεν, καὶ ἰδοὺ Ηλι ἐκάθητο ἐπὶ 
                            τοῦ δίφρου παρὰ τὴν πύλην σκοπεύων τὴν ὁδόν, ὅτι ἦν ἡ καρδία
                             αὐτοῦ ἐξεστηκυῖα περὶ τῆς κιβωτοῦ τοῦ θεοῦ· καὶ ὁ ἄνθρωπος
                             εἰσῆλθεν εἰς τὴν πόλιν ἀπαγγεῖλαι, καὶ ἀνεβόησεν ἡ πόλις.
                        </p>
               </div>
               <div type="textpart" subtype="verse" n="14">
                  <p>καὶ ἤκουσεν Ηλι τὴν φωνὴν τῆς βοῆς καὶ εἶπεν Τίς ἡ βοὴ τῆς 
                            φωνῆς ταύτης; καὶ ὁ ἄνθρωπος σπεύσας εἰσῆλθεν καὶ ἀπήγγειλεν 
                            τῷ Ηλι.
                        </p>
               </div>
               <div type="textpart" subtype="verse" n="15">
                  <p>καὶ Ηλι υἱὸς ἐνενήκοντα ἐτῶν, καὶ οἱ ὀφθαλμοὶ αὐτοῦ 
                            ἐπανέστησαν, καὶ οὐκ ἔβλεπεν· καὶ εἶπεν Ηλὶ τοῖς ἀνδράσιν τοῖς
                            περιεστηκόσιν αὐτῷ Τίς ἡ φωνὴ τοῦ ἤχους τούτου;
                        </p>
               </div>
               <div type="textpart" subtype="verse" n="16">
                  <p>καὶ ὁ ἀνὴρ 
                            σπεύσας προσῆλθεν πρὸς Ηλι καὶ εἶπεν αὐτῷ Ἐγώ εἰμι ὁ ἥκων 
                            ἐκ τῆς παρεμβολῆς, κἀγὼ πέφευγα ἐκ τῆς παρατάξεως σήμερον. 
                            καὶ εἶπεν Τί τὸ γεγονὸς ῥῆμα, τέκνον;
                        </p>
               </div>
               <div type="textpart" subtype="verse" n="17">
                  <p>καὶ ἀπεκρίθη τὸ παιδάριον
                             καὶ εἶπεν Πέφευγεν ἀνὴρ Ισραηλ ἐκ προσώπου ἀλλοφύλων, 
                            καὶ ἐγένετο πληγὴ μεγάλη ἐν τῷ λαῷ, καὶ ἀμφότεροι οἱ υἱοί σου 
                            τεθνήκασιν, καὶ ἡ κιβωτὸς τοῦ θεοῦ ἐλήμφθη.
                        </p>
               </div>
               <div type="textpart" subtype="verse" n="18">
                  <p>καὶ ἐγένετο ὡς 
                            ἐμνήσθη τῆς κιβωτοῦ τοῦ θεοῦ, καὶ ἔπεσεν ἀπὸ τοῦ δίφρου ὀπισθίως
                             ἐχόμενος τῆς πύλης, καὶ συνετρίβη ὁ νῶτος αὐτοῦ καὶ ἀπέθανεν,
                             ὅτι πρεσβύτης ὁ ἄνθρωπος καὶ βαρύς· καὶ αὐτὸς ἔκρινεν 
                            τὸν Ισραηλ εἴκοσι ἔτη.
                        </p>
               </div>
               <div type="textpart" subtype="verse" n="19">
                  <p>Καὶ νύμφη αὐτοῦ γυνὴ Φινεες συνειληφυῖα τοῦ τεκεῖν· καὶ 
                            ἤκουσεν τὴν ἀγγελίαν ὅτι ἐλήμφθη ἡ κιβωτὸς τοῦ θεοῦ καὶ ὅτι 
                            τέθνηκεν ὁ πενθερὸς αὐτῆς καὶ ὁ ἀνὴρ αὐτῆς, καὶ ὤκλασεν καὶ 
                            ἔτεκεν, ὅτι ἐπεστράφησαν ἐπ’ αὐτὴν ὠδῖνες αὐτῆς.
                        </p>
               </div>
               <div type="textpart" subtype="verse" n="20">
                  <p>καὶ ἐν τῷ 
                            καιρῷ αὐτῆς ἀποθνῄσκει, καὶ εἶπον αὐτῇ αἱ γυναῖκες αἱ παρεστηκυῖαι
                             αὐτῇ Μὴ φοβοῦ, ὅτι υἱὸν τέτοκας· καὶ οὐκ ἀπεκρίθη, καὶ 
                            οὐκ ἐνόησεν ἡ καρδία αὐτῆς.
                        </p>
               </div>
               <div type="textpart" subtype="verse" n="21">
                  <p>καὶ ἐκάλεσεν τὸ παιδάριον Οὐαὶ 
                            βαρχαβωθ ὑπὲρ τῆς κιβωτοῦ τοῦ θεοῦ καὶ ὑπὲρ τοῦ πενθεροῦ αὐτῆς
                             καὶ ὑπὲρ τοῦ ἀνδρὸς αὐτῆς.
                        </p>
               </div>
               <div type="textpart" subtype="verse" n="22">
                  <p>καὶ εἶπαν Ἀπῴκισται δόξα Ισραηλ 
                            ἐν τῷ λημφθῆναι τὴν κιβωτὸν κυρίου.
                        </p>
               </div>
            </div>
            <div type="textpart" subtype="chapter" n="5">
               <div type="textpart" subtype="verse" n="1">
                  <p>Καὶ ἀλλόφυλοι ἔλαβον τὴν κιβωτὸν τοῦ θεοῦ καὶ εἰσήνεγκαν 
                            αὐτὴν ἐξ Αβεννεζερ εἰς Ἄζωτον.
                        </p>
               </div>
               <div type="textpart" subtype="verse" n="2">
                  <p>καὶ ἔλαβον ἀλλόφυλοι τὴν κιβωτὸν
                             κυρίου καὶ εἰσήνεγκαν αὐτὴν εἰς οἶκον Δαγων καὶ παρέστησαν 
                            αὐτὴν παρὰ Δαγων.
                        </p>
               </div>
               <div type="textpart" subtype="verse" n="3">
                  <p>καὶ ὤρθρισαν οἱ Ἀζώτιοι καὶ εἰσῆλθον εἰς 
                            οἶκον Δαγων καὶ εἶδον καὶ ἰδοὺ Δαγων πεπτωκὼς ἐπὶ πρόσωπον 
                            αὐτοῦ ἐνώπιον κιβωτοῦ τοῦ θεοῦ· καὶ ἤγειραν τὸν Δαγων καὶ 
                            κατέστησαν εἰς τὸν τόπον αὐτοῦ. καὶ ἐβαρύνθη χεὶρ κυρίου ἐπὶ 
                            τοὺς Ἀζωτίους καὶ ἐβασάνισεν αὐτοὺς καὶ ἐπάταξεν αὐτοὺς εἰς 
                            τὰς ἕδρας αὐτῶν, τὴν Ἄζωτον καὶ τὰ ὅρια αὐτῆς.
                        </p>
               </div>
               <div type="textpart" subtype="verse" n="4">
                  <p>καὶ ἐγένετο 
                            ὅτε ὤρθρισαν τὸ πρωί, καὶ ἰδοὺ Δαγων πεπτωκὼς ἐπὶ πρόσωπον 
                            αὐτοῦ ἐνώπιον κιβωτοῦ διαθήκης κυρίου, καὶ ἡ κεφαλὴ Δαγων καὶ
                            ἀμφότερα τὰ ἴχνη χειρῶν αὐτοῦ ἀφῃρημένα ἐπὶ τὰ ἐμπρόσθια 
                            αμαφεθ ἕκαστον, καὶ ἀμφότεροι οἱ καρποὶ τῶν χειρῶν αὐτοῦ πεπτωκότες
                             ἐπὶ τὸ πρόθυρον, πλὴν ἡ ῥάχις Δαγων ὑπελείφθη.
                        </p>
               </div>
               <div type="textpart" subtype="verse" n="5">
                  <p>διὰ 
                            τοῦτο οὐκ ἐπιβαίνουσιν οἱ ἱερεῖς Δαγων καὶ πᾶς ὁ εἰσπορευόμενος 
                            εἰς οἶκον Δαγων ἐπὶ βαθμὸν οἴκου Δαγων ἐν Ἀζώτῳ ἕως τῆς 
                            ἡμέρας ταύτης, ὅτι ὑπερβαίνοντες ὑπερβαίνουσιν. —
                        </p>
               </div>
               <div type="textpart" subtype="verse" n="6">
                  <p>καὶ ἐβαρύνθη 
                            χεὶρ κυρίου ἐπὶ Ἄζωτον, καὶ ἐπήγαγεν αὐτοῖς καὶ ἐξέζεσεν αὐτοῖς 
                            εἰς τὰς ναῦς, καὶ μέσον τῆς χώρας αὐτῆς ἀνεφύησαν μύες, καὶ 
                            ἐγένετο σύγχυσις θανάτου μεγάλη ἐν τῇ πόλει.
                        </p>
               </div>
               <div type="textpart" subtype="verse" n="7">
                  <p>καὶ εἶδον οἱ ἄνδρες 
                            Ἀζώτου ὅτι οὕτως, καὶ λέγουσιν ὅτι Οὐ καθήσεται κιβωτὸς τοῦ 
                            θεοῦ Ισραηλ μεθ’ ἡμῶν, ὅτι σκληρὰ χεὶρ αὐτοῦ ἐφ’ ἡμᾶς καὶ ἐπὶ 
                            Δαγων θεὸν ἡμῶν.
                        </p>
               </div>
               <div type="textpart" subtype="verse" n="8">
                  <p>καὶ ἀποστέλλουσιν καὶ συνάγουσιν τοὺς σατράπας
                             τῶν ἀλλοφύλων πρὸς αὐτοὺς καὶ λέγουσιν Τί ποιήσωμεν 
                            κιβωτῷ θεοῦ Ισραηλ; καὶ λέγουσιν οἱ Γεθθαῖοι Μετελθέτω κιβωτὸς 
                            τοῦ θεοῦ πρὸς ἡμᾶς· καὶ μετῆλθεν κιβωτὸς τοῦ θεοῦ εἰς Γεθθα.
                        </p>
               </div>
               <div type="textpart" subtype="verse" n="9">
                  <p>καὶ ἐγενήθη μετὰ τὸ μετελθεῖν αὐτὴν καὶ γίνεται χεὶρ κυρίου ἐν 
                            τῇ πόλει, τάραχος μέγας σφόδρα, καὶ ἐπάταξεν τοὺς ἄνδρας τῆς 
                            πόλεως ἀπὸ μικροῦ ἕως μεγάλου καὶ ἐπάταξεν αὐτοὺς εἰς τὰς 
                            ἕδρας αὐτῶν, καὶ ἐποίησαν ἑαυτοῖς οἱ Γεθθαῖοι ἕδρας.
                        </p>
               </div>
               <div type="textpart" subtype="verse" n="10">
                  <p>καὶ ἐξαποστέλλουσιν
                             τὴν κιβωτὸν τοῦ θεοῦ εἰς Ἀσκαλῶνα, καὶ ἐγενήθη 
                            ὡς εἰσῆλθεν κιβωτὸς θεοῦ εἰς Ἀσκαλῶνα, καὶ ἐβόησαν οἱ Ἀσκαλωνῖται
                             λέγοντες Τί ἀπεστρέψατε πρὸς ἡμᾶς τὴν κιβωτὸν τοῦ 
                            θεοῦ Ισραηλ θανατῶσαι ἡμᾶς καὶ τὸν λαὸν ἡμῶν;
                        </p>
               </div>
               <div type="textpart" subtype="verse" n="11">
                  <p>καὶ ἐξαποστέλλουσιν
                             καὶ συνάγουσιν τοὺς σατράπας τῶν ἀλλοφύλων καὶ 
                            εἶπον Ἐξαποστείλατε τὴν κιβωτὸν τοῦ θεοῦ Ισραηλ, καὶ καθισάτω 
                            εἰς τὸν τόπον αὐτῆς καὶ οὐ μὴ θανατώσῃ ἡμᾶς καὶ τὸν λαὸν 
                            ἡμῶν· ὅτι ἐγενήθη σύγχυσις θανάτου ἐν ὅλῃ τῇ πόλει βαρεῖα 
                            σφόδρα, ὡς εἰσῆλθεν κιβωτὸς θεοῦ Ισραηλ ἐκεῖ,
                        </p>
               </div>
               <div type="textpart" subtype="verse" n="12">
                  <p>καὶ οἱ ζῶντες 
                            καὶ οὐκ ἀποθανόντες ἐπλήγησαν εἰς τὰς ἕδρας, καὶ ἀνέβη ἡ κραυγὴ 
                            τῆς πόλεως εἰς τὸν οὐρανόν.
                        </p>
               </div>
            </div>
            <div type="textpart" subtype="chapter" n="6">
               <div type="textpart" subtype="verse" n="1">
                  <p>Καὶ ἦν ἡ κιβωτὸς ἐν ἀγρῷ τῶν ἀλλοφύλων ἑπτὰ μῆνας, καὶ 
                            ἐξέζεσεν ἡ γῆ αὐτῶν μύας.
                        </p>
               </div>
               <div type="textpart" subtype="verse" n="2">
                  <p>καὶ καλοῦσιν ἀλλόφυλοι τοὺς ἱερεῖς 
                            καὶ τοὺς μάντεις καὶ τοὺς ἐπαοιδοὺς αὐτῶν λέγοντες Τί ποιήσωμεν 
                            τῇ κιβωτῷ κυρίου; γνωρίσατε ἡμῖν ἐν τίνι ἀποστελοῦμεν αὐτὴν
                            εἰς τὸν τόπον αὐτῆς.
                        </p>
               </div>
               <div type="textpart" subtype="verse" n="3">
                  <p>καὶ εἶπαν Εἰ ἐξαπεστέλλετε ὑμεῖς τὴν κιβωτὸν
                             διαθήκης κυρίου θεοῦ Ισραηλ, μὴ δὴ ἐξαποστείλητε αὐτὴν κενήν,
                             ἀλλὰ ἀποδιδόντες ἀπόδοτε αὐτῇ τῆς βασάνου, καὶ τότε ἰαθήσεσθε,
                             καὶ ἐξιλασθήσεται ὑμῖν, μὴ οὐκ ἀποστῇ ἡ χεὶρ αὐτοῦ ἀφ’ 
                            ὑμῶν.
                        </p>
               </div>
               <div type="textpart" subtype="verse" n="4">
                  <p>καὶ λέγουσιν Τί τὸ τῆς βασάνου ἀποδώσομεν αὐτῇ; καὶ 
                            εἶπαν Κατ’ ἀριθμὸν τῶν σατραπῶν τῶν ἀλλοφύλων πέντε ἕδρας 
                            χρυσᾶς, ὅτι πταῖσμα ἓν ὑμῖν καὶ τοῖς ἄρχουσιν ὑμῶν καὶ τῷ λαῷ,
                        </p>
               </div>
               <div type="textpart" subtype="verse" n="5">
                  <p>καὶ μῦς χρυσοῦς ὁμοίωμα τῶν μυῶν ὑμῶν τῶν διαφθειρόντων τὴν 
                            γῆν· καὶ δώσετε τῷ κυρίῳ δόξαν, ὅπως κουφίσῃ τὴν χεῖρα αὐτοῦ 
                            ἀφ’ ὑμῶν καὶ ἀπὸ τῶν θεῶν ὑμῶν καὶ ἀπὸ τῆς γῆς ὑμῶν.
                        </p>
               </div>
               <div type="textpart" subtype="verse" n="6">
                  <p>καὶ 
                            ἵνα τί βαρύνετε τὰς καρδίας ὑμῶν, ὡς ἐβάρυνεν Αἴγυπτος καὶ Φαραω
                             τὴν καρδίαν αὐτῶν; οὐχὶ ὅτε ἐνέπαιξεν αὐτοῖς, ἐξαπέστειλαν 
                            αὐτούς, καὶ ἀπῆλθον;
                        </p>
               </div>
               <div type="textpart" subtype="verse" n="7">
                  <p>καὶ νῦν λάβετε καὶ ποιήσατε ἅμαξαν καινὴν
                             καὶ δύο βόας πρωτοτοκούσας ἄνευ τῶν τέκνων καὶ ζεύξατε 
                            τὰς βόας ἐν τῇ ἁμάξῃ καὶ ἀπαγάγετε τὰ τέκνα ἀπὸ ὄπισθεν αὐτῶν
                             εἰς οἶκον·
                        </p>
               </div>
               <div type="textpart" subtype="verse" n="8">
                  <p>καὶ λήμψεσθε τὴν κιβωτὸν καὶ θήσετε αὐτὴν ἐπὶ 
                            τὴν ἅμαξαν καὶ τὰ σκεύη τὰ χρυσᾶ ἀποδώσετε αὐτῇ τῆς βασάνου 
                            καὶ θήσετε ἐν θέματι βερσεχθαν ἐκ μέρους αὐτῆς καὶ ἐξαποστελεῖτε
                             αὐτὴν καὶ ἀπελάσατε αὐτήν, καὶ ἀπελεύσεται·
                        </p>
               </div>
               <div type="textpart" subtype="verse" n="9">
                  <p>καὶ ὄψεσθε, 
                            εἰ εἰς ὁδὸν ὁρίων αὐτῆς πορεύσεται κατὰ Βαιθσαμυς, αὐτὸς πεποίηκεν
                             ἡμῖν τὴν κακίαν ταύτην τὴν μεγάλην, καὶ ἐὰν μή, καὶ 
                            γνωσόμεθα ὅτι οὐ χεὶρ αὐτοῦ ἧπται ἡμῶν, ἀλλὰ σύμπτωμα τοῦτο 
                            γέγονεν ἡμῖν.
                        </p>
               </div>
               <div type="textpart" subtype="verse" n="10">
                  <p>καὶ ἐποίησαν οἱ ἀλλόφυλοι οὕτως καὶ ἔλαβον δύο 
                            βόας πρωτοτοκούσας καὶ ἔζευξαν αὐτὰς ἐν τῇ ἁμάξῃ καὶ τὰ τέκνα 
                            αὐτῶν ἀπεκώλυσαν εἰς οἶκον
                        </p>
               </div>
               <div type="textpart" subtype="verse" n="11">
                  <p>καὶ ἔθεντο τὴν κιβωτὸν ἐπὶ τὴν 
                            ἅμαξαν καὶ τὸ θέμα εργαβ καὶ τοὺς μῦς τοὺς χρυσοῦς.
                        </p>
               </div>
               <div type="textpart" subtype="verse" n="12">
                  <p>καὶ κατεύθυναν
                             αἱ βόες ἐν τῇ ὁδῷ εἰς ὁδὸν Βαιθσαμυς, ἐν τρίβῳ ἑνὶ 
                            ἐπορεύοντο καὶ ἐκοπίων καὶ οὐ μεθίσταντο δεξιὰ οὐδὲ ἀριστερά· 
                            καὶ οἱ σατράπαι τῶν ἀλλοφύλων ἐπορεύοντο ὀπίσω αὐτῆς ἕως 
                            ὁρίων Βαιθσαμυς.
                        </p>
               </div>
               <div type="textpart" subtype="verse" n="13">
                  <p>καὶ οἱ ἐν Βαιθσαμυς ἐθέριζον θερισμὸν πυρῶν 
                            ἐν κοιλάδι· καὶ ἦραν ὀφθαλμοὺς αὐτῶν καὶ εἶδον κιβωτὸν κυρίου 
                            καὶ ηὐφράνθησαν εἰς ἀπάντησιν αὐτῆς.
                        </p>
               </div>
               <div type="textpart" subtype="verse" n="14">
                  <p>καὶ ἡ ἅμαξα εἰσῆλθεν
                            εἰς ἀγρὸν Ωσηε τὸν ἐν Βαιθσαμυς, καὶ ἔστησαν ἐκεῖ παρ’ αὐτῇ 
                            λίθον μέγαν καὶ σχίζουσιν τὰ ξύλα τῆς ἁμάξης καὶ τὰς βόας ἀνήνεγκαν
                             εἰς ὁλοκαύτωσιν τῷ κυρίῳ.
                        </p>
               </div>
               <div type="textpart" subtype="verse" n="15">
                  <p>καὶ οἱ Λευῖται ἀνήνεγκαν 
                            τὴν κιβωτὸν τοῦ κυρίου καὶ τὸ θέμα εργαβ μετ’ αὐτῆς καὶ τὰ ἐπ’ 
                            αὐτῆς σκεύη τὰ χρυσᾶ καὶ ἔθεντο ἐπὶ τοῦ λίθου τοῦ μεγάλου, καὶ 
                            οἱ ἄνδρες Βαιθσαμυς ἀνήνεγκαν ὁλοκαυτώσεις καὶ θυσίας ἐν τῇ 
                            ἡμέρᾳ ἐκείνῃ τῷ κυρίῳ.
                        </p>
               </div>
               <div type="textpart" subtype="verse" n="16">
                  <p>καὶ οἱ πέντε σατράπαι τῶν ἀλλοφύλων 
                            ἑώρων καὶ ἀνέστρεψαν εἰς Ἀσκαλῶνα τῇ ἡμέρᾳ ἐκείνῃ.
                        </p>
               </div>
               <div type="textpart" subtype="verse" n="17">
                  <p>καὶ αὗται
                             αἱ ἕδραι αἱ χρυσαῖ, ἃς ἀπέδωκαν οἱ ἀλλόφυλοι τῆς βασάνου 
                            τῷ κυρίῳ· τῆς Ἀζώτου μίαν, τῆς Γάζης μίαν, τῆς Ἀσκαλῶνος 
                            μίαν, τῆς Γεθ μίαν, τῆς Ακκαρων μίαν.
                        </p>
               </div>
               <div type="textpart" subtype="verse" n="18">
                  <p>καὶ μῦς οἱ χρυσοῖ κατ’ 
                            ἀριθμὸν πασῶν πόλεων τῶν ἀλλοφύλων τῶν πέντε σατραπῶν ἐκ 
                            πόλεως ἐστερεωμένης καὶ ἕως κώμης τοῦ Φερεζαίου καὶ ἕως λίθου 
                            τοῦ μεγάλου, οὗ ἐπέθηκαν ἐπ’ αὐτοῦ τὴν κιβωτὸν διαθήκης κυρίου, 
                            τοῦ ἐν ἀγρῷ Ωσηε τοῦ Βαιθσαμυσίτου.
                        </p>
               </div>
               <div type="textpart" subtype="verse" n="19">
                  <p>Καὶ οὐκ ἠσμένισαν οἱ υἱοὶ Ιεχονιου ἐν τοῖς ἀνδράσιν Βαιθσαμυς,
                             ὅτι εἶδαν κιβωτὸν κυρίου· καὶ ἐπάταξεν ἐν αὐτοῖς ἑβδομήκοντα
                             ἄνδρας καὶ πεντήκοντα χιλιάδας ἀνδρῶν. καὶ ἐπένθησεν ὁ 
                            λαός, ὅτι ἐπάταξεν κύριος ἐν τῷ λαῷ πληγὴν μεγάλην σφόδρα.
                        </p>
               </div>
               <div type="textpart" subtype="verse" n="20">
                  <p>καὶ εἶπαν οἱ ἄνδρες οἱ ἐκ Βαιθσαμυς Τίς δυνήσεται διελθεῖν ἐνώπιον
                             κυρίου τοῦ ἁγίου τούτου; καὶ πρὸς τίνα ἀναβήσεται κιβωτὸς 
                            κυρίου ἀφ’ ἡμῶν;
                        </p>
               </div>
               <div type="textpart" subtype="verse" n="21">
                  <p>καὶ ἀποστέλλουσιν ἀγγέλους πρὸς τοὺς κατοικοῦντας
                             Καριαθιαριμ λέγοντες Ἀπεστρόφασιν ἀλλόφυλοι τὴν κιβωτὸν
                             κυρίου· κατάβητε καὶ ἀναγάγετε αὐτὴν πρὸς ἑαυτούς.
                        </p>
               </div>
            </div>
            <div type="textpart" subtype="chapter" n="7">
               <div type="textpart" subtype="verse" n="1">
                  <p>καὶ 
                            ἔρχονται οἱ ἄνδρες Καριαθιαριμ καὶ ἀνάγουσιν τὴν κιβωτὸν διαθήκης
                             κυρίου καὶ εἰσάγουσιν αὐτὴν εἰς οἶκον Αμιναδαβ τὸν ἐν τῷ 
                            βουνῷ· καὶ τὸν Ελεαζαρ υἱὸν αὐτοῦ ἡγίασαν φυλάσσειν τὴν κιβωτὸν
                             διαθήκης κυρίου.
                        </p>
               </div>
               <div type="textpart" subtype="verse" n="2">
                  <p>Καὶ ἐγενήθη ἀφ’ ἧς ἡμέρας ἦν ἡ κιβωτὸς ἐν Καριαθιαριμ, ἐπλήθυναν
                             αἱ ἡμέραι καὶ ἐγένοντο εἴκοσι ἔτη, καὶ ἐπέβλεψεν πᾶς οἶκος 
                            Ισραηλ ὀπίσω κυρίου.
                        </p>
               </div>
               <div type="textpart" subtype="verse" n="3">
                  <p>καὶ εἶπεν Σαμουηλ πρὸς πάντα οἶκον Ισραηλ 
                            λέγων Εἰ ἐν ὅλῃ καρδίᾳ ὑμῶν ὑμεῖς ἐπιστρέφετε πρὸς κύριον, περιέλετε
                             τοὺς θεοὺς τοὺς ἀλλοτρίους ἐκ μέσου ὑμῶν καὶ τὰ ἄλση 
                            καὶ ἑτοιμάσατε τὰς καρδίας ὑμῶν πρὸς κύριον καὶ δουλεύσατε 
                            αὐτῷ μόνῳ, καὶ ἐξελεῖται ὑμᾶς ἐκ χειρὸς ἀλλοφύλων.
                        </p>
               </div>
               <div type="textpart" subtype="verse" n="4">
                  <p>καὶ περιεῖλον 
                            οἱ υἱοὶ Ισραηλ τὰς Βααλιμ καὶ τὰ ἄλση Ασταρωθ καὶ ἐδούλευσαν
                            κυρίῳ μόνῳ.
                        </p>
               </div>
               <div type="textpart" subtype="verse" n="5">
                  <p>καὶ εἶπεν Σαμουηλ Ἀθροίσατε πάντα Ισραηλ εἰς 
                            Μασσηφαθ, καὶ προσεύξομαι περὶ ὑμῶν πρὸς κύριον.
                        </p>
               </div>
               <div type="textpart" subtype="verse" n="6">
                  <p>καὶ συνήχθησαν
                             εἰς Μασσηφαθ καὶ ὑδρεύονται ὕδωρ καὶ ἐξέχεαν ἐνώπιον 
                            κυρίου ἐπὶ τὴν γῆν καὶ ἐνήστευσαν ἐν τῇ ἡμέρᾳ ἐκείνῃ καὶ εἶπαν 
                            Ἡμαρτήκαμεν ἐνώπιον κυρίου· καὶ ἐδίκαζεν Σαμουηλ τοὺς υἱοὺς 
                            Ισραηλ εἰς Μασσηφαθ.
                        </p>
               </div>
               <div type="textpart" subtype="verse" n="7">
                  <p>καὶ ἤκουσαν οἱ ἀλλόφυλοι ὅτι συνηθροίσθησαν
                             πάντες οἱ υἱοὶ Ισραηλ εἰς Μασσηφαθ, καὶ ἀνέβησαν σατράπαι
                             ἀλλοφύλων ἐπὶ Ισραηλ· καὶ ἀκούουσιν οἱ υἱοὶ Ισραηλ καὶ ἐφοβήθησαν
                             ἀπὸ προσώπου ἀλλοφύλων.
                        </p>
               </div>
               <div type="textpart" subtype="verse" n="8">
                  <p>καὶ εἶπαν οἱ υἱοὶ Ισραηλ 
                            πρὸς Σαμουηλ Μὴ παρασιωπήσῃς ἀφ’ ἡμῶν τοῦ μὴ βοᾶν πρὸς 
                            κύριον θεόν σου, καὶ σώσει ἡμᾶς ἐκ χειρὸς ἀλλοφύλων.
                        </p>
               </div>
               <div type="textpart" subtype="verse" n="9">
                  <p>καὶ ἔλαβεν
                             Σαμουηλ ἄρνα γαλαθηνὸν ἕνα καὶ ἀνήνεγκεν αὐτὸν ὁλοκαύτωσιν
                             σὺν παντὶ τῷ λαῷ τῷ κυρίῳ, καὶ ἐβόησεν Σαμουηλ πρὸς 
                            κύριον περὶ Ισραηλ, καὶ ἐπήκουσεν αὐτοῦ κύριος.
                        </p>
               </div>
               <div type="textpart" subtype="verse" n="10">
                  <p>καὶ ἦν Σαμουηλ 
                            ἀναφέρων τὴν ὁλοκαύτωσιν, καὶ ἀλλόφυλοι προσῆγον εἰς πόλεμον 
                            ἐπὶ Ισραηλ. καὶ ἐβρόντησεν κύριος ἐν φωνῇ μεγάλῃ ἐν τῇ ἡμέρᾳ 
                            ἐκείνῃ ἐπὶ τοὺς ἀλλοφύλους, καὶ συνεχύθησαν καὶ ἔπταισαν ἐνώπιον
                             Ισραηλ.
                        </p>
               </div>
               <div type="textpart" subtype="verse" n="11">
                  <p>καὶ ἐξῆλθαν ἄνδρες Ισραηλ ἐκ Μασσηφαθ καὶ κατεδίωξαν
                             τοὺς ἀλλοφύλους καὶ ἐπάταξαν αὐτοὺς ἕως ὑποκάτω τοῦ 
                            Βαιθχορ.
                        </p>
               </div>
               <div type="textpart" subtype="verse" n="12">
                  <p>καὶ ἔλαβεν Σαμουηλ λίθον ἕνα καὶ ἔστησεν αὐτὸν ἀνὰ 
                            μέσον Μασσηφαθ καὶ ἀνὰ μέσον τῆς παλαιᾶς καὶ ἐκάλεσεν τὸ 
                            ὄνομα αὐτοῦ Αβενεζερ, Λίθος τοῦ βοηθοῦ, καὶ εἶπεν Ἕως ἐνταῦθα 
                            ἐβοήθησεν ἡμῖν κύριος.
                        </p>
               </div>
               <div type="textpart" subtype="verse" n="13">
                  <p>καὶ ἐταπείνωσεν κύριος τοὺς ἀλλοφύλους, 
                            καὶ οὐ προσέθεντο ἔτι προσελθεῖν εἰς ὅριον Ισραηλ· καὶ ἐγενήθη 
                            χεὶρ κυρίου ἐπὶ τοὺς ἀλλοφύλους πάσας τὰς ἡμέρας τοῦ Σαμουηλ.
                        </p>
               </div>
               <div type="textpart" subtype="verse" n="14">
                  <p>καὶ ἀπεδόθησαν αἱ πόλεις, ἃς ἔλαβον οἱ ἀλλόφυλοι παρὰ τῶν 
                            υἱῶν Ισραηλ, καὶ ἀπέδωκαν αὐτὰς τῷ Ισραηλ ἀπὸ Ἀσκαλῶνος 
                            ἕως Αζοβ, καὶ τὸ ὅριον Ισραηλ ἀφείλαντο ἐκ χειρὸς ἀλλοφύλων. 
                            καὶ ἦν εἰρήνη ἀνὰ μέσον Ισραηλ καὶ ἀνὰ μέσον τοῦ Αμορραίου.
                        </p>
               </div>
               <div type="textpart" subtype="verse" n="15">
                  <p>καὶ ἐδίκαζεν Σαμουηλ τὸν Ισραηλ πάσας τὰς ἡμέρας τῆς ζωῆς 
                            αὐτοῦ·
                        </p>
               </div>
               <div type="textpart" subtype="verse" n="16">
                  <p>καὶ ἐπορεύετο κατ’ ἐνιαυτὸν ἐνιαυτὸν καὶ ἐκύκλου Βαιθηλ 
                            καὶ τὴν Γαλγαλα καὶ τὴν Μασσηφαθ καὶ ἐδίκαζεν τὸν Ισραηλ ἐν 
                            πᾶσι τοῖς ἡγιασμένοις τούτοις,
                        </p>
               </div>
               <div type="textpart" subtype="verse" n="17">
                  <p>ἡ δὲ ἀποστροφὴ αὐτοῦ εἰς Αρμαθαιμ,
                             ὅτι ἐκεῖ ἦν ὁ οἶκος αὐτοῦ, καὶ ἐδίκαζεν ἐκεῖ τὸν Ισραηλ 
                            καὶ ᾠκοδόμησεν ἐκεῖ θυσιαστήριον τῷ κυρίῳ.
                        </p>
               </div>
            </div>
            <div type="textpart" subtype="chapter" n="8">
               <div type="textpart" subtype="verse" n="1">
                  <p>Καὶ ἐγένετο ὡς ἐγήρασεν Σαμουηλ, καὶ κατέστησεν τοὺς υἱοὺς
                            αὐτοῦ δικαστὰς τῷ Ισραηλ.
                        </p>
               </div>
               <div type="textpart" subtype="verse" n="2">
                  <p>καὶ ταῦτα τὰ ὀνόματα τῶν υἱῶν αὐτοῦ·
                             πρωτότοκος Ιωηλ, καὶ ὄνομα τοῦ δευτέρου Αβια, δικασταὶ 
                            ἐν Βηρσαβεε.
                        </p>
               </div>
               <div type="textpart" subtype="verse" n="3">
                  <p>καὶ οὐκ ἐπορεύθησαν οἱ υἱοὶ αὐτοῦ ἐν ὁδῷ αὐτοῦ 
                            καὶ ἐξέκλιναν ὀπίσω τῆς συντελείας καὶ ἐλάμβανον δῶρα καὶ ἐξέκλινον
                             δικαιώματα.
                        </p>
               </div>
               <div type="textpart" subtype="verse" n="4">
                  <p>καὶ συναθροίζονται ἄνδρες Ισραηλ καὶ παραγίνονται
                             εἰς Αρμαθαιμ πρὸς Σαμουηλ
                        </p>
               </div>
               <div type="textpart" subtype="verse" n="5">
                  <p>καὶ εἶπαν αὐτῷ Ἰδοὺ σὺ 
                            γεγήρακας, καὶ οἱ υἱοί σου οὐ πορεύονται ἐν τῇ ὁδῷ σου· καὶ 
                            νῦν κατάστησον ἐφ’ ἡμᾶς βασιλέα δικάζειν ἡμᾶς καθὰ καὶ τὰ λοιπὰ 
                            ἔθνη.
                        </p>
               </div>
               <div type="textpart" subtype="verse" n="6">
                  <p>καὶ ἦν πονηρὸν τὸ ῥῆμα ἐν ὀφθαλμοῖς Σαμουηλ, ὡς εἶπαν 
                            Δὸς ἡμῖν βασιλέα δικάζειν ἡμᾶς· καὶ προσηύξατο Σαμουηλ πρὸς 
                            κύριον.
                        </p>
               </div>
               <div type="textpart" subtype="verse" n="7">
                  <p>καὶ εἶπεν κύριος πρὸς Σαμουηλ Ἄκουε τῆς φωνῆς τοῦ 
                            λαοῦ καθὰ ἂν λαλήσωσίν σοι· ὅτι οὐ σὲ ἐξουθενήκασιν, ἀλλ’ ἢ 
                            ἐμὲ ἐξουδενώκασιν τοῦ μὴ βασιλεύειν ἐπ’ αὐτῶν.
                        </p>
               </div>
               <div type="textpart" subtype="verse" n="8">
                  <p>κατὰ πάντα τὰ 
                            ποιήματα, ἃ ἐποίησάν μοι ἀφ’ ἧς ἡμέρας ἀνήγαγον αὐτοὺς ἐξ Αἰγύπτου
                             ἕως τῆς ἡμέρας ταύτης καὶ ἐγκατέλιπόν με καὶ ἐδούλευον 
                            θεοῖς ἑτέροις, οὕτως αὐτοὶ ποιοῦσιν καὶ σοί.
                        </p>
               </div>
               <div type="textpart" subtype="verse" n="9">
                  <p>καὶ νῦν ἄκουε τῆς 
                            φωνῆς αὐτῶν· πλὴν ὅτι διαμαρτυρόμενος διαμαρτύρῃ αὐτοῖς καὶ 
                            ἀπαγγελεῖς αὐτοῖς τὸ δικαίωμα τοῦ βασιλέως, ὃς βασιλεύσει ἐπ’ 
                            αὐτούς.
                        </p>
               </div>
               <div type="textpart" subtype="verse" n="10">
                  <p>καὶ εἶπεν Σαμουηλ πᾶν τὸ ῥῆμα κυρίου πρὸς τὸν λαὸν 
                            τοὺς αἰτοῦντας παρ’ αὐτοῦ βασιλέα
                        </p>
               </div>
               <div type="textpart" subtype="verse" n="11">
                  <p>καὶ εἶπεν Τοῦτο ἔσται τὸ δικαίωμα
                             τοῦ βασιλέως, ὃς βασιλεύσει ἐφ’ ὑμᾶς· τοὺς υἱοὺς ὑμῶν 
                            λήμψεται καὶ θήσεται αὐτοὺς ἐν ἅρμασιν αὐτοῦ καὶ ἱππεῦσιν αὐτοῦ
                             καὶ προτρέχοντας τῶν ἁρμάτων αὐτοῦ
                        </p>
               </div>
               <div type="textpart" subtype="verse" n="12">
                  <p>καὶ θέσθαι αὐτοὺς 
                            ἑαυτῷ χιλιάρχους καὶ ἑκατοντάρχους καὶ θερίζειν θερισμὸν αὐτοῦ 
                            καὶ τρυγᾶν τρυγητὸν αὐτοῦ καὶ ποιεῖν σκεύη πολεμικὰ αὐτοῦ καὶ 
                            σκεύη ἁρμάτων αὐτοῦ·
                        </p>
               </div>
               <div type="textpart" subtype="verse" n="13">
                  <p>καὶ τὰς θυγατέρας ὑμῶν λήμψεται εἰς 
                            μυρεψοὺς καὶ εἰς μαγειρίσσας καὶ εἰς πεσσούσας·
                        </p>
               </div>
               <div type="textpart" subtype="verse" n="14">
                  <p>καὶ τοὺς 
                            ἀγροὺς ὑμῶν καὶ τοὺς ἀμπελῶνας ὑμῶν καὶ τοὺς ἐλαιῶνας ὑμῶν 
                            τοὺς ἀγαθοὺς λήμψεται καὶ δώσει τοῖς δούλοις αὐτοῦ·
                        </p>
               </div>
               <div type="textpart" subtype="verse" n="15">
                  <p>καὶ τὰ 
                            σπέρματα ὑμῶν καὶ τοὺς ἀμπελῶνας ὑμῶν ἀποδεκατώσει καὶ δώσει 
                            τοῖς εὐνούχοις αὐτοῦ καὶ τοῖς δούλοις αὐτοῦ·
                        </p>
               </div>
               <div type="textpart" subtype="verse" n="16">
                  <p>καὶ τοὺς δούλους 
                            ὑμῶν καὶ τὰς δούλας ὑμῶν καὶ τὰ βουκόλια ὑμῶν τὰ ἀγαθὰ καὶ 
                            τοὺς ὄνους ὑμῶν λήμψεται καὶ ἀποδεκατώσει εἰς τὰ ἔργα αὐτοῦ 
                            καὶ τὰ ποίμνια ὑμῶν ἀποδεκατώσει·
                        </p>
               </div>
               <div type="textpart" subtype="verse" n="17">
                  <p>καὶ ὑμεῖς ἔσεσθε αὐτῷ δοῦλοι.
                        </p>
               </div>
               <div type="textpart" subtype="verse" n="18">
                  <p>καὶ βοήσεσθε ἐν τῇ ἡμέρᾳ ἐκείνῃ ἐκ προσώπου βασιλέως 
                            ὑμῶν, οὗ ἐξελέξασθε ἑαυτοῖς, καὶ οὐκ ἐπακούσεται κύριος ὑμῶν
                            ἐν ταῖς ἡμέραις ἐκείναις, ὅτι ὑμεῖς ἐξελέξασθε ἑαυτοῖς βασιλέα.
                        </p>
               </div>
               <div type="textpart" subtype="verse" n="19">
                  <p>καὶ οὐκ ἠβούλετο ὁ λαὸς ἀκοῦσαι τοῦ Σαμουηλ καὶ εἶπαν αὐτῷ 
                            Οὐχί, ἀλλ’ ἢ βασιλεὺς ἔσται ἐφ’ ἡμᾶς,
                        </p>
               </div>
               <div type="textpart" subtype="verse" n="20">
                  <p>καὶ ἐσόμεθα καὶ ἡμεῖς 
                            κατὰ πάντα τὰ ἔθνη, καὶ δικάσει ἡμᾶς βασιλεὺς ἡμῶν καὶ ἐξελεύσεται
                             ἔμπροσθεν ἡμῶν καὶ πολεμήσει τὸν πόλεμον ἡμῶν.
                        </p>
               </div>
               <div type="textpart" subtype="verse" n="21">
                  <p>καὶ 
                            ἤκουσεν Σαμουηλ πάντας τοὺς λόγους τοῦ λαοῦ καὶ ἐλάλησεν αὐτοὺς
                             εἰς τὰ ὦτα κυρίου.
                        </p>
               </div>
               <div type="textpart" subtype="verse" n="22">
                  <p>καὶ εἶπεν κύριος πρὸς Σαμουηλ Ἄκουε 
                            τῆς φωνῆς αὐτῶν καὶ βασίλευσον αὐτοῖς βασιλέα. καὶ εἶπεν Σαμουηλ
                             πρὸς ἄνδρας Ισραηλ Ἀποτρεχέτω ἕκαστος εἰς τὴν πόλιν αὐτοῦ.
                        </p>
               </div>
            </div>
            <div type="textpart" subtype="chapter" n="9">
               <div type="textpart" subtype="verse" n="1">
                  <p>Καὶ ἦν ἀνὴρ ἐξ υἱῶν Βενιαμιν, καὶ ὄνομα αὐτῷ Κις υἱὸς Αβιηλ
                             υἱοῦ Σαρεδ υἱοῦ Βαχιρ υἱοῦ Αφεκ υἱοῦ ἀνδρὸς Ιεμιναίου, ἀνὴρ 
                            δυνατός.
                        </p>
               </div>
               <div type="textpart" subtype="verse" n="2">
                  <p>καὶ τούτῳ υἱός, καὶ ὄνομα αὐτῷ Σαουλ, εὐμεγέθης, ἀνὴρ 
                            ἀγαθός, καὶ οὐκ ἦν ἐν υἱοῖς Ισραηλ ἀγαθὸς ὑπὲρ αὐτόν, ὑπὲρ 
                            ὠμίαν καὶ ἐπάνω ὑψηλὸς ὑπὲρ πᾶσαν τὴν γῆν.
                        </p>
               </div>
               <div type="textpart" subtype="verse" n="3">
                  <p>καὶ ἀπώλοντο αἱ 
                            ὄνοι Κις πατρὸς Σαουλ, καὶ εἶπεν Κις πρὸς Σαουλ τὸν υἱὸν αὐτοῦ 
                            Λαβὲ μετὰ σεαυτοῦ ἓν τῶν παιδαρίων καὶ ἀνάστητε καὶ πορεύθητε 
                            καὶ ζητήσατε τὰς ὄνους.
                        </p>
               </div>
               <div type="textpart" subtype="verse" n="4">
                  <p>καὶ διῆλθον δι’ ὄρους Εφραιμ καὶ διῆλθον
                             διὰ τῆς γῆς Σελχα καὶ οὐχ εὗρον· καὶ διῆλθον διὰ τῆς γῆς 
                            Εασακεμ, καὶ οὐκ ἦν· καὶ διῆλθον διὰ τῆς γῆς Ιακιμ καὶ οὐχ εὗρον.
                        </p>
               </div>
               <div type="textpart" subtype="verse" n="5">
                  <p>αὐτῶν ἐλθόντων εἰς τὴν Σιφ καὶ Σαουλ εἶπεν τῷ παιδαρίῳ 
                            αὐτοῦ τῷ μετ’ αὐτοῦ Δεῦρο καὶ ἀναστρέψωμεν, μὴ ἀνεὶς ὁ πατήρ 
                            μου τὰς ὄνους φροντίζῃ περὶ ἡμῶν.
                        </p>
               </div>
               <div type="textpart" subtype="verse" n="6">
                  <p>καὶ εἶπεν αὐτῷ τὸ παιδάριον
                             Ἰδοὺ δὴ ἄνθρωπος τοῦ θεοῦ ἐν τῇ πόλει ταύτῃ, καὶ ὁ ἄνθρωπος
                             ἔνδοξος, πᾶν, ὃ ἐὰν λαλήσῃ, παραγινόμενον παρέσται· 
                            καὶ νῦν πορευθῶμεν, ὅπως ἀπαγγείλῃ ἡμῖν τὴν ὁδὸν ἡμῶν, ἐφ’ 
                            ἣν ἐπορεύθημεν ἐπ’ αὐτήν.
                        </p>
               </div>
               <div type="textpart" subtype="verse" n="7">
                  <p>καὶ εἶπεν Σαουλ τῷ παιδαρίῳ αὐτοῦ 
                            τῷ μετ’ αὐτοῦ Καὶ ἰδοὺ πορευσόμεθα, καὶ τί οἴσομεν τῷ ἀνθρώπῳ 
                            τοῦ θεοῦ; ὅτι οἱ ἄρτοι ἐκλελοίπασιν ἐκ τῶν ἀγγείων ἡμῶν, καὶ 
                            πλεῖον οὐκ ἔστιν μεθ’ ἡμῶν εἰσενεγκεῖν τῷ ἀνθρώπῳ τοῦ θεοῦ τὸ 
                            ὑπάρχον ἡμῖν.
                        </p>
               </div>
               <div type="textpart" subtype="verse" n="8">
                  <p>καὶ προσέθετο τὸ παιδάριον ἀποκριθῆναι τῷ Σαουλ 
                            καὶ εἶπεν Ἰδοὺ εὕρηται ἐν τῇ χειρί μου τέταρτον σίκλου ἀργυρίου, 
                            καὶ δώσεις τῷ ἀνθρώπῳ τοῦ θεοῦ, καὶ ἀπαγγελεῖ ἡμῖν τὴν ὁδὸν 
                            ἡμῶν.
                        </p>
               </div>
               <div type="textpart" subtype="verse" n="9">
                  <p>καὶ ἔμπροσθεν ἐν Ισραηλ τάδε ἔλεγεν ἕκαστος ἐν τῷ πορεύεσθαι
                            ἐπερωτᾶν τὸν θεόν Δεῦρο πορευθῶμεν πρὸς τὸν βλέποντα·
                             ὅτι τὸν προφήτην ἐκάλει ὁ λαὸς ἔμπροσθεν Ὁ βλέπων.
                        </p>
               </div>
               <div type="textpart" subtype="verse" n="10">
                  <p>καὶ εἶπεν Σαουλ πρὸς τὸ παιδάριον αὐτοῦ Ἀγαθὸν τὸ ῥῆμα, 
                            δεῦρο καὶ πορευθῶμεν. καὶ ἐπορεύθησαν εἰς τὴν πόλιν, οὗ ἦν 
                            ἐκεῖ ὁ ἄνθρωπος τοῦ θεοῦ.
                        </p>
               </div>
               <div type="textpart" subtype="verse" n="11">
                  <p>αὐτῶν ἀναβαινόντων τὴν ἀνάβασιν 
                            τῆς πόλεως καὶ αὐτοὶ εὑρίσκουσιν τὰ κοράσια ἐξεληλυθότα ὑδρεύσασθαι
                             ὕδωρ καὶ λέγουσιν αὐταῖς Εἰ ἔστιν ἐνταῦθα ὁ βλέπων;
                        </p>
               </div>
               <div type="textpart" subtype="verse" n="12">
                  <p>καὶ ἀπεκρίθη τὰ κοράσια αὐτοῖς καὶ λέγουσιν αὐτοῖς Ἔστιν, 
                            ἰδοὺ κατὰ πρόσωπον ὑμῶν· νῦν διὰ τὴν ἡμέραν ἥκει εἰς τὴν 
                            πόλιν, ὅτι θυσία σήμερον τῷ λαῷ ἐν Βαμα·
                        </p>
               </div>
               <div type="textpart" subtype="verse" n="13">
                  <p>ὡς ἂν εἰσέλθητε 
                            τὴν πόλιν, οὕτως εὑρήσετε αὐτὸν ἐν τῇ πόλει πρὶν ἀναβῆναι αὐτὸν
                             εἰς Βαμα τοῦ φαγεῖν, ὅτι οὐ μὴ φάγῃ ὁ λαὸς ἕως τοῦ εἰσελθεῖν
                             αὐτόν, ὅτι οὗτος εὐλογεῖ τὴν θυσίαν, καὶ μετὰ ταῦτα ἐσθίουσιν
                             οἱ ξένοι· καὶ νῦν ἀνάβητε, ὅτι διὰ τὴν ἡμέραν εὑρήσετε αὐτόν.
                        </p>
               </div>
               <div type="textpart" subtype="verse" n="14">
                  <p>καὶ ἀναβαίνουσιν τὴν πόλιν. αὐτῶν εἰσπορευομένων εἰς μέσον 
                            τῆς πόλεως καὶ ἰδοὺ Σαμουηλ ἐξῆλθεν εἰς ἀπάντησιν αὐτῶν τοῦ 
                            ἀναβῆναι εἰς Βαμα.
                        </p>
               </div>
               <div type="textpart" subtype="verse" n="15">
                  <p>καὶ κύριος ἀπεκάλυψεν τὸ ὠτίον Σαμουηλ 
                            ἡμέρᾳ μιᾷ ἔμπροσθεν τοῦ ἐλθεῖν πρὸς αὐτὸν Σαουλ λέγων
                        </p>
               </div>
               <div type="textpart" subtype="verse" n="16">
                  <p>Ὡς 
                            ὁ καιρὸς αὔριον ἀποστελῶ πρὸς σὲ ἄνδρα ἐκ γῆς Βενιαμιν, καὶ 
                            χρίσεις αὐτὸν εἰς ἄρχοντα ἐπὶ τὸν λαόν μου Ισραηλ, καὶ σώσει 
                            τὸν λαόν μου ἐκ χειρὸς ἀλλοφύλων· ὅτι ἐπέβλεψα ἐπὶ τὴν ταπείνωσιν
                             τοῦ λαοῦ μου, ὅτι ἦλθεν βοὴ αὐτῶν πρός με.
                        </p>
               </div>
               <div type="textpart" subtype="verse" n="17">
                  <p>καὶ Σαμουηλ
                             εἶδεν τὸν Σαουλ· καὶ κύριος ἀπεκρίθη αὐτῷ Ἰδοὺ ὁ ἄνθρωπος, 
                            ὃν εἶπά σοι Οὗτος ἄρξει ἐν τῷ λαῷ μου.
                        </p>
               </div>
               <div type="textpart" subtype="verse" n="18">
                  <p>καὶ προσήγαγεν Σαουλ 
                            πρὸς Σαμουηλ εἰς μέσον τῆς πόλεως καὶ εἶπεν Ἀπάγγειλον δὴ 
                            ποῖος ὁ οἶκος τοῦ βλέποντος.
                        </p>
               </div>
               <div type="textpart" subtype="verse" n="19">
                  <p>καὶ ἀπεκρίθη Σαμουηλ τῷ Σαουλ 
                            καὶ εἶπεν Ἐγώ εἰμι αὐτός· ἀνάβηθι ἔμπροσθέν μου εἰς Βαμα καὶ 
                            φάγε μετ’ ἐμοῦ σήμερον, καὶ ἐξαποστελῶ σε πρωὶ καὶ πάντα τὰ 
                            ἐν τῇ καρδίᾳ σου ἀπαγγελῶ σοι·
                        </p>
               </div>
               <div type="textpart" subtype="verse" n="20">
                  <p>καὶ περὶ τῶν ὄνων σου τῶν 
                            ἀπολωλυιῶν σήμερον τριταίων μὴ θῇς τὴν καρδίαν σου αὐταῖς, 
                            ὅτι εὕρηνται· καὶ τίνι τὰ ὡραῖα τοῦ Ισραηλ; οὐ σοὶ καὶ τῷ οἴκῳ 
                            τοῦ πατρός σου;
                        </p>
               </div>
               <div type="textpart" subtype="verse" n="21">
                  <p>καὶ ἀπεκρίθη Σαουλ καὶ εἶπεν Οὐχὶ ἀνδρὸς 
                            υἱὸς Ιεμιναίου ἐγώ εἰμι τοῦ μικροῦ σκήπτρου φυλῆς Ισραηλ καὶ 
                            τῆς φυλῆς τῆς ἐλαχίστης ἐξ ὅλου σκήπτρου Βενιαμιν; καὶ ἵνα τί 
                            ἐλάλησας πρὸς ἐμὲ κατὰ τὸ ῥῆμα τοῦτο;
                        </p>
               </div>
               <div type="textpart" subtype="verse" n="22">
                  <p>καὶ ἔλαβεν Σαμουηλ 
                            τὸν Σαουλ καὶ τὸ παιδάριον αὐτοῦ καὶ εἰσήγαγεν αὐτοὺς εἰς τὸ
                            κατάλυμα καὶ ἔθετο αὐτοῖς τόπον ἐν πρώτοις τῶν κεκλημένων 
                            ὡσεὶ ἑβδομήκοντα ἀνδρῶν.
                        </p>
               </div>
               <div type="textpart" subtype="verse" n="23">
                  <p>καὶ εἶπεν Σαμουηλ τῷ μαγείρῳ Δός 
                            μοι τὴν μερίδα, ἣν ἔδωκά σοι, ἣν εἶπά σοι θεῖναι αὐτὴν παρὰ σοί.
                        </p>
               </div>
               <div type="textpart" subtype="verse" n="24">
                  <p>καὶ ὕψωσεν ὁ μάγειρος τὴν κωλέαν καὶ παρέθηκεν αὐτὴν ἐνώπιον
                             Σαουλ· καὶ εἶπεν Σαμουηλ τῷ Σαουλ Ἰδοὺ ὑπόλειμμα, παράθες
                             αὐτὸ ἐνώπιόν σου καὶ φάγε, ὅτι εἰς μαρτύριον τέθειταί σοι 
                            παρὰ τοὺς ἄλλους· ἀπόκνιζε. καὶ ἔφαγεν Σαουλ μετὰ Σαμουηλ ἐν 
                            τῇ ἡμέρᾳ ἐκείνῃ.
                        </p>
               </div>
               <div type="textpart" subtype="verse" n="25">
                  <p>καὶ κατέβη ἐκ τῆς Βαμα ἐν τῇ πόλει· καὶ 
                            διέστρωσαν τῷ Σαουλ ἐπὶ τῷ δώματι, 
                            καὶ ἐκοιμήθη.
                        </p>
               </div>
               <div type="textpart" subtype="verse" n="26">
                  <p>καὶ ἐγένετο 
                            ὡς ἀνέβαινεν ὁ ὄρθρος, καὶ ἐκάλεσεν Σαμουηλ τὸν Σαουλ ἐπὶ τῷ 
                            δώματι λέγων Ἀνάστα, καὶ ἐξαποστελῶ σε· καὶ ἀνέστη Σαουλ, 
                            καὶ ἐξῆλθεν αὐτὸς καὶ Σαμουηλ ἕως ἔξω.
                        </p>
               </div>
               <div type="textpart" subtype="verse" n="27">
                  <p>αὐτῶν καταβαινόντων 
                            εἰς μέρος τῆς πόλεως καὶ Σαμουηλ εἶπεν τῷ Σαουλ Εἰπὸν τῷ 
                            νεανίσκῳ καὶ διελθέτω ἔμπροσθεν ἡμῶν, καὶ σὺ στῆθι ὡς σήμερον
                             καὶ ἄκουσον ῥῆμα θεοῦ.
                        </p>
               </div>
            </div>
            <div type="textpart" subtype="chapter" n="10">
               <div type="textpart" subtype="verse" n="1">
                  <p>καὶ ἔλαβεν Σαμουηλ τὸν φακὸν τοῦ 
                            ἐλαίου καὶ ἐπέχεεν ἐπὶ τὴν κεφαλὴν αὐτοῦ καὶ ἐφίλησεν αὐτὸν 
                            καὶ εἶπεν αὐτῷ Οὐχὶ κέχρικέν σε κύριος εἰς ἄρχοντα ἐπὶ τὸν λαὸν 
                            αὐτοῦ, ἐπὶ Ισραηλ; καὶ σὺ ἄρξεις ἐν λαῷ κυρίου, καὶ σὺ σώσεις 
                            αὐτὸν ἐκ χειρὸς ἐχθρῶν αὐτοῦ κυκλόθεν. καὶ τοῦτό σοι τὸ σημεῖον 
                            ὅτι ἔχρισέν σε κύριος ἐπὶ κληρονομίαν αὐτοῦ εἰς ἄρχοντα·
                        </p>
               </div>
               <div type="textpart" subtype="verse" n="2">
                  <p>ὡς 
                            ἂν ἀπέλθῃς σήμερον ἀπ’ ἐμοῦ, καὶ εὑρήσεις δύο ἄνδρας πρὸς τοῖς 
                            τάφοις Ραχηλ ἐν τῷ ὁρίῳ Βενιαμιν ἁλλομένους μεγάλα, καὶ ἐροῦσίν
                             σοι Εὕρηνται αἱ ὄνοι, ἃς ἐπορεύθητε ζητεῖν, καὶ ἰδοὺ ὁ πατήρ 
                            σου ἀποτετίνακται τὸ ῥῆμα τῶν ὄνων καὶ ἐδαψιλεύσατο δι’ ὑμᾶς 
                            λέγων Τί ποιήσω ὑπὲρ τοῦ υἱοῦ μου;
                        </p>
               </div>
               <div type="textpart" subtype="verse" n="3">
                  <p>καὶ ἀπελεύσει ἐκεῖθεν καὶ 
                            ἐπέκεινα ἥξεις ἕως τῆς δρυὸς Θαβωρ καὶ εὑρήσεις ἐκεῖ τρεῖς ἄνδρας
                             ἀναβαίνοντας πρὸς τὸν θεὸν εἰς Βαιθηλ, ἕνα αἴροντα τρία 
                            αἰγίδια καὶ ἕνα αἴροντα τρία ἀγγεῖα ἄρτων καὶ ἕνα αἴροντα ἀσκὸν 
                            οἴνου·
                        </p>
               </div>
               <div type="textpart" subtype="verse" n="4">
                  <p>καὶ ἐρωτήσουσίν σε τὰ εἰς εἰρήνην καὶ δώσουσίν σοι δύο 
                            ἀπαρχὰς ἄρτων, καὶ λήμψῃ ἐκ τῆς χειρὸς αὐτῶν.
                        </p>
               </div>
               <div type="textpart" subtype="verse" n="5">
                  <p>καὶ μετὰ ταῦτα 
                            εἰσελεύσῃ εἰς τὸν βουνὸν τοῦ θεοῦ, οὗ ἐστιν ἐκεῖ τὸ ἀνάστημα 
                            τῶν ἀλλοφύλων, ἐκεῖ Νασιβ ὁ ἀλλόφυλος· καὶ ἔσται ὡς ἂν εἰσέλθητε
                             ἐκεῖ εἰς τὴν πόλιν, καὶ ἀπαντήσεις χορῷ προφητῶν καταβαινόντων
                             ἐκ τῆς Βαμα, καὶ ἔμπροσθεν αὐτῶν νάβλα καὶ τύμπανον
                             καὶ αὐλὸς καὶ κινύρα, καὶ αὐτοὶ προφητεύοντες·
                        </p>
               </div>
               <div type="textpart" subtype="verse" n="6">
                  <p>καὶ ἐφαλεῖται
                            ἐπὶ σὲ πνεῦμα κυρίου, καὶ προφητεύσεις μετ’ αὐτῶν καὶ στραφήσῃ
                             εἰς ἄνδρα ἄλλον.
                        </p>
               </div>
               <div type="textpart" subtype="verse" n="7">
                  <p>καὶ ἔσται ὅταν ἥξει τὰ σημεῖα ταῦτα ἐπὶ 
                            σέ, ποίει πάντα, ὅσα ἐὰν εὕρῃ ἡ χείρ σου, ὅτι θεὸς μετὰ σοῦ.
                        </p>
               </div>
               <div type="textpart" subtype="verse" n="8">
                  <p>καὶ καταβήσῃ ἔμπροσθεν τῆς Γαλγαλα, καὶ ἰδοὺ καταβαίνω πρὸς 
                            σὲ ἀνενεγκεῖν ὁλοκαύτωσιν καὶ θυσίας εἰρηνικάς· ἑπτὰ ἡμέρας 
                            διαλείψεις ἕως τοῦ ἐλθεῖν με πρὸς σέ, καὶ γνωρίσω σοι ἃ ποιήσεις.
                        </p>
               </div>
               <div type="textpart" subtype="verse" n="9">
                  <p>καὶ ἐγενήθη ὥστε ἐπιστραφῆναι τῷ ὤμῳ αὐτοῦ ἀπελθεῖν 
                            ἀπὸ Σαμουηλ, μετέστρεψεν αὐτῷ ὁ θεὸς καρδίαν ἄλλην· καὶ ἦλθεν 
                            πάντα τὰ σημεῖα ἐν τῇ ἡμέρᾳ ἐκείνῃ.
                        </p>
               </div>
               <div type="textpart" subtype="verse" n="10">
                  <p>καὶ ἔρχεται ἐκεῖθεν εἰς τὸν 
                            βουνόν, καὶ ἰδοὺ χορὸς προφητῶν ἐξ ἐναντίας αὐτοῦ· καὶ ἥλατο 
                            ἐπ’ αὐτὸν πνεῦμα θεοῦ, καὶ ἐπροφήτευσεν ἐν μέσῳ αὐτῶν.
                        </p>
               </div>
               <div type="textpart" subtype="verse" n="11">
                  <p>καὶ 
                            ἐγενήθησαν πάντες οἱ εἰδότες αὐτὸν ἐχθὲς καὶ τρίτην καὶ εἶδον 
                            καὶ ἰδοὺ αὐτὸς ἐν μέσῳ τῶν προφητῶν, καὶ εἶπεν ὁ λαὸς ἕκαστος 
                            πρὸς τὸν πλησίον αὐτοῦ Τί τοῦτο τὸ γεγονὸς τῷ υἱῷ Κις; ἦ καὶ 
                            Σαουλ ἐν προφήταις;
                        </p>
               </div>
               <div type="textpart" subtype="verse" n="12">
                  <p>καὶ ἀπεκρίθη τις αὐτῶν καὶ εἶπεν Καὶ τίς 
                            πατὴρ αὐτοῦ; διὰ τοῦτο ἐγενήθη εἰς παραβολήν Ἦ καὶ Σαουλ ἐν 
                            προφήταις;
                        </p>
               </div>
               <div type="textpart" subtype="verse" n="13">
                  <p>καὶ συνετέλεσεν προφητεύων καὶ ἔρχεται εἰς τὸν 
                            βουνόν.
                        </p>
               </div>
               <div type="textpart" subtype="verse" n="14">
                  <p>καὶ εἶπεν ὁ οἰκεῖος αὐτοῦ πρὸς αὐτὸν καὶ πρὸς τὸ παιδάριον
                             αὐτοῦ Ποῦ ἐπορεύθητε; καὶ εἶπαν Ζητεῖν τὰς ὄνους· καὶ 
                            εἴδαμεν ὅτι οὐκ εἰσίν, καὶ εἰσήλθομεν πρὸς Σαμουηλ.
                        </p>
               </div>
               <div type="textpart" subtype="verse" n="15">
                  <p>καὶ εἶπεν 
                            ὁ οἰκεῖος πρὸς Σαουλ Ἀπάγγειλον δή μοι τί εἶπέν σοι Σαμουηλ.
                        </p>
               </div>
               <div type="textpart" subtype="verse" n="16">
                  <p>καὶ εἶπεν Σαουλ πρὸς τὸν οἰκεῖον αὐτοῦ Ἀπήγγειλεν ἀπαγγέλλων 
                            μοι ὅτι εὕρηνται αἱ ὄνοι· τὸ δὲ ῥῆμα τῆς βασιλείας οὐκ ἀπήγγειλεν
                             αὐτῷ.
                        </p>
               </div>
               <div type="textpart" subtype="verse" n="17">
                  <p>Καὶ παρήγγειλεν Σαμουηλ παντὶ τῷ λαῷ πρὸς κύριον εἰς Μασσηφα
                        </p>
               </div>
               <div type="textpart" subtype="verse" n="18">
                  <p>καὶ εἶπεν πρὸς υἱοὺς Ισραηλ Τάδε εἶπεν κύριος ὁ θεὸς 
                            Ισραηλ λέγων Ἐγὼ ἀνήγαγον τοὺς υἱοὺς Ισραηλ ἐξ Αἰγύπτου καὶ 
                            ἐξειλάμην ὑμᾶς ἐκ χειρὸς Φαραω βασιλέως Αἰγύπτου καὶ ἐκ πασῶν 
                            τῶν βασιλειῶν τῶν θλιβουσῶν ὑμᾶς·
                        </p>
               </div>
               <div type="textpart" subtype="verse" n="19">
                  <p>καὶ ὑμεῖς σήμερον ἐξουθενήκατε
                             τὸν θεόν, ὃς αὐτός ἐστιν ὑμῶν σωτὴρ ἐκ πάντων τῶν 
                            κακῶν ὑμῶν καὶ θλίψεων ὑμῶν, καὶ εἴπατε Οὐχί, ἀλλ’ ἢ ὅτι βασιλέα
                             στήσεις ἐφ’ ἡμῶν· καὶ νῦν κατάστητε ἐνώπιον κυρίου κατὰ 
                            τὰ σκῆπτρα ὑμῶν καὶ κατὰ τὰς φυλὰς ὑμῶν.
                        </p>
               </div>
               <div type="textpart" subtype="verse" n="20">
                  <p>καὶ προσήγαγεν 
                            Σαμουηλ πάντα τὰ σκῆπτρα Ισραηλ, καὶ κατακληροῦται σκῆπτρον 
                            Βενιαμιν·
                        </p>
               </div>
               <div type="textpart" subtype="verse" n="21">
                  <p>καὶ προσάγει σκῆπτρον Βενιαμιν εἰς φυλάς, καὶ κατακληροῦται
                             φυλὴ Ματταρι· καὶ προσάγουσιν τὴν φυλὴν Ματταρι
                            εἰς ἄνδρας, καὶ κατακληροῦται Σαουλ υἱὸς Κις. καὶ ἐζήτει αὐτόν, 
                            καὶ οὐχ εὑρίσκετο.
                        </p>
               </div>
               <div type="textpart" subtype="verse" n="22">
                  <p>καὶ ἐπηρώτησεν Σαμουηλ ἔτι ἐν κυρίῳ Εἰ 
                            ἔρχεται ὁ ἀνὴρ ἐνταῦθα; καὶ εἶπεν κύριος Ἰδοὺ αὐτὸς κέκρυπται 
                            ἐν τοῖς σκεύεσιν.
                        </p>
               </div>
               <div type="textpart" subtype="verse" n="23">
                  <p>καὶ ἔδραμεν καὶ λαμβάνει αὐτὸν ἐκεῖθεν καὶ 
                            κατέστησεν ἐν μέσῳ τοῦ λαοῦ, καὶ ὑψώθη ὑπὲρ πάντα τὸν λαὸν 
                            ὑπὲρ ὠμίαν καὶ ἐπάνω.
                        </p>
               </div>
               <div type="textpart" subtype="verse" n="24">
                  <p>καὶ εἶπεν Σαμουηλ πρὸς πάντα τὸν λαόν 
                            Εἰ ἑοράκατε ὃν ἐκλέλεκται ἑαυτῷ κύριος, ὅτι οὐκ ἔστιν αὐτῷ ὅμοιος 
                            ἐν πᾶσιν ὑμῖν; καὶ ἔγνωσαν πᾶς ὁ λαὸς καὶ εἶπαν Ζήτω ὁ βασιλεύς.
                        </p>
               </div>
               <div type="textpart" subtype="verse" n="25">
                  <p>καὶ εἶπεν Σαμουηλ πρὸς τὸν λαὸν τὸ δικαίωμα τοῦ βασιλέως
                             καὶ ἔγραψεν ἐν βιβλίῳ καὶ ἔθηκεν ἐνώπιον κυρίου. καὶ ἐξαπέστειλεν
                             Σαμουηλ πάντα τὸν λαόν, καὶ ἀπῆλθεν ἕκαστος εἰς τὸν 
                            τόπον αὐτοῦ.
                        </p>
               </div>
               <div type="textpart" subtype="verse" n="26">
                  <p>καὶ Σαουλ ἀπῆλθεν εἰς τὸν οἶκον αὐτοῦ εἰς Γαβαα·
                             καὶ ἐπορεύθησαν υἱοὶ δυνάμεων, ὧν ἥψατο κύριος καρδίας 
                            αὐτῶν, μετὰ Σαουλ.
                        </p>
               </div>
               <div type="textpart" subtype="verse" n="27">
                  <p>καὶ υἱοὶ λοιμοὶ εἶπαν Τί σώσει ἡμᾶς οὗτος; 
                            καὶ ἠτίμασαν αὐτὸν καὶ οὐκ ἤνεγκαν αὐτῷ δῶρα.
                        </p>
               </div>
            </div>
            <div type="textpart" subtype="chapter" n="11">
               <div type="textpart" subtype="verse" n="1">
                  <p>Καὶ ἐγενήθη ὡς μετὰ μῆνα καὶ ἀνέβη Ναας ὁ Αμμανίτης καὶ 
                            παρεμβάλλει ἐπὶ Ιαβις Γαλααδ. καὶ εἶπον πάντες οἱ ἄνδρες Ιαβις 
                            πρὸς Ναας τὸν Αμμανίτην Διάθου ἡμῖν διαθήκην, καὶ δουλεύσομέν 
                            σοι.
                        </p>
               </div>
               <div type="textpart" subtype="verse" n="2">
                  <p>καὶ εἶπεν πρὸς αὐτοὺς Ναας ὁ Αμμανίτης Ἐν ταύτῃ διαθήσομαι
                             ὑμῖν διαθήκην, ἐν τῷ ἐξορύξαι ὑμῶν πάντα ὀφθαλμὸν δεξιόν,
                             καὶ θήσομαι ὄνειδος ἐπὶ Ισραηλ.
                        </p>
               </div>
               <div type="textpart" subtype="verse" n="3">
                  <p>καὶ λέγουσιν αὐτῷ οἱ ἄνδρες
                             Ιαβις Ἄνες ἡμῖν ἑπτὰ ἡμέρας, καὶ ἀποστελοῦμεν ἀγγέλους 
                            εἰς πᾶν ὅριον Ισραηλ· ἐὰν μὴ ᾖ ὁ σῴζων ἡμᾶς, ἐξελευσόμεθα 
                            πρὸς ὑμᾶς.
                        </p>
               </div>
               <div type="textpart" subtype="verse" n="4">
                  <p>καὶ ἔρχονται οἱ ἄγγελοι εἰς Γαβαα πρὸς Σαουλ καὶ 
                            λαλοῦσιν τοὺς λόγους εἰς τὰ ὦτα τοῦ λαοῦ, καὶ ἦραν πᾶς ὁ λαὸς 
                            τὴν φωνὴν αὐτῶν καὶ ἔκλαυσαν.
                        </p>
               </div>
               <div type="textpart" subtype="verse" n="5">
                  <p>καὶ ἰδοὺ Σαουλ ἤρχετο μετὰ τὸ 
                            πρωὶ ἐξ ἀγροῦ, καὶ εἶπεν Σαουλ Τί ὅτι κλαίει ὁ λαός; καὶ διηγοῦνται
                             αὐτῷ τὰ ῥήματα τῶν υἱῶν Ιαβις.
                        </p>
               </div>
               <div type="textpart" subtype="verse" n="6">
                  <p>καὶ ἐφήλατο πνεῦμα κυρίου 
                            ἐπὶ Σαουλ, ὡς ἤκουσεν τὰ ῥήματα ταῦτα, καὶ ἐθυμώθη ἐπ’ αὐτοὺς 
                            ὀργὴ αὐτοῦ σφόδρα.
                        </p>
               </div>
               <div type="textpart" subtype="verse" n="7">
                  <p>καὶ ἔλαβεν δύο βόας καὶ ἐμέλισεν αὐτὰς καὶ 
                            ἀπέστειλεν εἰς πᾶν ὅριον Ισραηλ ἐν χειρὶ ἀγγέλων λέγων Ὃς οὐκ 
                            ἔστιν ἐκπορευόμενος ὀπίσω Σαουλ καὶ ὀπίσω Σαμουηλ, κατὰ τάδε 
                            ποιήσουσιν τοῖς βουσὶν αὐτοῦ. καὶ ἐπῆλθεν ἔκστασις κυρίου ἐπὶ 
                            τὸν λαὸν Ισραηλ, καὶ ἐβόησαν ὡς ἀνὴρ εἷς.
                        </p>
               </div>
               <div type="textpart" subtype="verse" n="8">
                  <p>καὶ ἐπισκέπτεται
                            αὐτοὺς Αβιεζεκ ἐν Βαμα, πᾶν ἄνδρα Ισραηλ ἑξακοσίας χιλιάδας 
                            καὶ ἄνδρας Ιουδα ἑβδομήκοντα χιλιάδας.
                        </p>
               </div>
               <div type="textpart" subtype="verse" n="9">
                  <p>καὶ εἶπεν τοῖς ἀγγέλοις 
                            τοῖς ἐρχομένοις Τάδε ἐρεῖτε τοῖς ἀνδράσιν Ιαβις Αὔριον ὑμῖν ἡ 
                            σωτηρία διαθερμάναντος τοῦ ἡλίου. καὶ ἦλθον οἱ ἄγγελοι εἰς τὴν 
                            πόλιν καὶ ἀπαγγέλλουσιν τοῖς ἀνδράσιν Ιαβις, καὶ εὐφράνθησαν.
                        </p>
               </div>
               <div type="textpart" subtype="verse" n="10">
                  <p>καὶ εἶπαν οἱ ἄνδρες Ιαβις πρὸς Ναας τὸν Αμμανίτην Αὔριον 
                            ἐξελευσόμεθα πρὸς ὑμᾶς, καὶ ποιήσετε ἡμῖν τὸ ἀγαθὸν ἐνώπιον 
                            ὑμῶν.
                        </p>
               </div>
               <div type="textpart" subtype="verse" n="11">
                  <p>καὶ ἐγενήθη μετὰ τὴν αὔριον καὶ ἔθετο Σαουλ τὸν λαὸν 
                            εἰς τρεῖς ἀρχάς, καὶ εἰσπορεύονται μέσον τῆς παρεμβολῆς ἐν 
                            φυλακῇ τῇ πρωινῇ καὶ ἔτυπτον τοὺς υἱοὺς Αμμων, ἕως διεθερμάνθη
                             ἡ ἡμέρα, καὶ ἐγενήθησαν οἱ ὑπολελειμμένοι διεσπάρησαν, 
                            καὶ οὐχ ὑπελείφθησαν ἐν αὐτοῖς δύο κατὰ τὸ αὐτό.
                        </p>
               </div>
               <div type="textpart" subtype="verse" n="12">
                  <p>καὶ εἶπεν ὁ 
                            λαὸς πρὸς Σαμουηλ Τίς ὁ εἴπας ὅτι Σαουλ οὐ βασιλεύσει ἡμῶν; 
                            παράδος τοὺς ἄνδρας, καὶ θανατώσομεν αὐτούς.
                        </p>
               </div>
               <div type="textpart" subtype="verse" n="13">
                  <p>καὶ εἶπεν Σαουλ 
                            Οὐκ ἀποθανεῖται οὐδεὶς ἐν τῇ ἡμέρᾳ ταύτῃ, ὅτι σήμερον κύριος 
                            ἐποίησεν σωτηρίαν ἐν Ισραηλ.
                        </p>
               </div>
               <div type="textpart" subtype="verse" n="14">
                  <p>Καὶ εἶπεν Σαμουηλ πρὸς τὸν λαὸν λέγων Πορευθῶμεν εἰς Γαλγαλα
                             καὶ ἐγκαινίσωμεν ἐκεῖ τὴν βασιλείαν.
                        </p>
               </div>
               <div type="textpart" subtype="verse" n="15">
                  <p>καὶ ἐπορεύθη πᾶς ὁ 
                            λαὸς εἰς Γαλγαλα, καὶ ἔχρισεν Σαμουηλ ἐκεῖ τὸν Σαουλ εἰς βασιλέα
                             ἐνώπιον κυρίου ἐν Γαλγαλοις καὶ ἔθυσεν ἐκεῖ θυσίας καὶ εἰρηνικὰς
                             ἐνώπιον κυρίου· καὶ εὐφράνθη Σαμουηλ καὶ πᾶς Ισραηλ 
                            ὥστε λίαν.
                        </p>
               </div>
            </div>
            <div type="textpart" subtype="chapter" n="12">
               <div type="textpart" subtype="verse" n="1">
                  <p>Καὶ εἶπεν Σαμουηλ πρὸς πάντα ἄνδρα Ισραηλ Ἰδοὺ ἤκουσα 
                            φωνῆς ὑμῶν εἰς πάντα, ὅσα εἴπατέ μοι, καὶ ἐβασίλευσα ἐφ’ ὑμᾶς 
                            βασιλέα.
                        </p>
               </div>
               <div type="textpart" subtype="verse" n="2">
                  <p>καὶ νῦν ἰδοὺ ὁ βασιλεὺς διαπορεύεται ἐνώπιον ὑμῶν, 
                            κἀγὼ γεγήρακα καὶ καθήσομαι, καὶ οἱ υἱοί μου ἰδοὺ ἐν ὑμῖν· 
                            κἀγὼ ἰδοὺ διελήλυθα ἐνώπιον ὑμῶν ἐκ νεότητός μου καὶ ἕως τῆς 
                            ἡμέρας ταύτης.
                        </p>
               </div>
               <div type="textpart" subtype="verse" n="3">
                  <p>ἰδοὺ ἐγώ, ἀποκρίθητε κατ’ ἐμοῦ ἐνώπιον κυρίου 
                            καὶ ἐνώπιον χριστοῦ αὐτοῦ· μόσχον τίνος εἴληφα ἢ ὄνον τίνος 
                            εἴληφα ἢ τίνα κατεδυνάστευσα ὑμῶν ἢ τίνα ἐξεπίεσα ἢ ἐκ χειρὸς 
                            τίνος εἴληφα ἐξίλασμα καὶ ὑπόδημα; ἀποκρίθητε κατ’ ἐμοῦ, καὶ 
                            ἀποδώσω ὑμῖν.
                        </p>
               </div>
               <div type="textpart" subtype="verse" n="4">
                  <p>καὶ εἶπαν πρὸς Σαμουηλ Οὐκ ἠδίκησας ἡμᾶς καὶ 
                            οὐ κατεδυνάστευσας καὶ οὐκ ἔθλασας ἡμᾶς καὶ οὐκ εἴληφας ἐκ 
                            χειρὸς οὐδενὸς οὐδέν.
                        </p>
               </div>
               <div type="textpart" subtype="verse" n="5">
                  <p>καὶ εἶπεν Σαμουηλ πρὸς τὸν λαόν Μάρτυς 
                            κύριος ἐν ὑμῖν καὶ μάρτυς χριστὸς αὐτοῦ σήμερον ἐν ταύτῃ τῇ 
                            ἡμέρᾳ ὅτι οὐχ εὑρήκατε ἐν χειρί μου οὐθέν· καὶ εἶπαν Μάρτυς.
                        </p>
               </div>
               <div type="textpart" subtype="verse" n="6">
                  <p>καὶ εἶπεν Σαμουηλ πρὸς τὸν λαὸν λέγων Μάρτυς κύριος ὁ ποιήσας
                             τὸν Μωυσῆν καὶ τὸν Ααρων, ὁ ἀναγαγὼν τοὺς πατέρας ἡμῶν 
                            ἐξ Αἰγύπτου.
                        </p>
               </div>
               <div type="textpart" subtype="verse" n="7">
                  <p>καὶ νῦν κατάστητε, καὶ δικάσω ὑμᾶς ἐνώπιον κυρίου 
                            καὶ ἀπαγγελῶ ὑμῖν τὴν πᾶσαν δικαιοσύνην κυρίου, ἃ ἐποίησεν ἐν 
                            ὑμῖν καὶ ἐν τοῖς πατράσιν ὑμῶν·
                        </p>
               </div>
               <div type="textpart" subtype="verse" n="8">
                  <p>ὡς εἰσῆλθεν Ιακωβ καὶ οἱ υἱοὶ 
                            αὐτοῦ εἰς Αἴγυπτον, καὶ ἐταπείνωσεν αὐτοὺς Αἴγυπτος, καὶ ἐβόησαν
                             οἱ πατέρες ἡμῶν πρὸς κύριον, καὶ ἀπέστειλεν κύριος τὸν 
                            Μωυσῆν καὶ τὸν Ααρων καὶ ἐξήγαγεν τοὺς πατέρας ἡμῶν ἐξ Αἰγύπτου
                             καὶ κατῴκισεν αὐτοὺς ἐν τῷ τόπῳ τούτῳ.
                        </p>
               </div>
               <div type="textpart" subtype="verse" n="9">
                  <p>καὶ ἐπελάθοντο 
                            κυρίου τοῦ θεοῦ αὐτῶν, καὶ ἀπέδοτο αὐτοὺς εἰς χεῖρας Σισαρα 
                            ἀρχιστρατήγου Ιαβιν βασιλέως Ασωρ καὶ εἰς χεῖρας ἀλλοφύλων 
                            καὶ εἰς χεῖρας βασιλέως Μωαβ, καὶ ἐπολέμησαν ἐν αὐτοῖς.
                        </p>
               </div>
               <div type="textpart" subtype="verse" n="10">
                  <p>καὶ 
                            ἐβόησαν πρὸς κύριον καὶ ἔλεγον Ἡμάρτομεν, ὅτι ἐγκατελίπομεν 
                            τὸν κύριον καὶ ἐδουλεύσαμεν τοῖς Βααλιμ καὶ τοῖς ἄλσεσιν· καὶ 
                            νῦν ἐξελοῦ ἡμᾶς ἐκ χειρὸς ἐχθρῶν ἡμῶν, καὶ δουλεύσομέν σοι.
                        </p>
               </div>
               <div type="textpart" subtype="verse" n="11">
                  <p>καὶ ἀπέστειλεν κύριος τὸν Ιεροβααλ καὶ τὸν Βαρακ καὶ τὸν Ιεφθαε
                             καὶ τὸν Σαμουηλ καὶ ἐξείλατο ὑμᾶς ἐκ χειρὸς ἐχθρῶν ὑμῶν 
                            τῶν κυκλόθεν, καὶ κατῳκεῖτε πεποιθότες.
                        </p>
               </div>
               <div type="textpart" subtype="verse" n="12">
                  <p>καὶ εἴδετε ὅτι Ναας 
                            βασιλεὺς υἱῶν Αμμων ἦλθεν ἐφ’ ὑμᾶς, καὶ εἴπατε Οὐχί, ἀλλ’ ἢ ὅτι 
                            βασιλεὺς βασιλεύσει ἐφ’ ἡμῶν· καὶ κύριος ὁ θεὸς ἡμῶν βασιλεὺς 
                            ἡμῶν.
                        </p>
               </div>
               <div type="textpart" subtype="verse" n="13">
                  <p>καὶ νῦν ἰδοὺ ὁ βασιλεύς, ὃν ἐξελέξασθε, καὶ ἰδοὺ δέδωκεν 
                            κύριος ἐφ’ ὑμᾶς βασιλέα.
                        </p>
               </div>
               <div type="textpart" subtype="verse" n="14">
                  <p>ἐὰν φοβηθῆτε τὸν κύριον καὶ δουλεύσητε
                             αὐτῷ καὶ ἀκούσητε τῆς φωνῆς αὐτοῦ καὶ μὴ ἐρίσητε τῷ 
                            στόματι κυρίου καὶ ἦτε καὶ ὑμεῖς καὶ ὁ βασιλεὺς ὁ βασιλεύων 
                            ἐφ’ ὑμῶν ὀπίσω κυρίου πορευόμενοι·
                        </p>
               </div>
               <div type="textpart" subtype="verse" n="15">
                  <p>ἐὰν δὲ μὴ ἀκούσητε τῆς 
                            φωνῆς κυρίου καὶ ἐρίσητε τῷ στόματι κυρίου, καὶ ἔσται χεὶρ κυρίου
                             ἐπὶ ὑμᾶς καὶ ἐπὶ τὸν βασιλέα ὑμῶν.
                        </p>
               </div>
               <div type="textpart" subtype="verse" n="16">
                  <p>καὶ νῦν κατάστητε 
                            καὶ ἴδετε τὸ ῥῆμα τὸ μέγα τοῦτο, ὃ ὁ κύριος ποιήσει ἐν ὀφθαλμοῖς
                             ὑμῶν.
                        </p>
               </div>
               <div type="textpart" subtype="verse" n="17">
                  <p>οὐχὶ θερισμὸς πυρῶν σήμερον; ἐπικαλέσομαι κύριον, 
                            καὶ δώσει φωνὰς καὶ ὑετόν, καὶ γνῶτε καὶ ἴδετε ὅτι ἡ κακία ὑμῶν 
                            μεγάλη, ἣν ἐποιήσατε ἐνώπιον κυρίου αἰτήσαντες ἑαυτοῖς βασιλέα.
                        </p>
               </div>
               <div type="textpart" subtype="verse" n="18">
                  <p>καὶ ἐπεκαλέσατο Σαμουηλ τὸν κύριον, καὶ ἔδωκεν κύριος φωνὰς 
                            καὶ ὑετὸν ἐν τῇ ἡμέρᾳ ἐκείνῃ· καὶ ἐφοβήθησαν πᾶς ὁ λαὸς τὸν 
                            κύριον σφόδρα καὶ τὸν Σαμουηλ.
                        </p>
               </div>
               <div type="textpart" subtype="verse" n="19">
                  <p>καὶ εἶπαν πᾶς ὁ λαὸς πρὸς
                            Σαμουηλ Πρόσευξαι ὑπὲρ τῶν δούλων σου πρὸς κύριον θεόν σου, 
                            καὶ οὐ μὴ ἀποθάνωμεν, ὅτι προστεθείκαμεν πρὸς πάσας τὰς ἁμαρτίας
                             ἡμῶν κακίαν αἰτήσαντες ἑαυτοῖς βασιλέα.
                        </p>
               </div>
               <div type="textpart" subtype="verse" n="20">
                  <p>καὶ εἶπεν Σαμουηλ 
                            πρὸς τὸν λαόν Μὴ φοβεῖσθε· ὑμεῖς πεποιήκατε τὴν πᾶσαν κακίαν 
                            ταύτην, πλὴν μὴ ἐκκλίνητε ἀπὸ ὄπισθεν κυρίου καὶ δουλεύσατε 
                            τῷ κυρίῳ ἐν ὅλῃ καρδίᾳ ὑμῶν
                        </p>
               </div>
               <div type="textpart" subtype="verse" n="21">
                  <p>καὶ μὴ παραβῆτε ὀπίσω τῶν 
                            μηθὲν ὄντων, οἳ οὐ περανοῦσιν οὐθὲν καὶ οἳ οὐκ ἐξελοῦνται, ὅτι 
                            οὐθέν εἰσιν.
                        </p>
               </div>
               <div type="textpart" subtype="verse" n="22">
                  <p>ὅτι οὐκ ἀπώσεται κύριος τὸν λαὸν αὐτοῦ διὰ τὸ 
                            ὄνομα αὐτοῦ τὸ μέγα, ὅτι ἐπιεικέως κύριος προσελάβετο ὑμᾶς 
                            αὑτῷ εἰς λαόν.
                        </p>
               </div>
               <div type="textpart" subtype="verse" n="23">
                  <p>καὶ ἐμοὶ μηδαμῶς τοῦ ἁμαρτεῖν τῷ κυρίῳ ἀνιέναι
                             τοῦ προσεύχεσθαι περὶ ὑμῶν, καὶ δουλεύσω τῷ κυρίῳ καὶ 
                            δείξω ὑμῖν τὴν ὁδὸν τὴν ἀγαθὴν καὶ τὴν εὐθεῖαν·
                        </p>
               </div>
               <div type="textpart" subtype="verse" n="24">
                  <p>πλὴν φοβεῖσθε 
                            τὸν κύριον καὶ δουλεύσατε αὐτῷ ἐν ἀληθείᾳ καὶ ἐν ὅλῃ καρδίᾳ 
                            ὑμῶν, ὅτι εἴδετε ἃ ἐμεγάλυνεν μεθ’ ὑμῶν,
                        </p>
               </div>
               <div type="textpart" subtype="verse" n="25">
                  <p>καὶ ἐὰν κακίᾳ κακοποιήσητε,
                             καὶ ὑμεῖς καὶ ὁ βασιλεὺς ὑμῶν προστεθήσεσθε.
                        </p>
               </div>
            </div>
            <div type="textpart" subtype="chapter" n="13">
               <div type="textpart" subtype="verse" n="2">
                  <p>Καὶ ἐκλέγεται Σαουλ ἑαυτῷ τρεῖς χιλιάδας ἀνδρῶν ἐκ τῶν ἀνδρῶν
                             Ισραηλ, καὶ ἦσαν μετὰ Σαουλ δισχίλιοι ἐν Μαχεμας καὶ ἐν 
                            τῷ ὄρει Βαιθηλ, χίλιοι ἦσαν μετὰ Ιωναθαν ἐν Γαβεε τοῦ Βενιαμιν, 
                            καὶ τὸ κατάλοιπον τοῦ λαοῦ ἐξαπέστειλεν ἕκαστον εἰς τὸ σκήνωμα 
                            αὐτοῦ.
                        </p>
               </div>
               <div type="textpart" subtype="verse" n="3">
                  <p>καὶ ἐπάταξεν Ιωναθαν τὸν Νασιβ τὸν ἀλλόφυλον τὸν ἐν 
                            τῷ βουνῷ· καὶ ἀκούουσιν οἱ ἀλλόφυλοι. καὶ Σαουλ σάλπιγγι σαλπίζει
                             εἰς πᾶσαν τὴν γῆν λέγων Ἠθετήκασιν οἱ δοῦλοι.
                        </p>
               </div>
               <div type="textpart" subtype="verse" n="4">
                  <p>καὶ πᾶς 
                            Ισραηλ ἤκουσεν λεγόντων Πέπαικεν Σαουλ τὸν Νασιβ τὸν ἀλλόφυλον,
                             καὶ ᾐσχύνθησαν Ισραηλ ἐν τοῖς ἀλλοφύλοις. καὶ ἀνεβόησαν 
                            ὁ λαὸς ὀπίσω Σαουλ ἐν Γαλγαλοις.
                        </p>
               </div>
               <div type="textpart" subtype="verse" n="5">
                  <p>καὶ οἱ ἀλλόφυλοι συνάγονται 
                            εἰς πόλεμον ἐπὶ Ισραηλ, καὶ ἀναβαίνουσιν ἐπὶ Ισραηλ τριάκοντα 
                            χιλιάδες ἁρμάτων καὶ ἓξ χιλιάδες ἱππέων καὶ λαὸς ὡς ἡ ἄμμος ἡ 
                            παρὰ τὴν θάλασσαν τῷ πλήθει· καὶ ἀναβαίνουσιν καὶ παρεμβάλλουσιν
                             ἐν Μαχεμας ἐξ ἐναντίας Βαιθων κατὰ νότου.
                        </p>
               </div>
               <div type="textpart" subtype="verse" n="6">
                  <p>καὶ ἀνὴρ 
                            Ισραηλ εἶδεν ὅτι στενῶς αὐτῷ μὴ προσάγειν αὐτόν, καὶ ἐκρύβη 
                            ὁ λαὸς ἐν τοῖς σπηλαίοις καὶ ἐν ταῖς μάνδραις καὶ ἐν ταῖς πέτραις 
                            καὶ ἐν τοῖς βόθροις καὶ ἐν τοῖς λάκκοις,
                        </p>
               </div>
               <div type="textpart" subtype="verse" n="7">
                  <p>καὶ οἱ διαβαίνοντες διέβησαν
                             τὸν Ιορδάνην εἰς γῆν Γαδ καὶ Γαλααδ. καὶ Σαουλ ἔτι ἦν 
                            ἐν Γαλγαλοις, καὶ πᾶς ὁ λαὸς ἐξέστη ὀπίσω αὐτοῦ. —
                        </p>
               </div>
               <div type="textpart" subtype="verse" n="8">
                  <p>καὶ διέλιπεν
                             ἑπτὰ ἡμέρας τῷ μαρτυρίῳ, ὡς εἶπεν Σαμουηλ, καὶ οὐ παρεγένετο
                            Σαμουηλ εἰς Γαλγαλα, καὶ διεσπάρη ὁ λαὸς αὐτοῦ ἀπ’ αὐτοῦ.
                        </p>
               </div>
               <div type="textpart" subtype="verse" n="9">
                  <p>καὶ εἶπεν Σαουλ Προσαγάγετε, ὅπως ποιήσω ὁλοκαύτωσιν 
                            καὶ εἰρηνικάς· καὶ ἀνήνεγκεν τὴν ὁλοκαύτωσιν.
                        </p>
               </div>
               <div type="textpart" subtype="verse" n="10">
                  <p>καὶ ἐγένετο ὡς 
                            συνετέλεσεν ἀναφέρων τὴν ὁλοκαύτωσιν, καὶ Σαμουηλ παραγίνεται·
                             καὶ ἐξῆλθεν Σαουλ εἰς ἀπάντησιν αὐτῷ εὐλογῆσαι αὐτόν.
                        </p>
               </div>
               <div type="textpart" subtype="verse" n="11">
                  <p>καὶ εἶπεν Σαμουηλ Τί πεποίηκας; καὶ εἶπεν Σαουλ Ὅτι εἶδον ὡς 
                            διεσπάρη ὁ λαὸς ἀπ’ ἐμοῦ καὶ σὺ οὐ παρεγένου, ὡς διετάξω, ἐν 
                            τῷ μαρτυρίῳ τῶν ἡμερῶν καὶ οἱ ἀλλόφυλοι συνήχθησαν εἰς Μαχεμας,
                        </p>
               </div>
               <div type="textpart" subtype="verse" n="12">
                  <p>καὶ εἶπα Νῦν καταβήσονται οἱ ἀλλόφυλοι πρός με εἰς 
                            Γαλγαλα καὶ τοῦ προσώπου τοῦ κυρίου οὐκ ἐδεήθην· καὶ ἐνεκρατευσάμην
                             καὶ ἀνήνεγκα τὴν ὁλοκαύτωσιν.
                        </p>
               </div>
               <div type="textpart" subtype="verse" n="13">
                  <p>καὶ εἶπεν Σαμουηλ 
                            πρὸς Σαουλ Μεματαίωταί σοι, ὅτι οὐκ ἐφύλαξας τὴν ἐντολήν μου, 
                            ἣν ἐνετείλατό σοι κύριος. ὡς νῦν ἡτοίμασεν κύριος τὴν βασιλείαν 
                            σου ἕως αἰῶνος ἐπὶ Ισραηλ·
                        </p>
               </div>
               <div type="textpart" subtype="verse" n="14">
                  <p>καὶ νῦν ἡ βασιλεία σου οὐ στήσεται,
                             καὶ ζητήσει κύριος ἑαυτῷ ἄνθρωπον κατὰ τὴν καρδίαν αὐτοῦ, 
                            καὶ ἐντελεῖται κύριος αὐτῷ εἰς ἄρχοντα ἐπὶ τὸν λαὸν αὐτοῦ, ὅτι 
                            οὐκ ἐφύλαξας ὅσα ἐνετείλατό σοι κύριος.
                        </p>
               </div>
               <div type="textpart" subtype="verse" n="15">
                  <p>καὶ ἀνέστη Σαμουηλ 
                            καὶ ἀπῆλθεν ἐκ Γαλγαλων εἰς ὁδὸν αὐτοῦ. —καὶ τὸ κατάλειμμα 
                            τοῦ λαοῦ ἀνέβη ὀπίσω Σαουλ εἰς ἀπάντησιν ὀπίσω τοῦ λαοῦ τοῦ 
                            πολεμιστοῦ. αὐτῶν παραγενομένων ἐκ Γαλγαλων εἰς Γαβαα Βενιαμιν
                             καὶ ἐπεσκέψατο Σαουλ τὸν λαὸν τὸν εὑρεθέντα μετ’ αὐτοῦ ὡς 
                            ἑξακοσίους ἄνδρας.
                        </p>
               </div>
               <div type="textpart" subtype="verse" n="16">
                  <p>καὶ Σαουλ καὶ Ιωναθαν υἱὸς αὐτοῦ καὶ ὁ 
                            λαὸς οἱ εὑρεθέντες μετ’ αὐτῶν ἐκάθισαν ἐν Γαβεε Βενιαμιν καὶ 
                            ἔκλαιον, καὶ οἱ ἀλλόφυλοι παρεμβεβλήκεισαν εἰς Μαχεμας.
                        </p>
               </div>
               <div type="textpart" subtype="verse" n="17">
                  <p>καὶ ἐξῆλθεν
                             διαφθείρων ἐξ ἀγροῦ ἀλλοφύλων τρισὶν ἀρχαῖς· ἡ ἀρχὴ ἡ 
                            μία ἐπιβλέπουσα ὁδὸν Γοφερα ἐπὶ γῆν Σωγαλ,
                        </p>
               </div>
               <div type="textpart" subtype="verse" n="18">
                  <p>καὶ ἡ μία ἀρχὴ 
                            ἐπιβλέπουσα ὁδὸν Βαιθωρων, καὶ ἡ ἀρχὴ ἡ μία ἐπιβλέπουσα ὁδὸν 
                            Γαβεε τὴν εἰσκύπτουσαν ἐπὶ Γαι τὴν Σαβιν.
                        </p>
               </div>
               <div type="textpart" subtype="verse" n="19">
                  <p>καὶ τέκτων σιδήρου 
                            οὐχ εὑρίσκετο ἐν πάσῃ γῇ Ισραηλ, ὅτι εἶπον οἱ ἀλλόφυλοι Μὴ 
                            ποιήσωσιν οἱ Εβραῖοι ῥομφαίαν καὶ δόρυ.
                        </p>
               </div>
               <div type="textpart" subtype="verse" n="20">
                  <p>καὶ κατέβαινον πᾶς 
                            Ισραηλ εἰς γῆν ἀλλοφύλων χαλκεύειν ἕκαστος τὸ θέριστρον αὐτοῦ 
                            καὶ τὸ σκεῦος αὐτοῦ καὶ ἕκαστος τὴν ἀξίνην αὐτοῦ καὶ τὸ δρέπανον
                             αὐτοῦ.
                        </p>
               </div>
               <div type="textpart" subtype="verse" n="21">
                  <p>καὶ ἦν ὁ τρυγητὸς ἕτοιμος τοῦ θερίζειν· τὰ δὲ 
                            σκεύη ἦν τρεῖς σίκλοι εἰς τὸν ὀδόντα, καὶ τῇ ἀξίνῃ καὶ τῷ δρεπάνῳ
                             ὑπόστασις ἦν ἡ αὐτή.
                        </p>
               </div>
               <div type="textpart" subtype="verse" n="22">
                  <p>καὶ ἐγενήθη ἐν ταῖς ἡμέραις τοῦ 
                            πολέμου Μαχεμας καὶ οὐχ εὑρέθη ῥομφαία καὶ δόρυ ἐν χειρὶ παντὸς
                             τοῦ λαοῦ τοῦ μετὰ Σαουλ καὶ μετὰ Ιωναθαν, καὶ εὑρέθη τῷ
                            Σαουλ καὶ τῷ Ιωναθαν υἱῷ αὐτοῦ.
                        </p>
               </div>
               <div type="textpart" subtype="verse" n="23">
                  <p>καὶ ἐξῆλθεν ἐξ ὑποστάσεως 
                            τῶν ἀλλοφύλων τὴν ἐν τῷ πέραν Μαχεμας.
                        </p>
               </div>
            </div>
            <div type="textpart" subtype="chapter" n="14">
               <div type="textpart" subtype="verse" n="1">
                  <p>Καὶ γίνεται ἡμέρα καὶ εἶπεν Ιωναθαν υἱὸς Σαουλ τῷ παιδαρίῳ 
                            τῷ αἴροντι τὰ σκεύη αὐτοῦ Δεῦρο καὶ διαβῶμεν εἰς μεσσαβ τῶν 
                            ἀλλοφύλων τὴν ἐν τῷ πέραν ἐκείνῳ· καὶ τῷ πατρὶ αὐτοῦ οὐκ 
                            ἀπήγγειλεν.
                        </p>
               </div>
               <div type="textpart" subtype="verse" n="2">
                  <p>καὶ Σαουλ ἐκάθητο ἐπ’ ἄκρου τοῦ βουνοῦ ὑπὸ τὴν 
                            ῥόαν τὴν ἐν Μαγδων, καὶ ἦσαν μετ’ αὐτοῦ ὡς ἑξακόσιοι ἄνδρες·
                        </p>
               </div>
               <div type="textpart" subtype="verse" n="3">
                  <p>καὶ Αχια υἱὸς Αχιτωβ ἀδελφοῦ Ιωχαβηδ υἱοῦ Φινεες υἱοῦ Ηλι 
                            ἱερεὺς τοῦ θεοῦ ἐν Σηλωμ αἴρων εφουδ. καὶ ὁ λαὸς οὐκ ᾔδει ὅτι 
                            πεπόρευται Ιωναθαν.
                        </p>
               </div>
               <div type="textpart" subtype="verse" n="4">
                  <p>καὶ ἀνὰ μέσον τῆς διαβάσεως, οὗ ἐζήτει 
                            Ιωναθαν διαβῆναι εἰς τὴν ὑπόστασιν τῶν ἀλλοφύλων, καὶ ἀκρωτήριον
                             πέτρας ἔνθεν καὶ ἀκρωτήριον πέτρας ἔνθεν, ὄνομα τῷ ἑνὶ 
                            Βαζες καὶ ὄνομα τῷ ἄλλῳ Σεννα·
                        </p>
               </div>
               <div type="textpart" subtype="verse" n="5">
                  <p>ἡ ὁδὸς ἡ μία ἀπὸ βορρᾶ ἐρχομένῳ
                             Μαχμας καὶ ἡ ὁδὸς ἡ ἄλλη ἀπὸ νότου ἐρχομένῳ Γαβεε.
                        </p>
               </div>
               <div type="textpart" subtype="verse" n="6">
                  <p>καὶ εἶπεν Ιωναθαν πρὸς τὸ παιδάριον τὸ αἶρον τὰ σκεύη αὐτοῦ 
                            Δεῦρο διαβῶμεν εἰς μεσσαβ τῶν ἀπεριτμήτων τούτων, εἴ τι ποιήσαι
                             ἡμῖν κύριος· ὅτι οὐκ ἔστιν τῷ κυρίῳ συνεχόμενον σῴζειν 
                            ἐν πολλοῖς ἢ ἐν ὀλίγοις.
                        </p>
               </div>
               <div type="textpart" subtype="verse" n="7">
                  <p>καὶ εἶπεν αὐτῷ ὁ αἴρων τὰ σκεύη αὐτοῦ 
                            Ποίει πᾶν, ὃ ἐὰν ἡ καρδία σου ἐκκλίνῃ· ἰδοὺ ἐγὼ μετὰ σοῦ, ὡς 
                            ἡ καρδία σοῦ καρδία μοῦ.
                        </p>
               </div>
               <div type="textpart" subtype="verse" n="8">
                  <p>καὶ εἶπεν Ιωναθαν Ἰδοὺ ἡμεῖς διαβαίνομεν
                             πρὸς τοὺς ἄνδρας καὶ κατακυλισθησόμεθα πρὸς αὐτούς·
                        </p>
               </div>
               <div type="textpart" subtype="verse" n="9">
                  <p>ἐὰν τάδε εἴπωσιν πρὸς ἡμᾶς Ἀπόστητε ἐκεῖ ἕως ἂν ἀπαγγείλωμεν
                             ὑμῖν, καὶ στησόμεθα ἐφ’ ἑαυτοῖς καὶ οὐ μὴ ἀναβῶμεν ἐπ’ αὐτούς·
                        </p>
               </div>
               <div type="textpart" subtype="verse" n="10">
                  <p>καὶ ἐὰν τάδε εἴπωσιν πρὸς ἡμᾶς Ἀνάβητε πρὸς ἡμᾶς, καὶ 
                            ἀναβησόμεθα, ὅτι παραδέδωκεν αὐτοὺς κύριος εἰς τὰς χεῖρας ἡμῶν· 
                            τοῦτο ἡμῖν τὸ σημεῖον.
                        </p>
               </div>
               <div type="textpart" subtype="verse" n="11">
                  <p>καὶ εἰσῆλθον ἀμφότεροι εἰς μεσσαβ τῶν 
                            ἀλλοφύλων· καὶ λέγουσιν οἱ ἀλλόφυλοι Ἰδοὺ οἱ Εβραῖοι ἐκπορεύονται
                             ἐκ τῶν τρωγλῶν αὐτῶν, οὗ ἐκρύβησαν ἐκεῖ.
                        </p>
               </div>
               <div type="textpart" subtype="verse" n="12">
                  <p>καὶ ἀπεκρίθησαν
                             οἱ ἄνδρες μεσσαβ πρὸς Ιωναθαν καὶ πρὸς τὸν αἴροντα τὰ
                            σκεύη αὐτοῦ καὶ λέγουσιν Ἀνάβητε πρὸς ἡμᾶς, καὶ γνωριοῦμεν 
                            ὑμῖν ῥῆμα. καὶ εἶπεν Ιωναθαν πρὸς τὸν αἴροντα τὰ σκεύη αὐτοῦ 
                            Ἀνάβηθι ὀπίσω μου, ὅτι παρέδωκεν αὐτοὺς κύριος εἰς χεῖρας 
                            Ισραηλ.
                        </p>
               </div>
               <div type="textpart" subtype="verse" n="13">
                  <p>καὶ ἀνέβη Ιωναθαν ἐπὶ τὰς χεῖρας αὐτοῦ καὶ ἐπὶ τοὺς 
                            πόδας αὐτοῦ καὶ ὁ αἴρων τὰ σκεύη αὐτοῦ μετ’ αὐτοῦ· καὶ ἐπέβλεψαν
                             κατὰ πρόσωπον Ιωναθαν, καὶ ἐπάταξεν αὐτούς, καὶ ὁ αἴρων
                             τὰ σκεύη αὐτοῦ ἐπεδίδου ὀπίσω αὐτοῦ.
                        </p>
               </div>
               <div type="textpart" subtype="verse" n="14">
                  <p>καὶ ἐγενήθη ἡ πληγὴ
                             ἡ πρώτη, ἣν ἐπάταξεν Ιωναθαν καὶ ὁ αἴρων τὰ σκεύη αὐτοῦ, 
                            ὡς εἴκοσι ἄνδρες ἐν βολίσι καὶ ἐν πετροβόλοις καὶ ἐν κόχλαξιν 
                            τοῦ πεδίου.
                        </p>
               </div>
               <div type="textpart" subtype="verse" n="15">
                  <p>καὶ ἐγενήθη ἔκστασις ἐν τῇ παρεμβολῇ καὶ ἐν ἀγρῷ, 
                            καὶ πᾶς ὁ λαὸς οἱ ἐν μεσσαβ καὶ οἱ διαφθείροντες ἐξέστησαν, 
                            καὶ αὐτοὶ οὐκ ἤθελον ποιεῖν· καὶ ἐθάμβησεν ἡ γῆ, καὶ ἐγενήθη 
                            ἔκστασις παρὰ κυρίου.
                        </p>
               </div>
               <div type="textpart" subtype="verse" n="16">
                  <p>καὶ εἶδον οἱ σκοποὶ τοῦ Σαουλ ἐν Γαβεε 
                            Βενιαμιν καὶ ἰδοὺ ἡ παρεμβολὴ τεταραγμένη ἔνθεν καὶ ἔνθεν.
                        </p>
               </div>
               <div type="textpart" subtype="verse" n="17">
                  <p>καὶ 
                            εἶπεν Σαουλ τῷ λαῷ τῷ μετ’ αὐτοῦ Ἐπισκέψασθε δὴ καὶ ἴδετε 
                            τίς πεπόρευται ἐξ ὑμῶν· καὶ ἐπεσκέψαντο, καὶ ἰδοὺ οὐχ εὑρίσκετο 
                            Ιωναθαν καὶ ὁ αἴρων τὰ σκεύη αὐτοῦ.
                        </p>
               </div>
               <div type="textpart" subtype="verse" n="18">
                  <p>καὶ εἶπεν Σαουλ τῷ Αχια 
                            Προσάγαγε τὸ εφουδ· ὅτι αὐτὸς ἦρεν τὸ εφουδ ἐν τῇ ἡμέρᾳ 
                            ἐκείνῃ ἐνώπιον Ισραηλ.
                        </p>
               </div>
               <div type="textpart" subtype="verse" n="19">
                  <p>καὶ ἐγενήθη ὡς ἐλάλει Σαουλ πρὸς τὸν 
                            ἱερέα, καὶ ὁ ἦχος ἐν τῇ παρεμβολῇ τῶν ἀλλοφύλων ἐπορεύετο 
                            πορευόμενος καὶ ἐπλήθυνεν· καὶ εἶπεν Σαουλ πρὸς τὸν ἱερέα Συνάγαγε
                             τὰς χεῖράς σου.
                        </p>
               </div>
               <div type="textpart" subtype="verse" n="20">
                  <p>καὶ ἀνεβόησεν Σαουλ καὶ πᾶς ὁ λαὸς ὁ 
                            μετ’ αὐτοῦ καὶ ἔρχονται ἕως τοῦ πολέμου, καὶ ἰδοὺ ἐγένετο ῥομφαία
                             ἀνδρὸς ἐπὶ τὸν πλησίον αὐτοῦ, σύγχυσις μεγάλη σφόδρα.
                        </p>
               </div>
               <div type="textpart" subtype="verse" n="21">
                  <p>καὶ οἱ δοῦλοι οἱ ὄντες ἐχθὲς καὶ τρίτην ἡμέραν μετὰ τῶν ἀλλοφύλων
                             οἱ ἀναβάντες εἰς τὴν παρεμβολὴν ἐπεστράφησαν καὶ αὐτοὶ 
                            εἶναι μετὰ Ισραηλ τῶν μετὰ Σαουλ καὶ Ιωναθαν.
                        </p>
               </div>
               <div type="textpart" subtype="verse" n="22">
                  <p>καὶ πᾶς Ισραηλ 
                            οἱ κρυπτόμενοι ἐν τῷ ὄρει Εφραιμ καὶ ἤκουσαν ὅτι πεφεύγασιν 
                            οἱ ἀλλόφυλοι, καὶ συνάπτουσιν καὶ αὐτοὶ ὀπίσω αὐτῶν εἰς πόλεμον.
                        </p>
               </div>
               <div type="textpart" subtype="verse" n="23">
                  <p>καὶ ἔσωσεν κύριος ἐν τῇ ἡμέρᾳ ἐκείνῃ τὸν Ισραηλ.
                        </p>
                  <p rend=" indent(1)">Καὶ ὁ πόλεμος διῆλθεν τὴν Βαιθων, καὶ πᾶς ὁ λαὸς ἦν μετὰ 
                            Σαουλ ὡς δέκα χιλιάδες ἀνδρῶν· καὶ ἦν ὁ πόλεμος διεσπαρμένος 
                            εἰς ὅλην τὴν πόλιν ἐν τῷ ὄρει Εφραιμ.
                        </p>
               </div>
               <div type="textpart" subtype="verse" n="24">
                  <p>καὶ Σαουλ ἠγνόησεν 
                            ἄγνοιαν μεγάλην ἐν τῇ ἡμέρᾳ ἐκείνῃ καὶ ἀρᾶται τῷ λαῷ λέγων 
                            Ἐπικατάρατος ὁ ἄνθρωπος, ὃς φάγεται ἄρτον ἕως ἑσπέρας, καὶ
                            ἐκδικήσω τὸν ἐχθρόν μου· καὶ οὐκ ἐγεύσατο πᾶς ὁ λαὸς ἄρτου.
                        </p>
               </div>
               <div type="textpart" subtype="verse" n="25">
                  <p>καὶ πᾶσα ἡ γῆ ἠρίστα. καὶ ιααρ δρυμὸς ἦν μελισσῶνος κατὰ 
                            πρόσωπον τοῦ ἀγροῦ,
                        </p>
               </div>
               <div type="textpart" subtype="verse" n="26">
                  <p>καὶ εἰσῆλθεν ὁ λαὸς εἰς τὸν μελισσῶνα, 
                            καὶ ἰδοὺ ἐπορεύετο λαλῶν, καὶ ἰδοὺ οὐκ ἦν ἐπιστρέφων τὴν χεῖρα 
                            αὐτοῦ εἰς τὸ στόμα αὐτοῦ, ὅτι ἐφοβήθη ὁ λαὸς τὸν ὅρκον κυρίου.
                        </p>
               </div>
               <div type="textpart" subtype="verse" n="27">
                  <p>καὶ Ιωναθαν οὐκ ἀκηκόει ἐν τῷ ὁρκίζειν τὸν πατέρα αὐτοῦ τὸν 
                            λαόν· καὶ ἐξέτεινεν τὸ ἄκρον τοῦ σκήπτρου αὐτοῦ τοῦ ἐν τῇ χειρὶ 
                            αὐτοῦ καὶ ἔβαψεν αὐτὸ εἰς τὸ κηρίον τοῦ μέλιτος καὶ ἐπέστρεψεν 
                            τὴν χεῖρα αὐτοῦ εἰς τὸ στόμα αὐτοῦ, καὶ ἀνέβλεψαν οἱ ὀφθαλμοὶ 
                            αὐτοῦ.
                        </p>
               </div>
               <div type="textpart" subtype="verse" n="28">
                  <p>καὶ ἀπεκρίθη εἷς ἐκ τοῦ λαοῦ καὶ εἶπεν Ὁρκίσας ὥρκισεν 
                            ὁ πατήρ σου τὸν λαὸν λέγων Ἐπικατάρατος ὁ ἄνθρωπος, ὃς φάγεται
                             ἄρτον σήμερον, καὶ ἐξελύθη ὁ λαός.
                        </p>
               </div>
               <div type="textpart" subtype="verse" n="29">
                  <p>καὶ ἔγνω Ιωναθαν 
                            καὶ εἶπεν Ἀπήλλαχεν ὁ πατήρ μου τὴν γῆν· ἰδὲ δὴ ὅτι εἶδον οἱ 
                            ὀφθαλμοί μου, ὅτι ἐγευσάμην βραχὺ τοῦ μέλιτος τούτου·
                        </p>
               </div>
               <div type="textpart" subtype="verse" n="30">
                  <p>ἀλλ’ ὅτι 
                            εἰ ἔφαγεν ἔσθων ὁ λαὸς σήμερον τῶν σκύλων τῶν ἐχθρῶν αὐτῶν, 
                            ὧν εὗρεν, ὅτι νῦν ἂν μείζων ἦν ἡ πληγὴ ἐν τοῖς ἀλλοφύλοις.
                        </p>
               </div>
               <div type="textpart" subtype="verse" n="31">
                  <p>καὶ ἐπάταξεν ἐν τῇ ἡμέρᾳ ἐκείνῃ ἐκ τῶν ἀλλοφύλων ἐν Μαχεμας,
                             καὶ ἐκοπίασεν ὁ λαὸς σφόδρα.
                        </p>
               </div>
               <div type="textpart" subtype="verse" n="32">
                  <p>καὶ ἐκλίθη ὁ λαὸς εἰς τὰ 
                            σκῦλα, καὶ ἔλαβεν ὁ λαὸς ποίμνια καὶ βουκόλια καὶ τέκνα βοῶν 
                            καὶ ἔσφαξεν ἐπὶ τὴν γῆν, καὶ ἤσθιεν ὁ λαὸς σὺν τῷ αἵματι.
                        </p>
               </div>
               <div type="textpart" subtype="verse" n="33">
                  <p>καὶ 
                            ἀπηγγέλη τῷ Σαουλ λέγοντες Ἡμάρτηκεν ὁ λαὸς τῷ κυρίῳ φαγὼν 
                            σὺν τῷ αἵματι. καὶ εἶπεν Σαουλ ἐν Γεθθεμ Κυλίσατέ μοι λίθον 
                            ἐνταῦθα μέγαν.
                        </p>
               </div>
               <div type="textpart" subtype="verse" n="34">
                  <p>καὶ εἶπεν Σαουλ Διασπάρητε ἐν τῷ λαῷ καὶ εἴπατε
                             αὐτοῖς προσαγαγεῖν ἐνταῦθα ἕκαστος τὸν μόσχον αὐτοῦ καὶ 
                            ἕκαστος τὸ πρόβατον αὐτοῦ, καὶ σφαζέτω ἐπὶ τούτου, καὶ οὐ μὴ 
                            ἁμάρτητε τῷ κυρίῳ τοῦ ἐσθίειν σὺν τῷ αἵματι· καὶ προσῆγεν πᾶς 
                            ὁ λαὸς ἕκαστος τὸ ἐν τῇ χειρὶ αὐτοῦ καὶ ἔσφαζον ἐκεῖ.
                        </p>
               </div>
               <div type="textpart" subtype="verse" n="35">
                  <p>καὶ ᾠκοδόμησεν
                             ἐκεῖ Σαουλ θυσιαστήριον τῷ κυρίῳ· τοῦτο ἤρξατο Σαουλ 
                            οἰκοδομῆσαι θυσιαστήριον τῷ κυρίῳ.
                        </p>
               </div>
               <div type="textpart" subtype="verse" n="36">
                  <p>Καὶ εἶπεν Σαουλ Καταβῶμεν ὀπίσω τῶν ἀλλοφύλων τὴν νύκτα 
                            καὶ διαρπάσωμεν ἐν αὐτοῖς, ἕως διαφαύσῃ ἡ ἡμέρα, καὶ μὴ ὑπολίπωμεν
                             ἐν αὐτοῖς ἄνδρα. καὶ εἶπαν Πᾶν τὸ ἀγαθὸν ἐνώπιόν σου 
                            ποίει. καὶ εἶπεν ὁ ἱερεύς Προσέλθωμεν ἐνταῦθα πρὸς τὸν θεόν.
                        </p>
               </div>
               <div type="textpart" subtype="verse" n="37">
                  <p>καὶ ἐπηρώτησεν Σαουλ τὸν θεόν Εἰ καταβῶ ὀπίσω τῶν ἀλλοφύλων;
                            εἰ παραδώσεις αὐτοὺς εἰς χεῖρας Ισραηλ; καὶ οὐκ ἀπεκρίθη
                             αὐτῷ ἐν τῇ ἡμέρᾳ ἐκείνῃ.
                        </p>
               </div>
               <div type="textpart" subtype="verse" n="38">
                  <p>καὶ εἶπεν Σαουλ Προσαγάγετε 
                            ἐνταῦθα πάσας τὰς γωνίας τοῦ Ισραηλ καὶ γνῶτε καὶ ἴδετε ἐν 
                            τίνι γέγονεν ἡ ἁμαρτία αὕτη σήμερον·
                        </p>
               </div>
               <div type="textpart" subtype="verse" n="39">
                  <p>ὅτι ζῇ κύριος ὁ σώσας 
                            τὸν Ισραηλ, ὅτι ἐὰν ἀποκριθῇ κατὰ Ιωναθαν τοῦ υἱοῦ μου, θανάτῳ 
                            ἀποθανεῖται. καὶ οὐκ ἦν ὁ ἀποκρινόμενος ἐκ παντὸς τοῦ λαοῦ.
                        </p>
               </div>
               <div type="textpart" subtype="verse" n="40">
                  <p>καὶ εἶπεν παντὶ Ισραηλ Ὑμεῖς ἔσεσθε εἰς δουλείαν, καὶ ἐγὼ καὶ 
                            Ιωναθαν ὁ υἱός μου ἐσόμεθα εἰς δουλείαν. καὶ εἶπεν ὁ λαὸς πρὸς 
                            Σαουλ Τὸ ἀγαθὸν ἐνώπιόν σου ποίει.
                        </p>
               </div>
               <div type="textpart" subtype="verse" n="41">
                  <p>καὶ εἶπεν Σαουλ Κύριε ὁ 
                            θεὸς Ισραηλ, τί ὅτι οὐκ ἀπεκρίθης τῷ δούλῳ σου σήμερον; εἰ ἐν 
                            ἐμοὶ ἢ ἐν Ιωναθαν τῷ υἱῷ μου ἡ ἀδικία, κύριε ὁ θεὸς Ισραηλ, 
                            δὸς δήλους· καὶ ἐὰν τάδε εἴπῃς Ἐν τῷ λαῷ σου Ισραηλ, δὸς δὴ 
                            ὁσιότητα. καὶ κληροῦται Ιωναθαν καὶ Σαουλ, καὶ ὁ λαὸς ἐξῆλθεν.
                        </p>
               </div>
               <div type="textpart" subtype="verse" n="42">
                  <p>καὶ εἶπεν Σαουλ Βάλετε ἀνὰ μέσον ἐμοῦ καὶ ἀνὰ μέσον Ιωναθαν 
                            τοῦ υἱοῦ μου· ὃν ἂν κατακληρώσηται κύριος, ἀποθανέτω. καὶ εἶπεν 
                            ὁ λαὸς πρὸς Σαουλ Οὐκ ἔστιν τὸ ῥῆμα τοῦτο. καὶ κατεκράτησεν 
                            Σαουλ τοῦ λαοῦ, καὶ βάλλουσιν ἀνὰ μέσον αὐτοῦ καὶ ἀνὰ μέσον 
                            Ιωναθαν τοῦ υἱοῦ αὐτοῦ, καὶ κατακληροῦται Ιωναθαν.
                        </p>
               </div>
               <div type="textpart" subtype="verse" n="43">
                  <p>καὶ εἶπεν 
                            Σαουλ πρὸς Ιωναθαν Ἀπάγγειλόν μοι τί πεποίηκας. καὶ ἀπήγγειλεν
                             αὐτῷ Ιωναθαν καὶ εἶπεν Γευσάμενος ἐγευσάμην ἐν ἄκρῳ τῷ 
                            σκήπτρῳ τῷ ἐν τῇ χειρί μου βραχὺ μέλι· ἰδοὺ ἐγὼ ἀποθνῄσκω.
                        </p>
               </div>
               <div type="textpart" subtype="verse" n="44">
                  <p>καὶ εἶπεν αὐτῷ Σαουλ Τάδε ποιήσαι μοι ὁ θεὸς καὶ τάδε προσθείη,
                             ὅτι θανάτῳ ἀποθανῇ σήμερον.
                        </p>
               </div>
               <div type="textpart" subtype="verse" n="45">
                  <p>καὶ εἶπεν ὁ λαὸς πρὸς Σαουλ 
                            Εἰ σήμερον θανατωθήσεται ὁ ποιήσας τὴν σωτηρίαν τὴν μεγάλην 
                            ταύτην ἐν Ισραηλ; ζῇ κύριος, εἰ πεσεῖται τῆς τριχὸς τῆς κεφαλῆς 
                            αὐτοῦ ἐπὶ τὴν γῆν· ὅτι ὁ λαὸς τοῦ θεοῦ ἐποίησεν τὴν ἡμέραν 
                            ταύτην. καὶ προσηύξατο ὁ λαὸς περὶ Ιωναθαν ἐν τῇ ἡμέρᾳ ἐκείνῃ, 
                            καὶ οὐκ ἀπέθανεν. —
                        </p>
               </div>
               <div type="textpart" subtype="verse" n="46">
                  <p>καὶ ἀνέβη Σαουλ ἀπὸ ὄπισθεν τῶν ἀλλοφύλων,
                             καὶ οἱ ἀλλόφυλοι ἀπῆλθον εἰς τὸν τόπον αὐτῶν.
                        </p>
               </div>
               <div type="textpart" subtype="verse" n="47">
                  <p>Καὶ Σαουλ κατακληροῦται ἔργον ἐπὶ Ισραηλ. καὶ ἐπολέμει κύκλῳ
                             πάντας τοὺς ἐχθροὺς αὐτοῦ, εἰς τὸν Μωαβ καὶ εἰς τοὺς υἱοὺς 
                            Αμμων καὶ εἰς τοὺς υἱοὺς Εδωμ καὶ εἰς τὸν Βαιθεωρ καὶ εἰς 
                            βασιλέα Σουβα καὶ εἰς τοὺς ἀλλοφύλους· οὗ ἂν ἐστράφη, ἐσῴζετο.
                        </p>
               </div>
               <div type="textpart" subtype="verse" n="48">
                  <p>καὶ ἐποίησεν δύναμιν καὶ ἐπάταξεν τὸν Αμαληκ καὶ ἐξείλατο τὸν
                            Ισραηλ ἐκ χειρὸς τῶν καταπατούντων αὐτόν. —
                        </p>
               </div>
               <div type="textpart" subtype="verse" n="49">
                  <p>καὶ ἦσαν υἱοὶ 
                            Σαουλ Ιωναθαν καὶ Ιεσσιου καὶ Μελχισα· καὶ ὀνόματα τῶν δύο 
                            θυγατέρων αὐτοῦ, ὄνομα τῇ πρωτοτόκῳ Μεροβ, καὶ ὄνομα τῇ δευτέρᾳ
                             Μελχολ·
                        </p>
               </div>
               <div type="textpart" subtype="verse" n="50">
                  <p>καὶ ὄνομα τῇ γυναικὶ αὐτοῦ Αχινοομ θυγάτηρ 
                            Αχιμαας. καὶ ὄνομα τῷ ἀρχιστρατήγῳ Αβεννηρ υἱὸς Νηρ υἱοῦ οἰκείου
                             Σαουλ·
                        </p>
               </div>
               <div type="textpart" subtype="verse" n="51">
                  <p>καὶ Κις πατὴρ Σαουλ καὶ Νηρ πατὴρ Αβεννηρ υἱὸς 
                            Ιαμιν υἱοῦ Αβιηλ. —
                        </p>
               </div>
               <div type="textpart" subtype="verse" n="52">
                  <p>καὶ ἦν ὁ πόλεμος κραταιὸς ἐπὶ τοὺς ἀλλοφύλους
                             πάσας τὰς ἡμέρας Σαουλ, καὶ ἰδὼν Σαουλ πάντα ἄνδρα 
                            δυνατὸν καὶ πάντα ἄνδρα υἱὸν δυνάμεως καὶ συνήγαγεν αὐτοὺς 
                            πρὸς αὐτόν.
                        </p>
               </div>
            </div>
            <div type="textpart" subtype="chapter" n="15">
               <div type="textpart" subtype="verse" n="1">
                  <p>Καὶ εἶπεν Σαμουηλ πρὸς Σαουλ Ἐμὲ ἀπέστειλεν κύριος χρῖσαί 
                            σε εἰς βασιλέα ἐπὶ Ισραηλ, καὶ νῦν ἄκουε τῆς φωνῆς κυρίου·
                        </p>
               </div>
               <div type="textpart" subtype="verse" n="2">
                  <p>τάδε εἶπεν κύριος σαβαωθ Νῦν ἐκδικήσω ἃ ἐποίησεν Αμαληκ τῷ 
                            Ισραηλ, ὡς ἀπήντησεν αὐτῷ ἐν τῇ ὁδῷ ἀναβαίνοντος αὐτοῦ ἐξ 
                            Αἰγύπτου·
                        </p>
               </div>
               <div type="textpart" subtype="verse" n="3">
                  <p>καὶ νῦν πορεύου καὶ πατάξεις τὸν Αμαληκ καὶ Ιεριμ 
                            καὶ πάντα τὰ αὐτοῦ καὶ οὐ περιποιήσῃ ἐξ αὐτοῦ καὶ ἐξολεθρεύσεις 
                            αὐτὸν καὶ ἀναθεματιεῖς αὐτὸν καὶ πάντα τὰ αὐτοῦ καὶ οὐ φείσῃ 
                            ἀπ’ αὐτοῦ καὶ ἀποκτενεῖς ἀπὸ ἀνδρὸς καὶ ἕως γυναικὸς καὶ ἀπὸ 
                            νηπίου ἕως θηλάζοντος καὶ ἀπὸ μόσχου ἕως προβάτου καὶ ἀπὸ 
                            καμήλου ἕως ὄνου.
                        </p>
               </div>
               <div type="textpart" subtype="verse" n="4">
                  <p>καὶ παρήγγειλεν Σαουλ τῷ λαῷ καὶ ἐπισκέπτεται
                             αὐτοὺς ἐν Γαλγαλοις τετρακοσίας χιλιάδας ταγμάτων καὶ τὸν 
                            Ιουδαν τριάκοντα χιλιάδας ταγμάτων.
                        </p>
               </div>
               <div type="textpart" subtype="verse" n="5">
                  <p>καὶ ἦλθεν Σαουλ ἕως τῶν 
                            πόλεων Αμαληκ καὶ ἐνήδρευσεν ἐν τῷ χειμάρρῳ.
                        </p>
               </div>
               <div type="textpart" subtype="verse" n="6">
                  <p>καὶ εἶπεν Σαουλ 
                            πρὸς τὸν Κιναῖον Ἄπελθε καὶ ἔκκλινον ἐκ μέσου τοῦ Αμαληκίτου, 
                            μὴ προσθῶ σε μετ’ αὐτοῦ, καὶ σὺ ἐποίησας ἔλεος μετὰ τῶν υἱῶν 
                            Ισραηλ ἐν τῷ ἀναβαίνειν αὐτοὺς ἐξ Αἰγύπτου· καὶ ἐξέκλινεν ὁ 
                            Κιναῖος ἐκ μέσου Αμαληκ.
                        </p>
               </div>
               <div type="textpart" subtype="verse" n="7">
                  <p>καὶ ἐπάταξεν Σαουλ τὸν Αμαληκ ἀπὸ 
                            Ευιλατ ἕως Σουρ ἐπὶ προσώπου Αἰγύπτου.
                        </p>
               </div>
               <div type="textpart" subtype="verse" n="8">
                  <p>καὶ συνέλαβεν τὸν 
                            Αγαγ βασιλέα Αμαληκ ζῶντα καὶ πάντα τὸν λαὸν Ιεριμ ἀπέκτεινεν 
                            ἐν στόματι ῥομφαίας.
                        </p>
               </div>
               <div type="textpart" subtype="verse" n="9">
                  <p>καὶ περιεποιήσατο Σαουλ καὶ πᾶς ὁ λαὸς 
                            τὸν Αγαγ ζῶντα καὶ τὰ ἀγαθὰ τῶν ποιμνίων καὶ τῶν βουκολίων 
                            καὶ τῶν ἐδεσμάτων καὶ τῶν ἀμπελώνων καὶ πάντων τῶν ἀγαθῶν
                            καὶ οὐκ ἐβούλετο αὐτὰ ἐξολεθρεῦσαι· καὶ πᾶν ἔργον ἠτιμωμένον 
                            καὶ ἐξουδενωμένον ἐξωλέθρευσαν.
                        </p>
               </div>
               <div type="textpart" subtype="verse" n="10">
                  <p>Καὶ ἐγενήθη ῥῆμα κυρίου πρὸς Σαμουηλ λέγων
                        </p>
               </div>
               <div type="textpart" subtype="verse" n="11">
                  <p>Παρακέκλημαι
                             ὅτι ἐβασίλευσα τὸν Σαουλ εἰς βασιλέα, ὅτι ἀπέστρεψεν ἀπὸ 
                            ὄπισθέν μου καὶ τοὺς λόγους μου οὐκ ἐτήρησεν. καὶ ἠθύμησεν 
                            Σαμουηλ καὶ ἐβόησεν πρὸς κύριον ὅλην τὴν νύκτα.
                        </p>
               </div>
               <div type="textpart" subtype="verse" n="12">
                  <p>καὶ ὤρθρισεν 
                            Σαμουηλ καὶ ἐπορεύθη εἰς ἀπάντησιν Ισραηλ πρωί. καὶ ἀπηγγέλη 
                            τῷ Σαμουηλ λέγοντες Ἥκει Σαουλ εἰς Κάρμηλον καὶ ἀνέστακεν 
                            αὐτῷ χεῖρα καὶ ἐπέστρεψεν τὸ ἅρμα. καὶ κατέβη εἰς Γαλγαλα πρὸς 
                            Σαουλ, καὶ ἰδοὺ αὐτὸς ἀνέφερεν ὁλοκαύτωσιν τῷ κυρίῳ τὰ πρῶτα 
                            τῶν σκύλων, ὧν ἤνεγκεν ἐξ Αμαληκ.
                        </p>
               </div>
               <div type="textpart" subtype="verse" n="13">
                  <p>καὶ παρεγένετο Σαμουηλ 
                            πρὸς Σαουλ, καὶ εἶπεν αὐτῷ Σαουλ Εὐλογητὸς σὺ τῷ κυρίῳ· 
                            ἔστησα πάντα, ὅσα ἐλάλησεν κύριος.
                        </p>
               </div>
               <div type="textpart" subtype="verse" n="14">
                  <p>καὶ εἶπεν Σαμουηλ Καὶ 
                            τίς ἡ φωνὴ τοῦ ποιμνίου τούτου ἐν τοῖς ὠσίν μου καὶ φωνὴ τῶν 
                            βοῶν, ὧν ἐγὼ ἀκούω;
                        </p>
               </div>
               <div type="textpart" subtype="verse" n="15">
                  <p>καὶ εἶπεν Σαουλ Ἐξ Αμαληκ ἤνεγκα αὐτά,
                             ἃ περιεποιήσατο ὁ λαός, τὰ κράτιστα τοῦ ποιμνίου καὶ τῶν 
                            βοῶν, ὅπως τυθῇ τῷ κυρίῳ θεῷ σου, καὶ τὰ λοιπὰ ἐξωλέθρευσα.
                        </p>
               </div>
               <div type="textpart" subtype="verse" n="16">
                  <p>καὶ εἶπεν Σαμουηλ πρὸς Σαουλ Ἄνες καὶ ἀπαγγελῶ σοι ἃ ἐλάλησεν
                             κύριος πρός με τὴν νύκτα· καὶ εἶπεν αὐτῷ Λάλησον.
                        </p>
               </div>
               <div type="textpart" subtype="verse" n="17">
                  <p>καὶ 
                            εἶπεν Σαμουηλ πρὸς Σαουλ Οὐχὶ μικρὸς σὺ εἶ ἐνώπιον αὐτοῦ 
                            ἡγούμενος σκήπτρου φυλῆς Ισραηλ; καὶ ἔχρισέν σε κύριος εἰς 
                            βασιλέα ἐπὶ Ισραηλ.
                        </p>
               </div>
               <div type="textpart" subtype="verse" n="18">
                  <p>καὶ ἀπέστειλέν σε κύριος ἐν ὁδῷ καὶ εἶπέν 
                            σοι Πορεύθητι καὶ ἐξολέθρευσον τοὺς ἁμαρτάνοντας εἰς ἐμέ, τὸν 
                            Αμαληκ, καὶ πολεμήσεις αὐτούς, ἕως συντελέσῃς αὐτούς.
                        </p>
               </div>
               <div type="textpart" subtype="verse" n="19">
                  <p>καὶ ἵνα 
                            τί οὐκ ἤκουσας τῆς φωνῆς κυρίου, ἀλλ’ ὥρμησας τοῦ θέσθαι ἐπὶ 
                            τὰ σκῦλα καὶ ἐποίησας τὸ πονηρὸν ἐνώπιον κυρίου;
                        </p>
               </div>
               <div type="textpart" subtype="verse" n="20">
                  <p>καὶ εἶπεν 
                            Σαουλ πρὸς Σαμουηλ Διὰ τὸ ἀκοῦσαί με τῆς φωνῆς τοῦ λαοῦ· 
                            καὶ ἐπορεύθην ἐν τῇ ὁδῷ, ᾗ ἀπέστειλέν με κύριος, καὶ ἤγαγον 
                            τὸν Αγαγ βασιλέα Αμαληκ καὶ τὸν Αμαληκ ἐξωλέθρευσα·
                        </p>
               </div>
               <div type="textpart" subtype="verse" n="21">
                  <p>καὶ 
                            ἔλαβεν ὁ λαὸς τῶν σκύλων ποίμνια καὶ βουκόλια, τὰ πρῶτα τοῦ 
                            ἐξολεθρεύματος, θῦσαι ἐνώπιον κυρίου θεοῦ ἡμῶν ἐν Γαλγαλοις.
                        </p>
               </div>
               <div type="textpart" subtype="verse" n="22">
                  <p>καὶ εἶπεν Σαμουηλ Εἰ θελητὸν τῷ κυρίῳ ὁλοκαυτώματα καὶ θυσίαι
                             ὡς τὸ ἀκοῦσαι φωνῆς κυρίου; ἰδοὺ ἀκοὴ ὑπὲρ θυσίαν ἀγαθὴ
                             καὶ ἡ ἐπακρόασις ὑπὲρ στέαρ κριῶν·
                        </p>
               </div>
               <div type="textpart" subtype="verse" n="23">
                  <p>ὅτι ἁμαρτία οἰώνισμά
                            ἐστιν, ὀδύνην καὶ πόνους θεραφιν ἐπάγουσιν· ὅτι ἐξουδένωσας 
                            τὸ ῥῆμα κυρίου, καὶ ἐξουδενώσει σε κύριος μὴ εἶναι βασιλέα ἐπὶ 
                            Ισραηλ.
                        </p>
               </div>
               <div type="textpart" subtype="verse" n="24">
                  <p>καὶ εἶπεν Σαουλ πρὸς Σαμουηλ Ἡμάρτηκα ὅτι παρέβην 
                            τὸν λόγον κυρίου καὶ τὸ ῥῆμά σου, ὅτι ἐφοβήθην τὸν λαὸν καὶ 
                            ἤκουσα τῆς φωνῆς αὐτῶν·
                        </p>
               </div>
               <div type="textpart" subtype="verse" n="25">
                  <p>καὶ νῦν ἆρον δὴ τὸ ἁμάρτημά μου 
                            καὶ ἀνάστρεψον μετ’ ἐμοῦ, καὶ προσκυνήσω κυρίῳ τῷ θεῷ σου.
                        </p>
               </div>
               <div type="textpart" subtype="verse" n="26">
                  <p>καὶ εἶπεν Σαμουηλ πρὸς Σαουλ Οὐκ ἀναστρέφω μετὰ σοῦ, ὅτι 
                            ἐξουδένωσας τὸ ῥῆμα κυρίου, καὶ ἐξουδενώσει σε κύριος τοῦ μὴ 
                            εἶναι βασιλέα ἐπὶ τὸν Ισραηλ.
                        </p>
               </div>
               <div type="textpart" subtype="verse" n="27">
                  <p>καὶ ἀπέστρεψεν Σαμουηλ τὸ πρόσωπον
                             αὐτοῦ τοῦ ἀπελθεῖν. καὶ ἐκράτησεν Σαουλ τοῦ πτερυγίου 
                            τῆς διπλοΐδος αὐτοῦ καὶ διέρρηξεν αὐτό·
                        </p>
               </div>
               <div type="textpart" subtype="verse" n="28">
                  <p>καὶ εἶπεν πρὸς αὐτὸν 
                            Σαμουηλ Διέρρηξεν κύριος τὴν βασιλείαν Ισραηλ ἐκ χειρός σου 
                            σήμερον καὶ δώσει αὐτὴν τῷ πλησίον σου τῷ ἀγαθῷ ὑπὲρ σέ·
                        </p>
               </div>
               <div type="textpart" subtype="verse" n="29">
                  <p>καὶ διαιρεθήσεται Ισραηλ εἰς δύο, καὶ οὐκ ἀποστρέψει οὐδὲ μετανοήσει,
                             ὅτι οὐχ ὡς ἄνθρωπός ἐστιν τοῦ μετανοῆσαι αὐτός.
                        </p>
               </div>
               <div type="textpart" subtype="verse" n="30">
                  <p>καὶ 
                            εἶπεν Σαουλ Ἡμάρτηκα, ἀλλὰ δόξασόν με δὴ ἐνώπιον πρεσβυτέρων
                             Ισραηλ καὶ ἐνώπιον λαοῦ μου καὶ ἀνάστρεψον μετ’ ἐμοῦ, καὶ 
                            προσκυνήσω τῷ κυρίῳ θεῷ σου.
                        </p>
               </div>
               <div type="textpart" subtype="verse" n="31">
                  <p>καὶ ἀνέστρεψεν Σαμουηλ ὀπίσω 
                            Σαουλ, καὶ προσεκύνησεν τῷ κυρίῳ.
                        </p>
               </div>
               <div type="textpart" subtype="verse" n="32">
                  <p>καὶ εἶπεν Σαμουηλ Προσαγάγετέ
                             μοι τὸν Αγαγ βασιλέα Αμαληκ. καὶ προσῆλθεν πρὸς αὐτὸν 
                            Αγαγ τρέμων, καὶ εἶπεν Αγαγ Εἰ οὕτως πικρὸς ὁ θάνατος;
                        </p>
               </div>
               <div type="textpart" subtype="verse" n="33">
                  <p>καὶ 
                            εἶπεν Σαμουηλ πρὸς Αγαγ Καθότι ἠτέκνωσεν γυναῖκας ἡ ῥομφαία 
                            σου, οὕτως ἀτεκνωθήσεται ἐκ γυναικῶν ἡ μήτηρ σου. καὶ ἔσφαξεν 
                            Σαμουηλ τὸν Αγαγ ἐνώπιον κυρίου ἐν Γαλγαλ.
                        </p>
               </div>
               <div type="textpart" subtype="verse" n="34">
                  <p>καὶ ἀπῆλθεν Σαμουηλ
                             εἰς Αρμαθαιμ, καὶ Σαουλ ἀνέβη εἰς τὸν οἶκον αὐτοῦ εἰς Γαβαα.
                        </p>
               </div>
               <div type="textpart" subtype="verse" n="35">
                  <p>καὶ οὐ προσέθετο Σαμουηλ ἔτι ἰδεῖν τὸν Σαουλ ἕως ἡμέρας 
                            θανάτου αὐτοῦ, ὅτι ἐπένθει Σαμουηλ ἐπὶ Σαουλ· καὶ κύριος μετεμελήθη
                             ὅτι ἐβασίλευσεν τὸν Σαουλ ἐπὶ Ισραηλ.
                        </p>
               </div>
            </div>
            <div type="textpart" subtype="chapter" n="16">
               <div type="textpart" subtype="verse" n="1">
                  <p>Καὶ εἶπεν κύριος πρὸς Σαμουηλ Ἕως πότε σὺ πενθεῖς ἐπὶ 
                            Σαουλ, κἀγὼ ἐξουδένωκα αὐτὸν μὴ βασιλεύειν ἐπὶ Ισραηλ; πλῆσον 
                            τὸ κέρας σου ἐλαίου, καὶ δεῦρο ἀποστείλω σε πρὸς Ιεσσαι ἕως 
                            εἰς Βηθλεεμ, ὅτι ἑόρακα ἐν τοῖς υἱοῖς αὐτοῦ ἐμοὶ βασιλεύειν.
                        </p>
               </div>
               <div type="textpart" subtype="verse" n="2">
                  <p>καὶ 
                            εἶπεν Σαμουηλ Πῶς πορευθῶ; καὶ ἀκούσεται Σαουλ καὶ ἀποκτενεῖ 
                            με. καὶ εἶπεν κύριος Δάμαλιν βοῶν λαβὲ ἐν τῇ χειρί σου καὶ ἐρεῖς 
                            Θῦσαι τῷ κυρίῳ ἥκω·
                        </p>
               </div>
               <div type="textpart" subtype="verse" n="3">
                  <p>καὶ καλέσεις τὸν Ιεσσαι εἰς τὴν θυσίαν, 
                            καὶ γνωριῶ σοι ἃ ποιήσεις, καὶ χρίσεις ὃν ἐὰν εἴπω πρὸς σέ.
                        </p>
               </div>
               <div type="textpart" subtype="verse" n="4">
                  <p>καὶ ἐποίησεν Σαμουηλ πάντα, ἃ ἐλάλησεν αὐτῷ κύριος, καὶ ἦλθεν 
                            εἰς Βηθλεεμ. καὶ ἐξέστησαν οἱ πρεσβύτεροι τῆς πόλεως τῇ ἀπαντήσει
                             αὐτοῦ καὶ εἶπαν Εἰρήνη ἡ εἴσοδός σου, ὁ βλέπων;
                        </p>
               </div>
               <div type="textpart" subtype="verse" n="5">
                  <p>καὶ εἶπεν
                             Εἰρήνη· θῦσαι τῷ κυρίῳ ἥκω, ἁγιάσθητε καὶ εὐφράνθητε μετ’ 
                            ἐμοῦ σήμερον. καὶ ἡγίασεν τὸν Ιεσσαι καὶ τοὺς υἱοὺς αὐτοῦ καὶ 
                            ἐκάλεσεν αὐτοὺς εἰς τὴν θυσίαν.
                        </p>
               </div>
               <div type="textpart" subtype="verse" n="6">
                  <p>καὶ ἐγενήθη ἐν τῷ αὐτοὺς εἰσιέναι
                             καὶ εἶδεν τὸν Ελιαβ καὶ εἶπεν Ἀλλὰ καὶ ἐνώπιον κυρίου 
                            χριστὸς αὐτοῦ.
                        </p>
               </div>
               <div type="textpart" subtype="verse" n="7">
                  <p>καὶ εἶπεν κύριος πρὸς Σαμουηλ Μὴ ἐπιβλέψῃς ἐπὶ 
                            τὴν ὄψιν αὐτοῦ μηδὲ εἰς τὴν ἕξιν μεγέθους αὐτοῦ, ὅτι ἐξουδένωκα 
                            αὐτόν· ὅτι οὐχ ὡς ἐμβλέψεται ἄνθρωπος, ὄψεται ὁ θεός, ὅτι ἄνθρωπος
                             ὄψεται εἰς πρόσωπον, ὁ δὲ θεὸς ὄψεται εἰς καρδίαν.
                        </p>
               </div>
               <div type="textpart" subtype="verse" n="8">
                  <p>καὶ 
                            ἐκάλεσεν Ιεσσαι τὸν Αμιναδαβ, καὶ παρῆλθεν κατὰ πρόσωπον Σαμουηλ·
                             καὶ εἶπεν Οὐδὲ τοῦτον ἐξελέξατο κύριος.
                        </p>
               </div>
               <div type="textpart" subtype="verse" n="9">
                  <p>καὶ παρήγαγεν 
                            Ιεσσαι τὸν Σαμα· καὶ εἶπεν Καὶ ἐν τούτῳ οὐκ ἐξελέξατο κύριος.
                        </p>
               </div>
               <div type="textpart" subtype="verse" n="10">
                  <p>καὶ παρήγαγεν Ιεσσαι τοὺς ἑπτὰ υἱοὺς αὐτοῦ ἐνώπιον Σαμουηλ· 
                            καὶ εἶπεν Σαμουηλ Οὐκ ἐξελέξατο κύριος ἐν τούτοις.
                        </p>
               </div>
               <div type="textpart" subtype="verse" n="11">
                  <p>καὶ εἶπεν 
                            Σαμουηλ πρὸς Ιεσσαι Ἐκλελοίπασιν τὰ παιδάρια; καὶ εἶπεν Ἔτι 
                            ὁ μικρὸς ἰδοὺ ποιμαίνει ἐν τῷ ποιμνίῳ. καὶ εἶπεν Σαμουηλ πρὸς 
                            Ιεσσαι Ἀπόστειλον καὶ λαβὲ αὐτόν, ὅτι οὐ μὴ κατακλιθῶμεν ἕως 
                            τοῦ ἐλθεῖν αὐτόν.
                        </p>
               </div>
               <div type="textpart" subtype="verse" n="12">
                  <p>καὶ ἀπέστειλεν καὶ εἰσήγαγεν αὐτόν· καὶ οὗτος
                             πυρράκης μετὰ κάλλους ὀφθαλμῶν καὶ ἀγαθὸς ὁράσει κυρίῳ· 
                            καὶ εἶπεν κύριος πρὸς Σαμουηλ Ἀνάστα καὶ χρῖσον τὸν Δαυιδ, 
                            ὅτι οὗτος ἀγαθός ἐστιν.
                        </p>
               </div>
               <div type="textpart" subtype="verse" n="13">
                  <p>καὶ ἔλαβεν Σαμουηλ τὸ κέρας τοῦ ἐλαίου
                             καὶ ἔχρισεν αὐτὸν ἐν μέσῳ τῶν ἀδελφῶν αὐτοῦ, καὶ ἐφήλατο 
                            πνεῦμα κυρίου ἐπὶ Δαυιδ ἀπὸ τῆς ἡμέρας ἐκείνης καὶ ἐπάνω. καὶ 
                            ἀνέστη Σαμουηλ καὶ ἀπῆλθεν εἰς Αρμαθαιμ.
                        </p>
               </div>
               <div type="textpart" subtype="verse" n="14">
                  <p>Καὶ πνεῦμα κυρίου ἀπέστη ἀπὸ Σαουλ, καὶ ἔπνιγεν αὐτὸν 
                            πνεῦμα πονηρὸν παρὰ κυρίου.
                        </p>
               </div>
               <div type="textpart" subtype="verse" n="15">
                  <p>καὶ εἶπαν οἱ παῖδες Σαουλ πρὸς 
                            αὐτόν Ἰδοὺ δὴ πνεῦμα κυρίου πονηρὸν πνίγει σε·
                        </p>
               </div>
               <div type="textpart" subtype="verse" n="16">
                  <p>εἰπάτωσαν 
                            δὴ οἱ δοῦλοί σου ἐνώπιόν σου καὶ ζητησάτωσαν τῷ κυρίῳ ἡμῶν 
                            ἄνδρα εἰδότα ψάλλειν ἐν κινύρᾳ, καὶ ἔσται ἐν τῷ εἶναι πνεῦμα 
                            πονηρὸν ἐπὶ σοὶ καὶ ψαλεῖ ἐν τῇ κινύρᾳ αὐτοῦ, καὶ ἀγαθόν σοι 
                            ἔσται, καὶ ἀναπαύσει σε.
                        </p>
               </div>
               <div type="textpart" subtype="verse" n="17">
                  <p>καὶ εἶπεν Σαουλ πρὸς τοὺς παῖδας αὐτοῦ
                             Ἴδετε δή μοι ἄνδρα ὀρθῶς ψάλλοντα καὶ εἰσαγάγετε αὐτὸν 
                            πρὸς ἐμέ.
                        </p>
               </div>
               <div type="textpart" subtype="verse" n="18">
                  <p>καὶ ἀπεκρίθη εἷς τῶν παιδαρίων αὐτοῦ καὶ εἶπεν Ἰδοὺ 
                            ἑόρακα υἱὸν τῷ Ιεσσαι Βηθλεεμίτην καὶ αὐτὸν εἰδότα ψαλμόν, καὶ
                            ὁ ἀνὴρ συνετός, καὶ ὁ ἀνὴρ πολεμιστὴς καὶ σοφὸς λόγῳ καὶ ἀνὴρ 
                            ἀγαθὸς τῷ εἴδει, καὶ κύριος μετ’ αὐτοῦ.
                        </p>
               </div>
               <div type="textpart" subtype="verse" n="19">
                  <p>καὶ ἀπέστειλεν Σαουλ 
                            ἀγγέλους πρὸς Ιεσσαι λέγων Ἀπόστειλον πρός με τὸν υἱόν σου 
                            Δαυιδ τὸν ἐν τῷ ποιμνίῳ σου.
                        </p>
               </div>
               <div type="textpart" subtype="verse" n="20">
                  <p>καὶ ἔλαβεν Ιεσσαι γομορ ἄρτων 
                            καὶ ἀσκὸν οἴνου καὶ ἔριφον αἰγῶν ἕνα καὶ ἐξαπέστειλεν ἐν χειρὶ 
                            Δαυιδ τοῦ υἱοῦ αὐτοῦ πρὸς Σαουλ.
                        </p>
               </div>
               <div type="textpart" subtype="verse" n="21">
                  <p>καὶ εἰσῆλθεν Δαυιδ πρὸς 
                            Σαουλ καὶ παρειστήκει ἐνώπιον αὐτοῦ· καὶ ἠγάπησεν αὐτὸν σφόδρα,
                             καὶ ἐγενήθη αὐτῷ αἴρων τὰ σκεύη αὐτοῦ.
                        </p>
               </div>
               <div type="textpart" subtype="verse" n="22">
                  <p>καὶ ἀπέστειλεν 
                            Σαουλ πρὸς Ιεσσαι λέγων Παριστάσθω δὴ Δαυιδ ἐνώπιον ἐμοῦ, 
                            ὅτι εὗρεν χάριν ἐν ὀφθαλμοῖς μου.
                        </p>
               </div>
               <div type="textpart" subtype="verse" n="23">
                  <p>καὶ ἐγενήθη ἐν τῷ εἶναι 
                            πνεῦμα πονηρὸν ἐπὶ Σαουλ καὶ ἐλάμβανεν Δαυιδ τὴν κινύραν καὶ 
                            ἔψαλλεν ἐν τῇ χειρὶ αὐτοῦ, καὶ ἀνέψυχεν Σαουλ, καὶ ἀγαθὸν αὐτῷ, 
                            καὶ ἀφίστατο ἀπ’ αὐτοῦ τὸ πνεῦμα τὸ πονηρόν.
                        </p>
               </div>
            </div>
            <div type="textpart" subtype="chapter" n="17">
               <div type="textpart" subtype="verse" n="1">
                  <p>Καὶ συνάγουσιν ἀλλόφυλοι τὰς παρεμβολὰς αὐτῶν εἰς πόλεμον 
                            καὶ συνάγονται εἰς Σοκχωθ τῆς Ιουδαίας καὶ παρεμβάλλουσιν ἀνὰ 
                            μέσον Σοκχωθ καὶ ἀνὰ μέσον Αζηκα ἐν Εφερμεμ.
                        </p>
               </div>
               <div type="textpart" subtype="verse" n="2">
                  <p>καὶ Σαουλ καὶ 
                            οἱ ἄνδρες Ισραηλ συνάγονται καὶ παρεμβάλλουσιν ἐν τῇ κοιλάδι· 
                            αὐτοὶ παρατάσσονται εἰς πόλεμον ἐξ ἐναντίας ἀλλοφύλων.
                        </p>
               </div>
               <div type="textpart" subtype="verse" n="3">
                  <p>καὶ 
                            ἀλλόφυλοι ἵστανται ἐπὶ τοῦ ὄρους ἐνταῦθα, καὶ Ισραηλ ἵσταται 
                            ἐπὶ τοῦ ὄρους ἐνταῦθα, καὶ ὁ αὐλὼν ἀνὰ μέσον αὐτῶν.
                        </p>
               </div>
               <div type="textpart" subtype="verse" n="4">
                  <p>καὶ ἐξῆλθεν
                             ἀνὴρ δυνατὸς ἐκ τῆς παρατάξεως τῶν ἀλλοφύλων, Γολιαθ 
                            ὄνομα αὐτῷ ἐκ Γεθ, ὕψος αὐτοῦ τεσσάρων πήχεων καὶ σπιθαμῆς·
                        </p>
               </div>
               <div type="textpart" subtype="verse" n="5">
                  <p>καὶ περικεφαλαία ἐπὶ τῆς κεφαλῆς αὐτοῦ, καὶ θώρακα ἁλυσιδωτὸν 
                            αὐτὸς ἐνδεδυκώς, καὶ ὁ σταθμὸς τοῦ θώρακος αὐτοῦ πέντε χιλιάδες
                             σίκλων χαλκοῦ καὶ σιδήρου·
                        </p>
               </div>
               <div type="textpart" subtype="verse" n="6">
                  <p>καὶ κνημῖδες χαλκαῖ ἐπάνω 
                            τῶν σκελῶν αὐτοῦ, καὶ ἀσπὶς χαλκῆ ἀνὰ μέσον τῶν ὤμων αὐτοῦ·
                        </p>
               </div>
               <div type="textpart" subtype="verse" n="7">
                  <p>καὶ ὁ κοντὸς τοῦ δόρατος αὐτοῦ ὡσεὶ μέσακλον ὑφαινόντων, 
                            καὶ ἡ λόγχη αὐτοῦ ἑξακοσίων σίκλων σιδήρου· καὶ ὁ αἴρων τὰ 
                            ὅπλα αὐτοῦ προεπορεύετο αὐτοῦ.
                        </p>
               </div>
               <div type="textpart" subtype="verse" n="8">
                  <p>καὶ ἔστη καὶ ἀνεβόησεν εἰς τὴν 
                            παράταξιν Ισραηλ καὶ εἶπεν αὐτοῖς Τί ἐκπορεύεσθε παρατάξασθαι 
                            πολέμῳ ἐξ ἐναντίας ἡμῶν; οὐκ ἐγώ εἰμι ἀλλόφυλος καὶ ὑμεῖς Εβραῖοι
                             τοῦ Σαουλ; ἐκλέξασθε ἑαυτοῖς ἄνδρα καὶ καταβήτω πρός 
                            με,
                        </p>
               </div>
               <div type="textpart" subtype="verse" n="9">
                  <p>καὶ ἐὰν δυνηθῇ πρὸς ἐμὲ πολεμῆσαι καὶ ἐὰν πατάξῃ με, καὶ 
                            ἐσόμεθα ὑμῖν εἰς δούλους, ἐὰν δὲ ἐγὼ δυνηθῶ καὶ πατάξω αὐτόν, 
                            ἔσεσθε ἡμῖν εἰς δούλους καὶ δουλεύσετε ἡμῖν.
                        </p>
               </div>
               <div type="textpart" subtype="verse" n="10">
                  <p>καὶ εἶπεν ὁ ἀλλόφυλος
                            Ἰδοὺ ἐγὼ ὠνείδισα τὴν παράταξιν Ισραηλ σήμερον ἐν τῇ 
                            ἡμέρᾳ ταύτῃ· δότε μοι ἄνδρα, καὶ μονομαχήσομεν ἀμφότεροι.
                        </p>
               </div>
               <div type="textpart" subtype="verse" n="11">
                  <p>καὶ 
                            ἤκουσεν Σαουλ καὶ πᾶς Ισραηλ τὰ ῥήματα τοῦ ἀλλοφύλου ταῦτα 
                            καὶ ἐξέστησαν καὶ ἐφοβήθησαν σφόδρα.
                        </p>
               </div>
               <div type="textpart" subtype="verse" n="32">
                  <p>Καὶ εἶπεν Δαυιδ πρὸς Σαουλ Μὴ δὴ συμπεσέτω ἡ καρδία τοῦ 
                            κυρίου μου ἐπ’ αὐτόν· ὁ δοῦλός σου πορεύσεται καὶ πολεμήσει 
                            μετὰ τοῦ ἀλλοφύλου τούτου.
                        </p>
               </div>
               <div type="textpart" subtype="verse" n="33">
                  <p>καὶ εἶπεν Σαουλ πρὸς Δαυιδ Οὐ 
                            μὴ δυνήσῃ πορευθῆναι πρὸς τὸν ἀλλόφυλον τοῦ πολεμεῖν μετ’ αὐτοῦ,
                             ὅτι παιδάριον εἶ σύ, καὶ αὐτὸς ἀνὴρ πολεμιστὴς ἐκ νεότητος 
                            αὐτοῦ.
                        </p>
               </div>
               <div type="textpart" subtype="verse" n="34">
                  <p>καὶ εἶπεν Δαυιδ πρὸς Σαουλ Ποιμαίνων ἦν ὁ δοῦλός σου 
                            τῷ πατρὶ αὐτοῦ ἐν τῷ ποιμνίῳ, καὶ ὅταν ἤρχετο ὁ λέων καὶ ἡ 
                            ἄρκος καὶ ἐλάμβανεν πρόβατον ἐκ τῆς ἀγέλης,
                        </p>
               </div>
               <div type="textpart" subtype="verse" n="35">
                  <p>καὶ ἐξεπορευόμην 
                            ὀπίσω αὐτοῦ καὶ ἐπάταξα αὐτὸν καὶ ἐξέσπασα ἐκ τοῦ στόματος 
                            αὐτοῦ, καὶ εἰ ἐπανίστατο ἐπ’ ἐμέ, καὶ ἐκράτησα τοῦ φάρυγγος αὐτοῦ
                             καὶ ἐπάταξα καὶ ἐθανάτωσα αὐτόν·
                        </p>
               </div>
               <div type="textpart" subtype="verse" n="36">
                  <p>καὶ τὴν ἄρκον ἔτυπτεν 
                            ὁ δοῦλός σου καὶ τὸν λέοντα, καὶ ἔσται ὁ ἀλλόφυλος ὁ ἀπερίτμητος
                             ὡς ἓν τούτων· οὐχὶ πορεύσομαι καὶ πατάξω αὐτὸν καὶ 
                            ἀφελῶ σήμερον ὄνειδος ἐξ Ισραηλ; διότι τίς ὁ ἀπερίτμητος οὗτος,
                             ὃς ὠνείδισεν παράταξιν θεοῦ ζῶντος;
                        </p>
               </div>
               <div type="textpart" subtype="verse" n="37">
                  <p>κύριος, ὃς ἐξείλατό 
                            με ἐκ χειρὸς τοῦ λέοντος καὶ ἐκ χειρὸς τῆς ἄρκου, αὐτὸς ἐξελεῖταί
                             με ἐκ χειρὸς τοῦ ἀλλοφύλου τοῦ ἀπεριτμήτου τούτου. καὶ εἶπεν
                             Σαουλ πρὸς Δαυιδ Πορεύου, καὶ ἔσται κύριος μετὰ σοῦ.
                        </p>
               </div>
               <div type="textpart" subtype="verse" n="38">
                  <p>καὶ 
                            ἐνέδυσεν Σαουλ τὸν Δαυιδ μανδύαν καὶ περικεφαλαίαν χαλκῆν περὶ 
                            τὴν κεφαλὴν αὐτοῦ
                        </p>
               </div>
               <div type="textpart" subtype="verse" n="39">
                  <p>καὶ ἔζωσεν τὸν Δαυιδ τὴν ῥομφαίαν αὐτοῦ 
                            ἐπάνω τοῦ μανδύου αὐτοῦ. καὶ ἐκοπίασεν περιπατήσας ἅπαξ καὶ 
                            δίς· καὶ εἶπεν Δαυιδ πρὸς Σαουλ Οὐ μὴ δύνωμαι πορευθῆναι ἐν 
                            τούτοις, ὅτι οὐ πεπείραμαι. καὶ ἀφαιροῦσιν αὐτὰ ἀπ’ αὐτοῦ.
                        </p>
               </div>
               <div type="textpart" subtype="verse" n="40">
                  <p>καὶ 
                            ἔλαβεν τὴν βακτηρίαν αὐτοῦ ἐν τῇ χειρὶ αὐτοῦ καὶ ἐξελέξατο ἑαυτῷ
                             πέντε λίθους λείους ἐκ τοῦ χειμάρρου καὶ ἔθετο αὐτοὺς ἐν τῷ 
                            καδίῳ τῷ ποιμενικῷ τῷ ὄντι αὐτῷ εἰς συλλογὴν καὶ σφενδόνην αὐτοῦ 
                            ἐν τῇ χειρὶ αὐτοῦ καὶ προσῆλθεν πρὸς τὸν ἄνδρα τὸν ἀλλόφυλον.
                        </p>
               </div>
               <div type="textpart" subtype="verse" n="42">
                  <p>καὶ εἶδεν Γολιαδ τὸν Δαυιδ καὶ ἠτίμασεν αὐτόν, ὅτι αὐτὸς 
                            ἦν παιδάριον καὶ αὐτὸς πυρράκης μετὰ κάλλους ὀφθαλμῶν.
                        </p>
               </div>
               <div type="textpart" subtype="verse" n="43">
                  <p>καὶ 
                            εἶπεν ὁ ἀλλόφυλος πρὸς Δαυιδ Ὡσεὶ κύων ἐγώ εἰμι, ὅτι σὺ ἔρχῃ 
                            ἐπ’ ἐμὲ ἐν ῥάβδῳ καὶ λίθοις; καὶ εἶπεν Δαυιδ Οὐχί, ἀλλ’ ἢ χείρω 
                            κυνός. καὶ κατηράσατο ὁ ἀλλόφυλος τὸν Δαυιδ ἐν τοῖς θεοῖς αὐτοῦ.
                        </p>
               </div>
               <div type="textpart" subtype="verse" n="44">
                  <p>καὶ εἶπεν ὁ ἀλλόφυλος πρὸς Δαυιδ Δεῦρο πρός με, καὶ 
                            δώσω τὰς σάρκας σου τοῖς πετεινοῖς τοῦ οὐρανοῦ καὶ τοῖς κτήνεσιν
                             τῆς γῆς.
                        </p>
               </div>
               <div type="textpart" subtype="verse" n="45">
                  <p>καὶ εἰπεν Δαυιδ πρὸς τὸν ἀλλόφυλον Σὺ ἔρχῃ 
                            πρός με ἐν ῥομφαίᾳ καὶ ἐν δόρατι καὶ ἐν ἀσπίδι, κἀγὼ πορεύομαι
                             πρὸς σὲ ἐν ὀνόματι κυρίου σαβαωθ θεοῦ παρατάξεως Ισραηλ, 
                            ἣν ὠνείδισας σήμερον·
                        </p>
               </div>
               <div type="textpart" subtype="verse" n="46">
                  <p>καὶ ἀποκλείσει σε κύριος σήμερον εἰς 
                            τὴν χεῖρά μου, καὶ ἀποκτενῶ σε καὶ ἀφελῶ τὴν κεφαλήν σου ἀπὸ 
                            σοῦ καὶ δώσω τὰ κῶλά σου καὶ τὰ κῶλα παρεμβολῆς ἀλλοφύλων 
                            ἐν ταύτῃ τῇ ἡμέρᾳ τοῖς πετεινοῖς τοῦ οὐρανοῦ καὶ τοῖς θηρίοις 
                            τῆς γῆς, καὶ γνώσεται πᾶσα ἡ γῆ ὅτι ἔστιν θεὸς ἐν Ισραηλ·
                        </p>
               </div>
               <div type="textpart" subtype="verse" n="47">
                  <p>καὶ 
                            γνώσεται πᾶσα ἡ ἐκκλησία αὕτη ὅτι οὐκ ἐν ῥομφαίᾳ καὶ δόρατι 
                            σῴζει κύριος, ὅτι τοῦ κυρίου ὁ πόλεμος, καὶ παραδώσει κύριος 
                            ὑμᾶς εἰς χεῖρας ἡμῶν.
                        </p>
               </div>
               <div type="textpart" subtype="verse" n="48">
                  <p>καὶ ἀνέστη ὁ ἀλλόφυλος καὶ ἐπορεύθη 
                            εἰς συνάντησιν Δαυιδ.
                        </p>
               </div>
               <div type="textpart" subtype="verse" n="49">
                  <p>καὶ ἐξέτεινεν Δαυιδ τὴν χεῖρα αὐτοῦ εἰς 
                            τὸ κάδιον καὶ ἔλαβεν ἐκεῖθεν λίθον ἕνα καὶ ἐσφενδόνησεν καὶ 
                            ἐπάταξεν τὸν ἀλλόφυλον ἐπὶ τὸ μέτωπον αὐτοῦ, καὶ διέδυ ὁ λίθος 
                            διὰ τῆς περικεφαλαίας εἰς τὸ μέτωπον αὐτοῦ, καὶ ἔπεσεν ἐπὶ πρόσωπον
                             αὐτοῦ ἐπὶ τὴν γῆν.
                        </p>
               </div>
               <div type="textpart" subtype="verse" n="51">
                  <p>καὶ ἔδραμεν Δαυιδ καὶ ἐπέστη ἐπ’ αὐτὸν
                             καὶ ἔλαβεν τὴν ῥομφαίαν αὐτοῦ καὶ ἐθανάτωσεν αὐτὸν καὶ 
                            ἀφεῖλεν τὴν κεφαλὴν αὐτοῦ. καὶ εἶδον οἱ ἀλλόφυλοι ὅτι τέθνηκεν 
                            ὁ δυνατὸς αὐτῶν, καὶ ἔφυγον.
                        </p>
               </div>
               <div type="textpart" subtype="verse" n="52">
                  <p>καὶ ἀνίστανται ἄνδρες Ισραηλ 
                            καὶ Ιουδα καὶ ἠλάλαξαν καὶ κατεδίωξαν ὀπίσω αὐτῶν ἕως εἰσόδου
                            Γεθ καὶ ἕως τῆς πύλης Ἀσκαλῶνος, καὶ ἔπεσαν τραυματίαι τῶν 
                            ἀλλοφύλων ἐν τῇ ὁδῷ τῶν πυλῶν καὶ ἕως Γεθ καὶ ἕως Ακκαρων.
                        </p>
               </div>
               <div type="textpart" subtype="verse" n="53">
                  <p>καὶ ἀνέστρεψαν ἄνδρες Ισραηλ ἐκκλίνοντες ὀπίσω τῶν ἀλλοφύλων
                             καὶ κατεπάτουν τὰς παρεμβολὰς αὐτῶν.
                        </p>
               </div>
               <div type="textpart" subtype="verse" n="54">
                  <p>καὶ ἔλαβεν Δαυιδ 
                            τὴν κεφαλὴν τοῦ ἀλλοφύλου καὶ ἤνεγκεν αὐτὴν εἰς Ιερουσαλημ 
                            καὶ τὰ σκεύη αὐτοῦ ἔθηκεν ἐν τῷ σκηνώματι αὐτοῦ.
                        </p>
               </div>
            </div>
            <div type="textpart" subtype="chapter" n="18">
               <div type="textpart" subtype="verse" n="6">
                  <p>Καὶ ἐξῆλθον αἱ χορεύουσαι εἰς συνάντησιν Δαυιδ ἐκ πασῶν 
                            πόλεων Ισραηλ ἐν τυμπάνοις καὶ ἐν χαρμοσύνῃ καὶ ἐν κυμβάλοις,
                        </p>
               </div>
               <div type="textpart" subtype="verse" n="7">
                  <p>καὶ ἐξῆρχον αἱ γυναῖκες καὶ ἔλεγον 
                            Ἐπάταξεν Σαουλ ἐν χιλιάσιν αὐτοῦ 
                            καὶ Δαυιδ ἐν μυριάσιν αὐτοῦ.
                        </p>
               </div>
               <div type="textpart" subtype="verse" n="8">
                  <p>καὶ πονηρὸν ἐφάνη τὸ ῥῆμα ἐν ὀφθαλμοῖς Σαουλ περὶ τοῦ λόγου 
                            τούτου, καὶ εἶπεν Τῷ Δαυιδ ἔδωκαν τὰς μυριάδας καὶ ἐμοὶ ἔδωκαν 
                            τὰς χιλιάδας.
                        </p>
               </div>
               <div type="textpart" subtype="verse" n="9">
                  <p>καὶ ἦν Σαουλ ὑποβλεπόμενος τὸν Δαυιδ ἀπὸ τῆς 
                            ἡμέρας ἐκείνης καὶ ἐπέκεινα.
                        </p>
               </div>
               <div type="textpart" subtype="verse" n="12">
                  <p>καὶ ἐφοβήθη Σαουλ ἀπὸ προσώπου
                            Δαυιδ
                        </p>
               </div>
               <div type="textpart" subtype="verse" n="13">
                  <p>καὶ ἀπέστησεν αὐτὸν ἀπ’ αὐτοῦ καὶ κατέστησεν αὐτὸν 
                            ἑαυτῷ χιλίαρχον, καὶ ἐξεπορεύετο καὶ εἰσεπορεύετο ἔμπροσθεν τοῦ 
                            λαοῦ.
                        </p>
               </div>
               <div type="textpart" subtype="verse" n="14">
                  <p>καὶ ἦν Δαυιδ ἐν πάσαις ταῖς ὁδοῖς αὐτοῦ συνίων, καὶ κύριος
                             μετ’ αὐτοῦ.
                        </p>
               </div>
               <div type="textpart" subtype="verse" n="15">
                  <p>καὶ εἶδεν Σαουλ ὡς αὐτὸς συνίει σφόδρα, καὶ 
                            εὐλαβεῖτο ἀπὸ προσώπου αὐτοῦ.
                        </p>
               </div>
               <div type="textpart" subtype="verse" n="16">
                  <p>καὶ πᾶς Ισραηλ καὶ Ιουδας 
                            ἠγάπα τὸν Δαυιδ, ὅτι αὐτὸς ἐξεπορεύετο καὶ εἰσεπορεύετο πρὸ 
                            προσώπου τοῦ λαοῦ.
                        </p>
               </div>
               <div type="textpart" subtype="verse" n="20">
                  <p>Καὶ ἠγάπησεν Μελχολ ἡ θυγάτηρ Σαουλ τὸν Δαυιδ, καὶ ἀπηγγέλη
                             Σαουλ, καὶ ηὐθύνθη ἐν ὀφθαλμοῖς αὐτοῦ.
                        </p>
               </div>
               <div type="textpart" subtype="verse" n="21">
                  <p>καὶ εἶπεν Σαουλ 
                            Δώσω αὐτὴν αὐτῷ, καὶ ἔσται αὐτῷ εἰς σκάνδαλον. καὶ ἦν ἐπὶ 
                            Σαουλ χεὶρ ἀλλοφύλων·
                        </p>
               </div>
               <div type="textpart" subtype="verse" n="22">
                  <p>καὶ ἐνετείλατο Σαουλ τοῖς παισὶν αὐτοῦ 
                            λέγων Λαλήσατε ὑμεῖς λάθρᾳ τῷ Δαυιδ λέγοντες Ἰδοὺ ὁ βασιλεὺς 
                            θέλει ἐν σοί, καὶ πάντες οἱ παῖδες αὐτοῦ ἀγαπῶσίν σε, καὶ σὺ 
                            ἐπιγάμβρευσον τῷ βασιλεῖ.
                        </p>
               </div>
               <div type="textpart" subtype="verse" n="23">
                  <p>καὶ ἐλάλησαν οἱ παῖδες Σαουλ εἰς 
                            τὰ ὦτα Δαυιδ τὰ ῥήματα ταῦτα, καὶ εἶπεν Δαυιδ Εἰ κοῦφον ἐν 
                            ὀφθαλμοῖς ὑμῶν ἐπιγαμβρεῦσαι βασιλεῖ; κἀγὼ ἀνὴρ ταπεινὸς καὶ 
                            οὐχὶ ἔνδοξος.
                        </p>
               </div>
               <div type="textpart" subtype="verse" n="24">
                  <p>καὶ ἀπήγγειλαν οἱ παῖδες Σαουλ αὐτῷ κατὰ τὰ 
                            ῥήματα ταῦτα, ἃ ἐλάλησεν Δαυιδ.
                        </p>
               </div>
               <div type="textpart" subtype="verse" n="25">
                  <p>καὶ εἶπεν Σαουλ Τάδε ἐρεῖτε 
                            τῷ Δαυιδ Οὐ βούλεται ὁ βασιλεὺς ἐν δόματι ἀλλ’ ἢ ἐν ἑκατὸν 
                            ἀκροβυστίαις ἀλλοφύλων ἐκδικῆσαι εἰς ἐχθροὺς τοῦ βασιλέως· 
                            καὶ Σαουλ ἐλογίσατο αὐτὸν ἐμβαλεῖν εἰς χεῖρας τῶν ἀλλοφύλων.
                        </p>
               </div>
               <div type="textpart" subtype="verse" n="26">
                  <p>καὶ ἀπαγγέλλουσιν οἱ παῖδες Σαουλ τῷ Δαυιδ τὰ ῥήματα ταῦτα, 
                            καὶ εὐθύνθη ὁ λόγος ἐν ὀφθαλμοῖς Δαυιδ ἐπιγαμβρεῦσαι τῷ βασιλεῖ.
                        </p>
               </div>
               <div type="textpart" subtype="verse" n="27">
                  <p>καὶ ἀνέστη Δαυιδ καὶ ἐπορεύθη αὐτὸς καὶ οἱ ἄνδρες αὐτοῦ 
                            καὶ ἐπάταξεν ἐν τοῖς ἀλλοφύλοις ἑκατὸν ἄνδρας καὶ ἀνήνεγκεν τὰς 
                            ἀκροβυστίας αὐτῶν τῷ βασιλεῖ καὶ ἐπιγαμβρεύεται τῷ βασιλεῖ, καὶ
                            δίδωσιν αὐτῷ τὴν Μελχολ θυγατέρα αὐτοῦ αὐτῷ εἰς γυναῖκα.
                        </p>
               </div>
               <div type="textpart" subtype="verse" n="28">
                  <p>καὶ 
                            εἶδεν Σαουλ ὅτι κύριος μετὰ Δαυιδ καὶ πᾶς Ισραηλ ἠγάπα αὐτόν, 
                            καὶ προσέθετο εὐλαβεῖσθαι ἀπὸ Δαυιδ ἔτι.
                        </p>
               </div>
               <div type="textpart" subtype="verse" n="29">
                  <p/>
               </div>
            </div>
            <div type="textpart" subtype="chapter" n="19">
               <div type="textpart" subtype="verse" n="1">
                  <p>Καὶ ἐλάλησεν Σαουλ πρὸς Ιωναθαν τὸν υἱὸν αὐτοῦ καὶ πρὸς 
                            πάντας τοὺς παῖδας αὐτοῦ θανατῶσαι τὸν Δαυιδ. καὶ Ιωναθαν 
                            υἱὸς Σαουλ ᾑρεῖτο τὸν Δαυιδ σφόδρα,
                        </p>
               </div>
               <div type="textpart" subtype="verse" n="2">
                  <p>καὶ ἀπήγγειλεν Ιωναθαν 
                            τῷ Δαυιδ λέγων Σαουλ ζητεῖ θανατῶσαί σε· φύλαξαι οὖν αὔριον 
                            πρωὶ καὶ κρύβηθι καὶ κάθισον κρυβῇ,
                        </p>
               </div>
               <div type="textpart" subtype="verse" n="3">
                  <p>καὶ ἐγὼ ἐξελεύσομαι καὶ 
                            στήσομαι ἐχόμενος τοῦ πατρός μου ἐν ἀγρῷ, οὗ ἐὰν ᾖς ἐκεῖ, καὶ 
                            ἐγὼ λαλήσω περὶ σοῦ πρὸς τὸν πατέρα μου καὶ ὄψομαι ὅ τι ἐὰν 
                            ᾖ, καὶ ἀπαγγελῶ σοι.
                        </p>
               </div>
               <div type="textpart" subtype="verse" n="4">
                  <p>καὶ ἐλάλησεν Ιωναθαν περὶ Δαυιδ ἀγαθὰ 
                            πρὸς Σαουλ τὸν πατέρα αὐτοῦ καὶ εἶπεν πρὸς αὐτόν Μὴ ἁμαρτησάτω
                             ὁ βασιλεὺς εἰς τὸν δοῦλόν σου Δαυιδ, ὅτι οὐχ ἡμάρτηκεν 
                            εἰς σέ, καὶ τὰ ποιήματα αὐτοῦ ἀγαθὰ σφόδρα,
                        </p>
               </div>
               <div type="textpart" subtype="verse" n="5">
                  <p>καὶ ἔθετο τὴν 
                            ψυχὴν αὐτοῦ ἐν τῇ χειρὶ αὐτοῦ καὶ ἐπάταξεν τὸν ἀλλόφυλον, καὶ 
                            ἐποίησεν κύριος σωτηρίαν μεγάλην, καὶ πᾶς Ισραηλ εἶδον καὶ ἐχάρησαν·
                             καὶ ἵνα τί ἁμαρτάνεις εἰς αἷμα ἀθῷον θανατῶσαι τὸν 
                            Δαυιδ δωρεάν;
                        </p>
               </div>
               <div type="textpart" subtype="verse" n="6">
                  <p>καὶ ἤκουσεν Σαουλ τῆς φωνῆς Ιωναθαν, καὶ ὤμοσεν
                             Σαουλ λέγων Ζῇ κύριος, εἰ ἀποθανεῖται.
                        </p>
               </div>
               <div type="textpart" subtype="verse" n="7">
                  <p>καὶ ἐκάλεσεν Ιωναθαν
                             τὸν Δαυιδ καὶ ἀπήγγειλεν αὐτῷ πάντα τὰ ῥήματα ταῦτα, 
                            καὶ εἰσήγαγεν Ιωναθαν τὸν Δαυιδ πρὸς Σαουλ, καὶ ἦν ἐνώπιον 
                            αὐτοῦ ὡσεὶ ἐχθὲς καὶ τρίτην ἡμέραν. —
                        </p>
               </div>
               <div type="textpart" subtype="verse" n="8">
                  <p>καὶ προσέθετο ὁ πόλεμος
                             γενέσθαι πρὸς Σαουλ, καὶ κατίσχυσεν Δαυιδ καὶ ἐπολέμησεν 
                            τοὺς ἀλλοφύλους καὶ ἐπάταξεν ἐν αὐτοῖς πληγὴν μεγάλην σφόδρα, 
                            καὶ ἔφυγον ἐκ προσώπου αὐτοῦ.
                        </p>
               </div>
               <div type="textpart" subtype="verse" n="9">
                  <p>Καὶ ἐγένετο πνεῦμα θεοῦ πονηρὸν ἐπὶ Σαουλ, καὶ αὐτὸς ἐν οἴκῳ
                             καθεύδων, καὶ δόρυ ἐν τῇ χειρὶ αὐτοῦ, καὶ Δαυιδ ἔψαλλεν ἐν 
                            ταῖς χερσὶν αὐτοῦ·
                        </p>
               </div>
               <div type="textpart" subtype="verse" n="10">
                  <p>καὶ ἐζήτει Σαουλ πατάξαι τὸ δόρυ εἰς Δαυιδ, 
                            καὶ ἀπέστη Δαυιδ ἐκ προσώπου Σαουλ, καὶ ἐπάταξεν τὸ δόρυ εἰς 
                            τὸν τοῖχον, καὶ Δαυιδ ἀνεχώρησεν καὶ διεσώθη.
                        </p>
               </div>
               <div type="textpart" subtype="verse" n="11">
                  <p>καὶ ἐγενήθη ἐν 
                            τῇ νυκτὶ ἐκείνῃ καὶ ἀπέστειλεν Σαουλ ἀγγέλους εἰς οἶκον Δαυιδ
                            φυλάξαι αὐτὸν τοῦ θανατῶσαι αὐτὸν πρωί. καὶ ἀπήγγειλεν τῷ 
                            Δαυιδ Μελχολ ἡ γυνὴ αὐτοῦ λέγουσα Ἐὰν μὴ σὺ σώσῃς τὴν ψυχὴν
                             σαυτοῦ τὴν νύκτα ταύτην, αὔριον θανατωθήσῃ.
                        </p>
               </div>
               <div type="textpart" subtype="verse" n="12">
                  <p>καὶ κατάγει 
                            ἡ Μελχολ τὸν Δαυιδ διὰ τῆς θυρίδος, καὶ ἀπῆλθεν καὶ ἔφυγεν καὶ 
                            σῴζεται.
                        </p>
               </div>
               <div type="textpart" subtype="verse" n="13">
                  <p>καὶ ἔλαβεν ἡ Μελχολ τὰ κενοτάφια καὶ ἔθετο ἐπὶ τὴν 
                            κλίνην καὶ ἧπαρ τῶν αἰγῶν ἔθετο πρὸς κεφαλῆς αὐτοῦ καὶ ἐκάλυψεν
                             αὐτὰ ἱματίῳ.
                        </p>
               </div>
               <div type="textpart" subtype="verse" n="14">
                  <p>καὶ ἀπέστειλεν Σαουλ ἀγγέλους λαβεῖν τὸν 
                            Δαυιδ, καὶ λέγουσιν ἐνοχλεῖσθαι αὐτόν.
                        </p>
               </div>
               <div type="textpart" subtype="verse" n="15">
                  <p>καὶ ἀποστέλλει ἐπὶ τὸν 
                            Δαυιδ λέγων Ἀγάγετε αὐτὸν ἐπὶ τῆς κλίνης πρός με τοῦ θανατῶσαι
                             αὐτόν.
                        </p>
               </div>
               <div type="textpart" subtype="verse" n="16">
                  <p>καὶ ἔρχονται οἱ ἄγγελοι, καὶ ἰδοὺ τὰ κενοτάφια ἐπὶ 
                            τῆς κλίνης, καὶ ἧπαρ τῶν αἰγῶν πρὸς κεφαλῆς αὐτοῦ.
                        </p>
               </div>
               <div type="textpart" subtype="verse" n="17">
                  <p>καὶ εἶπεν 
                            Σαουλ τῇ Μελχολ Ἵνα τί οὕτως παρελογίσω με καὶ ἐξαπέστειλας 
                            τὸν ἐχθρόν μου καὶ διεσώθη; καὶ εἶπεν Μελχολ τῷ Σαουλ Αὐτὸς 
                            εἶπεν Ἐξαπόστειλόν με· εἰ δὲ μή, θανατώσω σε.
                        </p>
               </div>
               <div type="textpart" subtype="verse" n="18">
                  <p>Καὶ Δαυιδ ἔφυγεν καὶ διεσώθη καὶ παραγίνεται πρὸς Σαμουηλ 
                            εἰς Αρμαθαιμ καὶ ἀπαγγέλλει αὐτῷ πάντα, ὅσα ἐποίησεν αὐτῷ 
                            Σαουλ, καὶ ἐπορεύθη Δαυιδ καὶ Σαμουηλ καὶ ἐκάθισαν ἐν Ναυαθ ἐν 
                            Ραμα.
                        </p>
               </div>
               <div type="textpart" subtype="verse" n="19">
                  <p>καὶ ἀπηγγέλη τῷ Σαουλ λέγοντες Ἰδοὺ Δαυιδ ἐν Ναυαθ 
                            ἐν Ραμα.
                        </p>
               </div>
               <div type="textpart" subtype="verse" n="20">
                  <p>καὶ ἀπέστειλεν Σαουλ ἀγγέλους λαβεῖν τὸν Δαυιδ, 
                            καὶ εἶδαν τὴν ἐκκλησίαν τῶν προφητῶν, καὶ Σαμουηλ εἱστήκει 
                            καθεστηκὼς ἐπ’ αὐτῶν, καὶ ἐγενήθη ἐπὶ τοὺς ἀγγέλους τοῦ Σαουλ 
                            πνεῦμα θεοῦ, καὶ προφητεύουσιν.
                        </p>
               </div>
               <div type="textpart" subtype="verse" n="21">
                  <p>καὶ ἀπηγγέλη τῷ Σαουλ, καὶ 
                            ἀπέστειλεν ἀγγέλους ἑτέρους, καὶ ἐπροφήτευσαν καὶ αὐτοί. καὶ 
                            προσέθετο Σαουλ ἀποστεῖλαι ἀγγέλους τρίτους, καὶ ἐπροφήτευσαν 
                            καὶ αὐτοί.
                        </p>
               </div>
               <div type="textpart" subtype="verse" n="22">
                  <p>καὶ ἐθυμώθη ὀργῇ Σαουλ καὶ ἐπορεύθη καὶ αὐτὸς εἰς 
                            Αρμαθαιμ καὶ ἔρχεται ἕως τοῦ φρέατος τοῦ ἅλω τοῦ ἐν τῷ Σεφι 
                            καὶ ἠρώτησεν καὶ εἶπεν Ποῦ Σαμουηλ καὶ Δαυιδ; καὶ εἶπαν Ἰδοὺ 
                            ἐν Ναυαθ ἐν Ραμα.
                        </p>
               </div>
               <div type="textpart" subtype="verse" n="23">
                  <p>καὶ ἐπορεύθη ἐκεῖθεν εἰς Ναυαθ ἐν Ραμα, 
                            καὶ ἐγενήθη καὶ ἐπ’ αὐτῷ πνεῦμα θεοῦ, καὶ ἐπορεύετο προφητεύων 
                            ἕως τοῦ ἐλθεῖν αὐτὸν εἰς Ναυαθ ἐν Ραμα.
                        </p>
               </div>
               <div type="textpart" subtype="verse" n="24">
                  <p>καὶ ἐξεδύσατο τὰ 
                            ἱμάτια αὐτοῦ καὶ ἐπροφήτευσεν ἐνώπιον αὐτῶν καὶ ἔπεσεν γυμνὸς 
                            ὅλην τὴν ἡμέραν ἐκείνην καὶ ὅλην τὴν νύκτα· διὰ τοῦτο ἔλεγον 
                            Εἰ καὶ Σαουλ ἐν προφήταις;
                        </p>
               </div>
            </div>
            <div type="textpart" subtype="chapter" n="20">
               <div type="textpart" subtype="verse" n="1">
                  <p>Καὶ ἀπέδρα Δαυιδ ἐκ Ναυαθ ἐν Ραμα καὶ ἔρχεται ἐνώπιον Ιωναθαν
                             καὶ εἶπεν Τί πεποίηκα καὶ τί τὸ ἀδίκημά μου καὶ τί ἡμάρτηκα
                             ἐνώπιον τοῦ πατρός σου ὅτι ἐπιζητεῖ τὴν ψυχήν μου;
                        </p>
               </div>
               <div type="textpart" subtype="verse" n="2">
                  <p>καὶ 
                            εἶπεν αὐτῷ Ιωναθαν Μηδαμῶς σοι, οὐ μὴ ἀποθάνῃς· ἰδοὺ οὐ μὴ 
                            ποιήσῃ ὁ πατήρ μου ῥῆμα μέγα ἢ μικρὸν καὶ οὐκ ἀποκαλύψει τὸ 
                            ὠτίον μου· καὶ τί ὅτι κρύψει ὁ πατήρ μου τὸ ῥῆμα τοῦτο; οὐκ 
                            ἔστιν τοῦτο.
                        </p>
               </div>
               <div type="textpart" subtype="verse" n="3">
                  <p>καὶ ἀπεκρίθη Δαυιδ τῷ Ιωναθαν καὶ εἶπεν Γινώσκων 
                            οἶδεν ὁ πατήρ σου ὅτι εὕρηκα χάριν ἐν ὀφθαλμοῖς σου, καὶ εἶπεν 
                            Μὴ γνώτω τοῦτο Ιωναθαν, μὴ οὐ βούληται· ἀλλὰ ζῇ κύριος καὶ 
                            ζῇ ἡ ψυχή σου, ὅτι, καθὼς εἶπον, ἐμπέπλησται ἀνὰ μέσον μου καὶ 
                            τοῦ θανάτου.
                        </p>
               </div>
               <div type="textpart" subtype="verse" n="4">
                  <p>καὶ εἶπεν Ιωναθαν πρὸς Δαυιδ Τί ἐπιθυμεῖ ἡ ψυχή σου 
                            καὶ τί ποιήσω σοι;
                        </p>
               </div>
               <div type="textpart" subtype="verse" n="5">
                  <p>καὶ εἶπεν Δαυιδ πρὸς Ιωναθαν Ἰδοὺ δὴ νεομηνία
                             αὔριον, καὶ ἐγὼ καθίσας οὐ καθήσομαι μετὰ τοῦ βασιλέως φαγεῖν, 
                            καὶ ἐξαποστελεῖς με, καὶ κρυβήσομαι ἐν τῷ πεδίῳ ἕως δείλης.
                        </p>
               </div>
               <div type="textpart" subtype="verse" n="6">
                  <p>ἐὰν ἐπισκεπτόμενος ἐπισκέψηταί με ὁ πατήρ σου, καὶ ἐρεῖς Παραιτούμενος
                             παρῃτήσατο ἀπ’ ἐμοῦ Δαυιδ δραμεῖν ἕως εἰς Βηθλεεμ 
                            τὴν πόλιν αὐτοῦ, ὅτι θυσία τῶν ἡμερῶν ἐκεῖ ὅλῃ τῇ φυλῇ.
                        </p>
               </div>
               <div type="textpart" subtype="verse" n="7">
                  <p>ἐὰν 
                            τάδε εἴπῃ Ἀγαθῶς, εἰρήνη τῷ δούλῳ σου· καὶ ἐὰν σκληρῶς ἀποκριθῇ
                             σοι, γνῶθι ὅτι συντετέλεσται ἡ κακία παρ’ αὐτοῦ.
                        </p>
               </div>
               <div type="textpart" subtype="verse" n="8">
                  <p>καὶ ποιήσεις
                             ἔλεος μετὰ τοῦ δούλου σου, ὅτι εἰσήγαγες εἰς διαθήκην κυρίου
                             τὸν δοῦλόν σου μετὰ σεαυτοῦ· καὶ εἰ ἔστιν ἀδικία ἐν τῷ 
                            δούλῳ σου, θανάτωσόν με σύ· καὶ ἕως τοῦ πατρός σου ἵνα τί 
                            οὕτως εἰσάγεις με;
                        </p>
               </div>
               <div type="textpart" subtype="verse" n="9">
                  <p>καὶ εἶπεν Ιωναθαν Μηδαμῶς σοι, ὅτι ἐὰν γινώσκων
                             γνῶ ὅτι συντετέλεσται ἡ κακία παρὰ τοῦ πατρός μου τοῦ 
                            ἐλθεῖν ἐπὶ σέ· καὶ ἐὰν μή, εἰς τὰς πόλεις σου ἐγὼ ἀπαγγελῶ σοι.
                        </p>
               </div>
               <div type="textpart" subtype="verse" n="10">
                  <p>καὶ εἶπεν Δαυιδ πρὸς Ιωναθαν Τίς ἀπαγγελεῖ μοι, ἐὰν ἀποκριθῇ 
                            ὁ πατήρ σου σκληρῶς;
                        </p>
               </div>
               <div type="textpart" subtype="verse" n="11">
                  <p>καὶ εἶπεν Ιωναθαν πρὸς Δαυιδ Πορεύου 
                            καὶ μένε εἰς ἀγρόν. καὶ ἐκπορεύονται ἀμφότεροι εἰς ἀγρόν. —
                        </p>
               </div>
               <div type="textpart" subtype="verse" n="12">
                  <p>καὶ 
                            εἶπεν Ιωναθαν πρὸς Δαυιδ Κύριος ὁ θεὸς Ισραηλ οἶδεν ὅτι ἀνακρινῶ
                             τὸν πατέρα μου ὡς ἂν ὁ καιρὸς τρισσῶς, καὶ ἰδοὺ ἀγαθὸν 
                            ᾖ περὶ Δαυιδ, καὶ οὐ μὴ ἀποστείλω πρὸς σὲ εἰς ἀγρόν·
                        </p>
               </div>
               <div type="textpart" subtype="verse" n="13">
                  <p>τάδε 
                            ποιήσαι ὁ θεὸς τῷ Ιωναθαν καὶ τάδε προσθείη, ὅτι ἀνοίσω τὰ κακὰ 
                            ἐπὶ σὲ καὶ ἀποκαλύψω τὸ ὠτίον σου καὶ ἐξαποστελῶ σε, καὶ ἀπελεύσῃ
                            εἰς εἰρήνην· καὶ ἔσται κύριος μετὰ σοῦ, καθὼς ἦν μετὰ τοῦ 
                            πατρός μου.
                        </p>
               </div>
               <div type="textpart" subtype="verse" n="14">
                  <p>καὶ μὲν ἔτι μου ζῶντος καὶ ποιήσεις ἔλεος μετ’ ἐμοῦ, 
                            καὶ ἐὰν θανάτῳ ἀποθάνω,
                        </p>
               </div>
               <div type="textpart" subtype="verse" n="15">
                  <p>οὐκ ἐξαρεῖς ἔλεός σου ἀπὸ τοῦ οἴκου 
                            μου ἕως τοῦ αἰῶνος· καὶ εἰ μὴ ἐν τῷ ἐξαίρειν κύριον τοὺς ἐχθροὺς
                             Δαυιδ ἕκαστον ἀπὸ προσώπου τῆς γῆς
                        </p>
               </div>
               <div type="textpart" subtype="verse" n="16">
                  <p>ἐξαρθῆναι τὸ ὄνομα 
                            τοῦ Ιωναθαν ἀπὸ τοῦ οἴκου Δαυιδ, καὶ ἐκζητήσαι κύριος ἐχθροὺς 
                            τοῦ Δαυιδ.
                        </p>
               </div>
               <div type="textpart" subtype="verse" n="17">
                  <p>καὶ προσέθετο ἔτι Ιωναθαν ὀμόσαι τῷ Δαυιδ, ὅτι 
                            ἠγάπησεν ψυχὴν ἀγαπῶντος αὐτόν.
                        </p>
               </div>
               <div type="textpart" subtype="verse" n="18">
                  <p>καὶ εἶπεν Ιωναθαν Αὔριον 
                            νουμηνία, καὶ ἐπισκεπήσῃ, ὅτι ἐπισκεπήσεται καθέδρα σου.
                        </p>
               </div>
               <div type="textpart" subtype="verse" n="19">
                  <p>καὶ 
                            τρισσεύσεις καὶ ἐπισκέψῃ καὶ ἥξεις εἰς τὸν τόπον σου, οὗ ἐκρύβης
                             ἐν τῇ ἡμέρᾳ τῇ ἐργασίμῃ, καὶ καθήσῃ παρὰ τὸ εργαβ ἐκεῖνο.
                        </p>
               </div>
               <div type="textpart" subtype="verse" n="20">
                  <p>καὶ ἐγὼ τρισσεύσω ταῖς σχίζαις ἀκοντίζων ἐκπέμπων εἰς τὴν αματταρι·
                        </p>
               </div>
               <div type="textpart" subtype="verse" n="21">
                  <p>καὶ ἰδοὺ ἀποστελῶ τὸ παιδάριον λέγων Δεῦρο εὑρέ μοι 
                            τὴν σχίζαν· ἐὰν εἴπω λέγων τῷ παιδαρίῳ Ὧδε ἡ σχίζα ἀπὸ σοῦ 
                            καὶ ὧδε, λαβὲ αὐτήν, παραγίνου, ὅτι εἰρήνη σοι καὶ οὐκ ἔστιν λόγος,
                             ζῇ κύριος·
                        </p>
               </div>
               <div type="textpart" subtype="verse" n="22">
                  <p>ἐὰν τάδε εἴπω τῷ νεανίσκῳ Ὧδε ἡ σχίζα ἀπὸ 
                            σοῦ καὶ ἐπέκεινα, πορεύου, ὅτι ἐξαπέσταλκέν σε κύριος.
                        </p>
               </div>
               <div type="textpart" subtype="verse" n="23">
                  <p>καὶ τὸ 
                            ῥῆμα, ὃ ἐλαλήσαμεν ἐγὼ καὶ σύ, ἰδοὺ κύριος μάρτυς ἀνὰ μέσον 
                            ἐμοῦ καὶ σοῦ ἕως αἰῶνος.
                        </p>
               </div>
               <div type="textpart" subtype="verse" n="24">
                  <p>Καὶ κρύπτεται Δαυιδ ἐν ἀγρῷ, καὶ παραγίνεται ὁ μήν, καὶ ἔρχεται
                             ὁ βασιλεὺς ἐπὶ τὴν τράπεζαν τοῦ φαγεῖν.
                        </p>
               </div>
               <div type="textpart" subtype="verse" n="25">
                  <p>καὶ ἐκάθισεν ὁ 
                            βασιλεὺς ἐπὶ τὴν καθέδραν αὐτοῦ ὡς ἅπαξ καὶ ἅπαξ, ἐπὶ τῆς καθέδρας
                             παρὰ τοῖχον, καὶ προέφθασεν τὸν Ιωναθαν, καὶ ἐκάθισεν 
                            Αβεννηρ ἐκ πλαγίων Σαουλ, καὶ ἐπεσκέπη ὁ τόπος Δαυιδ.
                        </p>
               </div>
               <div type="textpart" subtype="verse" n="26">
                  <p>καὶ 
                            οὐκ ἐλάλησεν Σαουλ οὐδὲν ἐν τῇ ἡμέρᾳ ἐκείνῃ, ὅτι εἶπεν Σύμπτωμα
                             φαίνεται μὴ καθαρὸς εἶναι, ὅτι οὐ κεκαθάρισται.
                        </p>
               </div>
               <div type="textpart" subtype="verse" n="27">
                  <p>καὶ ἐγενήθη
                             τῇ ἐπαύριον τοῦ μηνὸς τῇ ἡμέρᾳ τῇ δευτέρᾳ καὶ ἐπεσκέπη 
                            ὁ τόπος τοῦ Δαυιδ, καὶ εἶπεν Σαουλ πρὸς Ιωναθαν τὸν υἱὸν αὐτοῦ
                             Τί ὅτι οὐ παραγέγονεν ὁ υἱὸς Ιεσσαι καὶ ἐχθὲς καὶ σήμερον 
                            ἐπὶ τὴν τράπεζαν;
                        </p>
               </div>
               <div type="textpart" subtype="verse" n="28">
                  <p>καὶ ἀπεκρίθη Ιωναθαν τῷ Σαουλ καὶ εἶπεν
                            αὐτῷ Παρῄτηται Δαυιδ παρ’ ἐμοῦ ἕως εἰς Βηθλεεμ τὴν πόλιν αὐτοῦ
                             πορευθῆναι
                        </p>
               </div>
               <div type="textpart" subtype="verse" n="29">
                  <p>καὶ εἶπεν Ἐξαπόστειλον δή με, ὅτι θυσία τῆς 
                            φυλῆς ἡμῖν ἐν τῇ πόλει, καὶ ἐνετείλαντο πρός με οἱ ἀδελφοί μου, 
                            καὶ νῦν εἰ εὕρηκα χάριν ἐν ὀφθαλμοῖς σου, διασωθήσομαι δὴ καὶ 
                            ὄψομαι τοὺς ἀδελφούς μου· διὰ τοῦτο οὐ παραγέγονεν ἐπὶ τὴν 
                            τράπεζαν τοῦ βασιλέως.
                        </p>
               </div>
               <div type="textpart" subtype="verse" n="30">
                  <p>καὶ ἐθυμώθη ὀργῇ Σαουλ ἐπὶ Ιωναθαν 
                            σφόδρα καὶ εἶπεν αὐτῷ Υἱὲ κορασίων αὐτομολούντων, οὐ γὰρ οἶδα 
                            ὅτι μέτοχος εἶ σὺ τῷ υἱῷ Ιεσσαι εἰς αἰσχύνην σου καὶ εἰς αἰσχύνην
                             ἀποκαλύψεως μητρός σου;
                        </p>
               </div>
               <div type="textpart" subtype="verse" n="31">
                  <p>ὅτι πάσας τὰς ἡμέρας, ἃς ὁ υἱὸς 
                            Ιεσσαι ζῇ ἐπὶ τῆς γῆς, οὐχ ἑτοιμασθήσεται ἡ βασιλεία σου· νῦν οὖν 
                            ἀποστείλας λαβὲ τὸν νεανίαν, ὅτι υἱὸς θανάτου οὗτος.
                        </p>
               </div>
               <div type="textpart" subtype="verse" n="32">
                  <p>καὶ ἀπεκρίθη
                             Ιωναθαν τῷ Σαουλ Ἵνα τί ἀποθνῄσκει; τί πεποίηκεν;
                        </p>
               </div>
               <div type="textpart" subtype="verse" n="33">
                  <p>καὶ 
                            ἐπῆρεν Σαουλ τὸ δόρυ ἐπὶ Ιωναθαν τοῦ θανατῶσαι αὐτόν. καὶ ἔγνω 
                            Ιωναθαν ὅτι συντετέλεσται ἡ κακία αὕτη παρὰ τοῦ πατρὸς αὐτοῦ 
                            θανατῶσαι τὸν Δαυιδ,
                        </p>
               </div>
               <div type="textpart" subtype="verse" n="34">
                  <p>καὶ ἀνεπήδησεν Ιωναθαν ἀπὸ τῆς τραπέζης
                             ἐν ὀργῇ θυμοῦ καὶ οὐκ ἔφαγεν ἐν τῇ δευτέρᾳ τοῦ μηνὸς ἄρτον,
                             ὅτι ἐθραύσθη ἐπὶ τὸν Δαυιδ, ὅτι συνετέλεσεν ἐπ’ αὐτὸν ὁ 
                            πατὴρ αὐτοῦ.
                        </p>
               </div>
               <div type="textpart" subtype="verse" n="35">
                  <p>Καὶ ἐγενήθη πρωὶ καὶ ἐξῆλθεν Ιωναθαν εἰς ἀγρόν, καθὼς ἐτάξατο
                             εἰς τὸ μαρτύριον Δαυιδ, καὶ παιδάριον μικρὸν μετ’ αὐτοῦ.
                        </p>
               </div>
               <div type="textpart" subtype="verse" n="36">
                  <p>καὶ εἶπεν τῷ παιδαρίῳ Δράμε, εὑρέ μοι τὰς σχίζας, ἐν αἷς ἐγὼ 
                            ἀκοντίζω· καὶ τὸ παιδάριον ἔδραμε, καὶ αὐτὸς ἠκόντιζε τῇ σχίζῃ 
                            καὶ παρήγαγεν αὐτήν.
                        </p>
               </div>
               <div type="textpart" subtype="verse" n="37">
                  <p>καὶ ἦλθεν τὸ παιδάριον ἕως τοῦ τόπου 
                            τῆς σχίζης, οὗ ἠκόντιζεν Ιωναθαν, καὶ ἀνεβόησεν Ιωναθαν ὀπίσω 
                            τοῦ νεανίου καὶ εἶπεν Ἐκεῖ ἡ σχίζα ἀπὸ σοῦ καὶ ἐπέκεινα·
                        </p>
               </div>
               <div type="textpart" subtype="verse" n="38">
                  <p>καὶ 
                            ἀνεβόησεν Ιωναθαν ὀπίσω τοῦ παιδαρίου αὐτοῦ λέγων Ταχύνας 
                            σπεῦσον καὶ μὴ στῇς· καὶ ἀνέλεξεν τὸ παιδάριον Ιωναθαν τὰς σχίζας
                             πρὸς τὸν κύριον αὐτοῦ.
                        </p>
               </div>
               <div type="textpart" subtype="verse" n="39">
                  <p>καὶ τὸ παιδάριον οὐκ ἔγνω οὐθέν, 
                            πάρεξ Ιωναθαν καὶ Δαυιδ ἔγνωσαν τὸ ῥῆμα.
                        </p>
               </div>
               <div type="textpart" subtype="verse" n="40">
                  <p>καὶ Ιωναθαν ἔδωκεν 
                            τὰ σκεύη αὐτοῦ ἐπὶ τὸ παιδάριον αὐτοῦ καὶ εἶπεν τῷ παιδαρίῳ 
                            αὐτοῦ Πορεύου εἴσελθε εἰς τὴν πόλιν.
                        </p>
               </div>
               <div type="textpart" subtype="verse" n="41">
                  <p>καὶ ὡς εἰσῆλθεν τὸ παιδάριον,
                             καὶ Δαυιδ ἀνέστη ἀπὸ τοῦ εργαβ καὶ ἔπεσεν ἐπὶ πρόσωπον
                            αὐτοῦ καὶ προσεκύνησεν αὐτῷ τρίς, καὶ κατεφίλησεν ἕκαστος 
                            τὸν πλησίον αὐτοῦ, καὶ ἔκλαυσεν ἕκαστος τῷ πλησίον αὐτοῦ ἕως 
                            συντελείας μεγάλης.
                        </p>
               </div>
               <div type="textpart" subtype="verse" n="42">
                  <p>καὶ εἶπεν Ιωναθαν Πορεύου εἰς εἰρήνην, καὶ 
                            ὡς ὀμωμόκαμεν ἡμεῖς ἀμφότεροι ἐν ὀνόματι κυρίου λέγοντες Κύριος
                             ἔσται μάρτυς ἀνὰ μέσον ἐμοῦ καὶ σοῦ καὶ ἀνὰ μέσον τοῦ 
                            σπέρματός μου καὶ ἀνὰ μέσον τοῦ σπέρματός σου ἕως αἰῶνος.
                        </p>
               </div>
            </div>
            <div type="textpart" subtype="chapter" n="21">
               <div type="textpart" subtype="verse" n="1">
                  <p>καὶ ἀνέστη Δαυιδ καὶ ἀπῆλθεν, καὶ Ιωναθαν εἰσῆλθεν εἰς τὴν πόλιν.
                        </p>
               </div>
               <div type="textpart" subtype="verse" n="2">
                  <p>Καὶ ἔρχεται Δαυιδ εἰς Νομβα πρὸς Αβιμελεχ τὸν ἱερέα. καὶ ἐξέστη
                             Αβιμελεχ τῇ ἀπαντήσει αὐτοῦ καὶ εἶπεν αὐτῷ Τί ὅτι σὺ μόνος 
                            καὶ οὐθεὶς μετὰ σοῦ;
                        </p>
               </div>
               <div type="textpart" subtype="verse" n="3">
                  <p>καὶ εἶπεν Δαυιδ τῷ ἱερεῖ Ὁ βασιλεὺς ἐντέταλταί
                             μοι ῥῆμα σήμερον καὶ εἶπέν μοι Μηδεὶς γνώτω τὸ ῥῆμα, 
                            περὶ οὗ ἐγὼ ἀποστέλλω σε καὶ ὑπὲρ οὗ ἐντέταλμαί σοι· καὶ τοῖς 
                            παιδαρίοις διαμεμαρτύρημαι ἐν τῷ τόπῳ τῷ λεγομένῳ Θεοῦ πίστις, 
                            Φελλανι Αλεμωνι·
                        </p>
               </div>
               <div type="textpart" subtype="verse" n="4">
                  <p>καὶ νῦν εἰ εἰσὶν ὑπὸ τὴν χεῖρά σου πέντε ἄρτοι, 
                            δὸς εἰς χεῖρά μου τὸ εὑρεθέν.
                        </p>
               </div>
               <div type="textpart" subtype="verse" n="5">
                  <p>καὶ ἀπεκρίθη ὁ ἱερεὺς τῷ Δαυιδ 
                            καὶ εἶπεν Οὐκ εἰσὶν ἄρτοι βέβηλοι ὑπὸ τὴν χεῖρά μου, ὅτι ἀλλ’ 
                            ἢ ἄρτοι ἅγιοι εἰσίν· εἰ πεφυλαγμένα τὰ παιδάριά ἐστιν ἀπὸ γυναικός,
                             καὶ φάγεται.
                        </p>
               </div>
               <div type="textpart" subtype="verse" n="6">
                  <p>καὶ ἀπεκρίθη Δαυιδ τῷ ἱερεῖ καὶ εἶπεν αὐτῷ 
                            Ἀλλὰ ἀπὸ γυναικὸς ἀπεσχήμεθα ἐχθὲς καὶ τρίτην ἡμέραν· ἐν τῷ 
                            ἐξελθεῖν με εἰς ὁδὸν γέγονε πάντα τὰ παιδάρια ἡγνισμένα, καὶ 
                            αὐτὴ ἡ ὁδὸς βέβηλος, διότι ἁγιασθήσεται σήμερον διὰ τὰ σκεύη 
                            μου.
                        </p>
               </div>
               <div type="textpart" subtype="verse" n="7">
                  <p>καὶ ἔδωκεν αὐτῷ Αβιμελεχ ὁ ἱερεὺς τοὺς ἄρτους τῆς προθέσεως,
                             ὅτι οὐκ ἦν ἐκεῖ ἄρτος ὅτι ἀλλ’ ἢ ἄρτοι τοῦ προσώπου οἱ 
                            ἀφῃρημένοι ἐκ προσώπου κυρίου παρατεθῆναι ἄρτον θερμὸν ᾗ 
                            ἡμέρᾳ ἔλαβεν αὐτούς.
                        </p>
               </div>
               <div type="textpart" subtype="verse" n="8">
                  <p>καὶ ἐκεῖ ἦν ἓν τῶν παιδαρίων τοῦ Σαουλ 
                            ἐν τῇ ἡμέρᾳ ἐκείνῃ συνεχόμενος νεεσσαραν ἐνώπιον κυρίου, καὶ 
                            ὄνομα αὐτῷ Δωηκ ὁ Σύρος νέμων τὰς ἡμιόνους Σαουλ.
                        </p>
               </div>
               <div type="textpart" subtype="verse" n="9">
                  <p>καὶ εἶπεν 
                            Δαυιδ πρὸς Αβιμελεχ Ἰδὲ εἰ ἔστιν ἐνταῦθα ὑπὸ τὴν χεῖρά σου 
                            δόρυ ἢ ῥομφαία, ὅτι τὴν ῥομφαίαν μου καὶ τὰ σκεύη οὐκ εἴληφα
                            ἐν τῇ χειρί μου, ὅτι ἦν τὸ ῥῆμα τοῦ βασιλέως κατὰ σπουδήν.
                        </p>
               </div>
               <div type="textpart" subtype="verse" n="10">
                  <p>καὶ εἶπεν ὁ ἱερεύς Ἰδοὺ ἡ ῥομφαία Γολιαθ τοῦ ἀλλοφύλου, ὃν 
                            ἐπάταξας ἐν τῇ κοιλάδι Ηλα, καὶ αὐτὴ ἐνειλημένη ἐν ἱματίῳ· εἰ 
                            ταύτην λήμψῃ σεαυτῷ, λαβέ, ὅτι οὐκ ἔστιν ἑτέρα πάρεξ ταύτης 
                            ἐνταῦθα. καὶ εἶπεν Δαυιδ Ἰδοὺ οὐκ ἔστιν ὥσπερ αὐτή, δός μοι 
                            αὐτήν.
                        </p>
               </div>
               <div type="textpart" subtype="verse" n="11">
                  <p>καὶ ἔδωκεν αὐτὴν αὐτῷ· καὶ ἀνέστη Δαυιδ καὶ ἔφυγεν 
                            ἐν τῇ ἡμέρᾳ ἐκείνῃ ἐκ προσώπου Σαουλ.
                        </p>
                  <p rend=" indent(1)">Καὶ ἦλθεν Δαυιδ πρὸς Αγχους βασιλέα Γεθ.
                        </p>
               </div>
               <div type="textpart" subtype="verse" n="12">
                  <p>καὶ εἶπαν οἱ παῖδες
                             Αγχους πρὸς αὐτόν Οὐχὶ οὗτος Δαυιδ ὁ βασιλεὺς τῆς γῆς; 
                            οὐχὶ τούτῳ ἐξῆρχον αἱ χορεύουσαι λέγουσαι 
                            Ἐπάταξεν Σαουλ ἐν χιλιάσιν αὐτοῦ 
                            καὶ Δαυιδ ἐν μυριάσιν αὐτοῦ;
                        </p>
               </div>
               <div type="textpart" subtype="verse" n="13">
                  <p>καὶ ἔθετο Δαυιδ τὰ ῥήματα ἐν τῇ καρδίᾳ αὐτοῦ καὶ ἐφοβήθη 
                            σφόδρα ἀπὸ προσώπου Αγχους βασιλέως Γεθ.
                        </p>
               </div>
               <div type="textpart" subtype="verse" n="14">
                  <p>καὶ ἠλλοίωσεν τὸ 
                            πρόσωπον αὐτοῦ ἐνώπιον αὐτοῦ καὶ προσεποιήσατο ἐν τῇ ἡμέρᾳ 
                            ἐκείνῃ καὶ ἐτυμπάνιζεν ἐπὶ ταῖς θύραις τῆς πόλεως καὶ παρεφέρετο 
                            ἐν ταῖς χερσὶν αὐτοῦ καὶ ἔπιπτεν ἐπὶ τὰς θύρας τῆς πύλης, καὶ τὰ 
                            σίελα αὐτοῦ κατέρρει ἐπὶ τὸν πώγωνα αὐτοῦ.
                        </p>
               </div>
               <div type="textpart" subtype="verse" n="15">
                  <p>καὶ εἶπεν Αγχους πρὸς 
                            τοὺς παῖδας αὐτοῦ Ἰδοὺ ἴδετε ἄνδρα ἐπίλημπτον· ἵνα τί εἰσηγάγετε 
                            αὐτὸν πρός με;
                        </p>
               </div>
               <div type="textpart" subtype="verse" n="16">
                  <p>ἦ ἐλαττοῦμαι ἐπιλήμπτων ἐγώ, ὅτι εἰσαγειόχατε 
                            αὐτὸν ἐπιλημπτεύεσθαι πρός με; οὗτος οὐκ εἰσελεύσεται εἰς οἰκίαν.
                        </p>
               </div>
            </div>
            <div type="textpart" subtype="chapter" n="22">
               <div type="textpart" subtype="verse" n="1">
                  <p>Καὶ ἀπῆλθεν ἐκεῖθεν Δαυιδ καὶ διεσώθη καὶ ἔρχεται εἰς τὸ 
                            σπήλαιον τὸ Οδολλαμ. καὶ ἀκούουσιν οἱ ἀδελφοὶ αὐτοῦ καὶ ὁ οἶκος 
                            τοῦ πατρὸς αὐτοῦ καὶ καταβαίνουσιν πρὸς αὐτὸν ἐκεῖ.
                        </p>
               </div>
               <div type="textpart" subtype="verse" n="2">
                  <p>καὶ συνήγοντο
                             πρὸς αὐτὸν πᾶς ἐν ἀνάγκῃ καὶ πᾶς ὑπόχρεως καὶ πᾶς 
                            κατώδυνος ψυχῇ, καὶ ἦν ἐπ’ αὐτῶν ἡγούμενος· καὶ ἦσαν μετ’ 
                            αὐτοῦ ὡς τετρακόσιοι ἄνδρες.
                        </p>
               </div>
               <div type="textpart" subtype="verse" n="3">
                  <p>καὶ ἀπῆλθεν Δαυιδ ἐκεῖθεν εἰς 
                            Μασσηφα τῆς Μωαβ καὶ εἶπεν πρὸς βασιλέα Μωαβ Γινέσθωσαν 
                            δὴ ὁ πατήρ μου καὶ ἡ μήτηρ μου παρὰ σοί, ἕως ὅτου γνῶ τί 
                            ποιήσει μοι ὁ θεός.
                        </p>
               </div>
               <div type="textpart" subtype="verse" n="4">
                  <p>καὶ παρεκάλεσεν τὸ πρόσωπον τοῦ βασιλέως 
                            Μωαβ, καὶ κατῴκουν μετ’ αὐτοῦ πάσας τὰς ἡμέρας ὄντος τοῦ 
                            Δαυιδ ἐν τῇ περιοχῇ.
                        </p>
               </div>
               <div type="textpart" subtype="verse" n="5">
                  <p>καὶ εἶπεν Γαδ ὁ προφήτης πρὸς Δαυιδ Μὴ 
                            κάθου ἐν τῇ περιοχῇ, πορεύου καὶ ἥξεις εἰς γῆν Ιουδα. καὶ ἐπορεύθη
                             Δαυιδ καὶ ἦλθεν καὶ ἐκάθισεν ἐν πόλει Σαριχ.
                        </p>
               </div>
               <div type="textpart" subtype="verse" n="6">
                  <p>Καὶ ἤκουσεν Σαουλ ὅτι ἔγνωσται Δαυιδ καὶ οἱ ἄνδρες οἱ μετ’ 
                            αὐτοῦ· καὶ Σαουλ ἐκάθητο ἐν τῷ βουνῷ ὑπὸ τὴν ἄρουραν τὴν ἐν 
                            Ραμα, καὶ τὸ δόρυ ἐν τῇ χειρὶ αὐτοῦ, καὶ πάντες οἱ παῖδες αὐτοῦ 
                            παρειστήκεισαν αὐτῷ.
                        </p>
               </div>
               <div type="textpart" subtype="verse" n="7">
                  <p>καὶ εἶπεν Σαουλ πρὸς τοὺς παῖδας αὐτοῦ 
                            τοὺς παρεστηκότας αὐτῷ καὶ εἶπεν αὐτοῖς Ἀκούσατε δή, υἱοὶ Βενιαμιν·
                             εἰ ἀληθῶς πᾶσιν ὑμῖν δώσει ὁ υἱὸς Ιεσσαι ἀγροὺς καὶ ἀμπελῶνας
                             καὶ πάντας ὑμᾶς τάξει ἑκατοντάρχους καὶ χιλιάρχους;
                        </p>
               </div>
               <div type="textpart" subtype="verse" n="8">
                  <p>ὅτι 
                            σύγκεισθε πάντες ὑμεῖς ἐπ’ ἐμέ, καὶ οὐκ ἔστιν ὁ ἀποκαλύπτων τὸ 
                            ὠτίον μου ἐν τῷ διαθέσθαι τὸν υἱόν μου διαθήκην μετὰ τοῦ υἱοῦ 
                            Ιεσσαι, καὶ οὐκ ἔστιν πονῶν περὶ ἐμοῦ ἐξ ὑμῶν καὶ ἀποκαλύπτων 
                            τὸ ὠτίον μου ὅτι ἐπήγειρεν ὁ υἱός μου τὸν δοῦλόν μου ἐπ’ ἐμὲ 
                            εἰς ἐχθρὸν ὡς ἡ ἡμέρα αὕτη.
                        </p>
               </div>
               <div type="textpart" subtype="verse" n="9">
                  <p>καὶ ἀποκρίνεται Δωηκ ὁ Σύρος ὁ 
                            καθεστηκὼς ἐπὶ τὰς ἡμιόνους Σαουλ καὶ εἶπεν Ἑόρακα τὸν υἱὸν 
                            Ιεσσαι παραγινόμενον εἰς Νομβα πρὸς Αβιμελεχ υἱὸν Αχιτωβ τὸν 
                            ἱερέα,
                        </p>
               </div>
               <div type="textpart" subtype="verse" n="10">
                  <p>καὶ ἠρώτα αὐτῷ διὰ τοῦ θεοῦ καὶ ἐπισιτισμὸν ἔδωκεν 
                            αὐτῷ καὶ τὴν ῥομφαίαν Γολιαδ τοῦ ἀλλοφύλου ἔδωκεν αὐτῷ.
                        </p>
               </div>
               <div type="textpart" subtype="verse" n="11">
                  <p>καὶ 
                            ἀπέστειλεν ὁ βασιλεὺς καλέσαι τὸν Αβιμελεχ υἱὸν Αχιτωβ καὶ 
                            πάντας τοὺς υἱοὺς τοῦ πατρὸς αὐτοῦ τοὺς ἱερεῖς τοὺς ἐν Νομβα, 
                            καὶ παρεγένοντο πάντες πρὸς τὸν βασιλέα.
                        </p>
               </div>
               <div type="textpart" subtype="verse" n="12">
                  <p>καὶ εἶπεν Σαουλ 
                            Ἄκουε δή, υἱὲ Αχιτωβ. καὶ εἶπεν Ἰδοὺ ἐγώ· λάλει, κύριε.
                        </p>
               </div>
               <div type="textpart" subtype="verse" n="13">
                  <p>καὶ 
                            εἶπεν αὐτῷ Σαουλ Ἵνα τί συνέθου κατ’ ἐμοῦ σὺ καὶ ὁ υἱὸς Ιεσσαι 
                            δοῦναί σε αὐτῷ ἄρτον καὶ ῥομφαίαν καὶ ἐρωτᾶν αὐτῷ διὰ τοῦ 
                            θεοῦ θέσθαι αὐτὸν ἐπ’ ἐμὲ εἰς ἐχθρὸν ὡς ἡ ἡμέρα αὕτη;
                        </p>
               </div>
               <div type="textpart" subtype="verse" n="14">
                  <p>καὶ 
                            ἀπεκρίθη τῷ βασιλεῖ καὶ εἶπεν Καὶ τίς ἐν πᾶσιν τοῖς δούλοις σου 
                            ὡς Δαυιδ πιστὸς καὶ γαμβρὸς τοῦ βασιλέως καὶ ἄρχων παντὸς 
                            παραγγέλματός σου καὶ ἔνδοξος ἐν τῷ οἴκῳ σου;
                        </p>
               </div>
               <div type="textpart" subtype="verse" n="15">
                  <p>ἦ σήμερον 
                            ἦργμαι ἐρωτᾶν αὐτῷ διὰ τοῦ θεοῦ; μηδαμῶς. μὴ δότω ὁ βασιλεὺς 
                            κατὰ τοῦ δούλου αὐτοῦ λόγον καὶ ἐφ’ ὅλον τὸν οἶκον τοῦ πατρός 
                            μου, ὅτι οὐκ ᾔδει ὁ δοῦλος ὁ σὸς ἐν πᾶσιν τούτοις ῥῆμα μικρὸν 
                            ἢ μέγα.
                        </p>
               </div>
               <div type="textpart" subtype="verse" n="16">
                  <p>καὶ εἶπεν ὁ βασιλεὺς Σαουλ Θανάτῳ ἀποθανῇ, Αβιμελεχ, 
                            σὺ καὶ πᾶς ὁ οἶκος τοῦ πατρός σου.
                        </p>
               </div>
               <div type="textpart" subtype="verse" n="17">
                  <p>καὶ εἶπεν ὁ βασιλεὺς τοῖς 
                            παρατρέχουσιν τοῖς ἐφεστηκόσιν ἐπ’ αὐτόν Προσαγάγετε καὶ θανατοῦτε
                             τοὺς ἱερεῖς τοῦ κυρίου, ὅτι ἡ χεὶρ αὐτῶν μετὰ Δαυιδ, καὶ
                            ὅτι ἔγνωσαν ὅτι φεύγει αὐτός, καὶ οὐκ ἀπεκάλυψαν τὸ ὠτίον μου. 
                            καὶ οὐκ ἐβουλήθησαν οἱ παῖδες τοῦ βασιλέως ἐπενεγκεῖν τὰς χεῖρας 
                            αὐτῶν ἀπαντῆσαι εἰς τοὺς ἱερεῖς κυρίου.
                        </p>
               </div>
               <div type="textpart" subtype="verse" n="18">
                  <p>καὶ εἶπεν ὁ βασιλεὺς 
                            τῷ Δωηκ Ἐπιστρέφου σὺ καὶ ἀπάντα εἰς τοὺς ἱερεῖς. καὶ ἐπεστράφη
                             Δωηκ ὁ Σύρος καὶ ἐθανάτωσεν τοὺς ἱερεῖς κυρίου ἐν τῇ 
                            ἡμέρᾳ ἐκείνῃ, τριακοσίους καὶ πέντε ἄνδρας, πάντας αἴροντας εφουδ.
                        </p>
               </div>
               <div type="textpart" subtype="verse" n="19">
                  <p>καὶ τὴν Νομβα τὴν πόλιν τῶν ἱερέων ἐπάταξεν ἐν στόματι ῥομφαίας
                             ἀπὸ ἀνδρὸς ἕως γυναικός, ἀπὸ νηπίου ἕως θηλάζοντος καὶ 
                            μόσχου καὶ ὄνου καὶ προβάτου. —
                        </p>
               </div>
               <div type="textpart" subtype="verse" n="20">
                  <p>καὶ διασῴζεται υἱὸς εἷς τῷ 
                            Αβιμελεχ υἱῷ Αχιτωβ, καὶ ὄνομα αὐτῷ Αβιαθαρ, καὶ ἔφυγεν ὀπίσω 
                            Δαυιδ.
                        </p>
               </div>
               <div type="textpart" subtype="verse" n="21">
                  <p>καὶ ἀπήγγειλεν Αβιαθαρ τῷ Δαυιδ ὅτι ἐθανάτωσεν Σαουλ 
                            πάντας τοὺς ἱερεῖς τοῦ κυρίου.
                        </p>
               </div>
               <div type="textpart" subtype="verse" n="22">
                  <p>καὶ εἶπεν Δαυιδ τῷ Αβιαθαρ 
                            Ἤιδειν ἐν τῇ ἡμέρᾳ ἐκείνῃ ὅτι Δωηκ ὁ Σύρος ὅτι ἀπαγγέλλων 
                            ἀπαγγελεῖ τῷ Σαουλ· ἐγώ εἰμι αἴτιος τῶν ψυχῶν οἴκου τοῦ πατρός 
                            σου·
                        </p>
               </div>
               <div type="textpart" subtype="verse" n="23">
                  <p>κάθου μετ’ ἐμοῦ, μὴ φοβοῦ, ὅτι οὗ ἐὰν ζητῶ τῇ ψυχῇ μου 
                            τόπον, ζητήσω καὶ τῇ ψυχῇ σου, ὅτι πεφύλαξαι σὺ παρ’ ἐμοί.
                        </p>
               </div>
            </div>
            <div type="textpart" subtype="chapter" n="23">
               <div type="textpart" subtype="verse" n="1">
                  <p>Καὶ ἀπηγγέλη τῷ Δαυιδ λέγοντες Ἰδοὺ οἱ ἀλλόφυλοι πολεμοῦσιν
                             ἐν τῇ Κεϊλα, καὶ αὐτοὶ διαρπάζουσιν, καταπατοῦσιν τοὺς ἅλω.
                        </p>
               </div>
               <div type="textpart" subtype="verse" n="2">
                  <p>καὶ ἐπηρώτησεν Δαυιδ διὰ τοῦ κυρίου λέγων Εἰ πορευθῶ καὶ 
                            πατάξω τοὺς ἀλλοφύλους τούτους; καὶ εἶπεν κύριος Πορεύου καὶ 
                            πατάξεις ἐν τοῖς ἀλλοφύλοις τούτοις καὶ σώσεις τὴν Κεϊλα.
                        </p>
               </div>
               <div type="textpart" subtype="verse" n="3">
                  <p>καὶ 
                            εἶπαν οἱ ἄνδρες τοῦ Δαυιδ πρὸς αὐτόν Ἰδοὺ ἡμεῖς ἐνταῦθα ἐν τῇ 
                            Ιουδαίᾳ φοβούμεθα, καὶ πῶς ἔσται ἐὰν πορευθῶμεν εἰς Κεϊλα; εἰς 
                            τὰ σκῦλα τῶν ἀλλοφύλων εἰσπορευσόμεθα.
                        </p>
               </div>
               <div type="textpart" subtype="verse" n="4">
                  <p>καὶ προσέθετο Δαυιδ 
                            ἐρωτῆσαι ἔτι διὰ τοῦ κυρίου, καὶ ἀπεκρίθη αὐτῷ κύριος καὶ εἶπεν 
                            πρὸς αὐτόν Ἀνάστηθι καὶ κατάβηθι εἰς Κεϊλα, ὅτι ἐγὼ παραδίδωμι 
                            τοὺς ἀλλοφύλους εἰς χεῖράς σου.
                        </p>
               </div>
               <div type="textpart" subtype="verse" n="5">
                  <p>καὶ ἐπορεύθη Δαυιδ καὶ οἱ 
                            ἄνδρες οἱ μετ’ αὐτοῦ εἰς Κεϊλα καὶ ἐπολέμησεν ἐν τοῖς ἀλλοφύλοις, 
                            καὶ ἔφυγον ἐκ προσώπου αὐτοῦ, καὶ ἀπήγαγεν τὰ κτήνη αὐτῶν 
                            καὶ ἐπάταξεν ἐν αὐτοῖς πληγὴν μεγάλην, καὶ ἔσωσεν Δαυιδ τοὺς 
                            κατοικοῦντας Κεϊλα.
                        </p>
               </div>
               <div type="textpart" subtype="verse" n="6">
                  <p>Καὶ ἐγένετο ἐν τῷ φυγεῖν Αβιαθαρ υἱὸν Αβιμελεχ πρὸς Δαυιδ
                            καὶ αὐτὸς μετὰ Δαυιδ εἰς Κεϊλα κατέβη ἔχων εφουδ ἐν τῇ χειρὶ 
                            αὐτοῦ.
                        </p>
               </div>
               <div type="textpart" subtype="verse" n="7">
                  <p>καὶ ἀπηγγέλη τῷ Σαουλ ὅτι ἥκει Δαυιδ εἰς Κεϊλα, καὶ 
                            εἶπεν Σαουλ Πέπρακεν αὐτὸν ὁ θεὸς εἰς χεῖράς μου, ὅτι ἀποκέκλεισται
                             εἰσελθὼν εἰς πόλιν θυρῶν καὶ μοχλῶν.
                        </p>
               </div>
               <div type="textpart" subtype="verse" n="8">
                  <p>καὶ παρήγγειλεν 
                            Σαουλ παντὶ τῷ λαῷ εἰς πόλεμον καταβαίνειν εἰς Κεϊλα συνέχειν 
                            τὸν Δαυιδ καὶ τοὺς ἄνδρας αὐτοῦ.
                        </p>
               </div>
               <div type="textpart" subtype="verse" n="9">
                  <p>καὶ ἔγνω Δαυιδ ὅτι οὐ παρασιωπᾷ
                             Σαουλ περὶ αὐτοῦ τὴν κακίαν, καὶ εἶπεν Δαυιδ πρὸς Αβιαθαρ
                             τὸν ἱερέα Προσάγαγε τὸ εφουδ κυρίου.
                        </p>
               </div>
               <div type="textpart" subtype="verse" n="10">
                  <p>καὶ εἶπεν Δαυιδ 
                            Κύριε ὁ θεὸς Ισραηλ, ἀκούων ἀκήκοεν ὁ δοῦλός σου ὅτι ζητεῖ 
                            Σαουλ ἐλθεῖν ἐπὶ Κεϊλα διαφθεῖραι τὴν πόλιν δι’ ἐμέ.
                        </p>
               </div>
               <div type="textpart" subtype="verse" n="11">
                  <p>εἰ ἀποκλεισθήσεται;
                             καὶ νῦν εἰ καταβήσεται Σαουλ, καθὼς ἤκουσεν ὁ δοῦλός 
                            σου; κύριε ὁ θεὸς Ισραηλ, ἀπάγγειλον τῷ δούλῳ σου. καὶ εἶπεν 
                            κύριος Ἀποκλεισθήσεται.
                        </p>
               </div>
               <div type="textpart" subtype="verse" n="13">
                  <p>καὶ ἀνέστη Δαυιδ καὶ οἱ ἄνδρες οἱ μετ’ 
                            αὐτοῦ ὡς τετρακόσιοι καὶ ἐξῆλθον ἐκ Κεϊλα καὶ ἐπορεύοντο οὗ 
                            ἐὰν ἐπορεύθησαν· καὶ τῷ Σαουλ ἀπηγγέλη ὅτι διασέσωται Δαυιδ 
                            ἐκ Κεϊλα, καὶ ἀνῆκεν τοῦ ἐξελθεῖν.
                        </p>
               </div>
               <div type="textpart" subtype="verse" n="14">
                  <p>Καὶ ἐκάθισεν Δαυιδ ἐν τῇ ἐρήμῳ ἐν Μασερεμ ἐν τοῖς στενοῖς 
                            καὶ ἐκάθητο ἐν τῇ ἐρήμῳ ἐν τῷ ὄρει Ζιφ ἐν τῇ γῇ τῇ αὐχμώδει· 
                            καὶ ἐζήτει αὐτὸν Σαουλ πάσας τὰς ἡμέρας, καὶ οὐ παρέδωκεν 
                            αὐτὸν κύριος εἰς τὰς χεῖρας αὐτοῦ.
                        </p>
               </div>
               <div type="textpart" subtype="verse" n="15">
                  <p>καὶ εἶδεν Δαυιδ ὅτι ἐξέρχεται
                             Σαουλ τοῦ ζητεῖν τὸν Δαυιδ· καὶ Δαυιδ ἐν τῷ ὄρει τῷ 
                            αὐχμώδει ἐν τῇ Καινῇ Ζιφ.
                        </p>
               </div>
               <div type="textpart" subtype="verse" n="16">
                  <p>καὶ ἀνέστη Ιωναθαν υἱὸς Σαουλ καὶ 
                            ἐπορεύθη πρὸς Δαυιδ εἰς Καινὴν καὶ ἐκραταίωσεν τὰς χεῖρας αὐτοῦ 
                            ἐν κυρίῳ.
                        </p>
               </div>
               <div type="textpart" subtype="verse" n="17">
                  <p>καὶ εἶπεν πρὸς αὐτόν Μὴ φοβοῦ, ὅτι οὐ μὴ εὕρῃ σε 
                            ἡ χεὶρ Σαουλ τοῦ πατρός μου, καὶ σὺ βασιλεύσεις ἐπὶ Ισραηλ, καὶ 
                            ἐγὼ ἔσομαί σοι εἰς δεύτερον· καὶ Σαουλ ὁ πατήρ μου οἶδεν οὕτως.
                        </p>
               </div>
               <div type="textpart" subtype="verse" n="18">
                  <p>καὶ διέθεντο ἀμφότεροι διαθήκην ἐνώπιον κυρίου. καὶ ἐκάθητο 
                            Δαυιδ ἐν Καινῇ, καὶ Ιωναθαν ἀπῆλθεν εἰς οἶκον αὐτοῦ.
                        </p>
               </div>
               <div type="textpart" subtype="verse" n="19">
                  <p>Καὶ ἀνέβησαν οἱ Ζιφαῖοι ἐκ τῆς αὐχμώδους πρὸς Σαουλ ἐπὶ 
                            τὸν βουνὸν λέγοντες Οὐκ ἰδοὺ Δαυιδ κέκρυπται παρ’ ἡμῖν ἐν 
                            Μεσσαρα ἐν τοῖς στενοῖς ἐν τῇ Καινῇ ἐν τῷ βουνῷ τοῦ Εχελα 
                            τοῦ ἐκ δεξιῶν τοῦ Ιεσσαιμουν;
                        </p>
               </div>
               <div type="textpart" subtype="verse" n="20">
                  <p>καὶ νῦν πᾶν τὸ πρὸς ψυχὴν τοῦ
                            βασιλέως εἰς κατάβασιν καταβαινέτω πρὸς ἡμᾶς· κεκλείκασιν αὐτὸν 
                            εἰς τὰς χεῖρας τοῦ βασιλέως.
                        </p>
               </div>
               <div type="textpart" subtype="verse" n="21">
                  <p>καὶ εἶπεν αὐτοῖς Σαουλ Εὐλογημένοι 
                            ὑμεῖς τῷ κυρίῳ, ὅτι ἐπονέσατε περὶ ἐμοῦ·
                        </p>
               </div>
               <div type="textpart" subtype="verse" n="22">
                  <p>πορεύθητε δὴ καὶ 
                            ἑτοιμάσατε ἔτι καὶ γνῶτε τὸν τόπον αὐτοῦ, οὗ ἔσται ὁ ποὺς αὐτοῦ, 
                            ἐν τάχει ἐκεῖ οὗ εἴπατε, μήποτε πανουργεύσηται·
                        </p>
               </div>
               <div type="textpart" subtype="verse" n="23">
                  <p>καὶ ἴδετε καὶ 
                            γνῶτε, καὶ πορευσόμεθα μεθ’ ὑμῶν, καὶ ἔσται εἰ ἔστιν ἐπὶ τῆς γῆς, 
                            καὶ ἐξερευνήσω αὐτὸν ἐν πάσαις χιλιάσιν Ιουδα.
                        </p>
               </div>
               <div type="textpart" subtype="verse" n="24">
                  <p>καὶ ἀνέστησαν 
                            οἱ Ζιφαῖοι καὶ ἐπορεύθησαν ἔμπροσθεν Σαουλ· καὶ Δαυιδ καὶ οἱ 
                            ἄνδρες αὐτοῦ ἐν τῇ ἐρήμῳ τῇ Μααν καθ’ ἑσπέραν ἐκ δεξιῶν τοῦ 
                            Ιεσσαιμουν.
                        </p>
               </div>
               <div type="textpart" subtype="verse" n="25">
                  <p>καὶ ἐπορεύθη Σαουλ καὶ οἱ ἄνδρες αὐτοῦ ζητεῖν 
                            αὐτόν· καὶ ἀπήγγειλαν τῷ Δαυιδ, καὶ κατέβη εἰς τὴν πέτραν τὴν 
                            ἐν τῇ ἐρήμῳ Μααν· καὶ ἤκουσεν Σαουλ καὶ κατεδίωξεν ὀπίσω 
                            Δαυιδ εἰς τὴν ἔρημον Μααν.
                        </p>
               </div>
               <div type="textpart" subtype="verse" n="26">
                  <p>καὶ πορεύονται Σαουλ καὶ οἱ 
                            ἄνδρες αὐτοῦ ἐκ μέρους τοῦ ὄρους τούτου, καὶ ἦν Δαυιδ καὶ οἱ 
                            ἄνδρες αὐτοῦ ἐκ μέρους τοῦ ὄρους τούτου· καὶ ἦν Δαυιδ σκεπαζόμενος
                             πορεύεσθαι ἀπὸ προσώπου Σαουλ, καὶ Σαουλ καὶ οἱ ἄνδρες 
                            αὐτοῦ παρενέβαλον ἐπὶ Δαυιδ καὶ τοὺς ἄνδρας αὐτοῦ συλλαβεῖν 
                            αὐτούς.
                        </p>
               </div>
               <div type="textpart" subtype="verse" n="27">
                  <p>καὶ ἄγγελος πρὸς Σαουλ ἦλθεν λέγων Σπεῦδε καὶ δεῦρο, 
                            ὅτι ἐπέθεντο οἱ ἀλλόφυλοι ἐπὶ τὴν γῆν.
                        </p>
               </div>
               <div type="textpart" subtype="verse" n="28">
                  <p>καὶ ἀνέστρεψεν Σαουλ 
                            μὴ καταδιώκειν ὀπίσω Δαυιδ καὶ ἐπορεύθη εἰς συνάντησιν τῶν 
                            ἀλλοφύλων· διὰ τοῦτο ἐπεκλήθη ὁ τόπος ἐκεῖνος Πέτρα ἡ μερισθεῖσα.
                        </p>
               </div>
            </div>
            <div type="textpart" subtype="chapter" n="24">
               <div type="textpart" subtype="verse" n="1">
                  <p>Καὶ ἀνέβη Δαυιδ ἐκεῖθεν καὶ ἐκάθισεν ἐν τοῖς στενοῖς Εγγαδδι.
                        </p>
               </div>
               <div type="textpart" subtype="verse" n="2">
                  <p>καὶ ἐγενήθη ὡς ἀνέστρεψεν Σαουλ ἀπὸ ὄπισθεν τῶν ἀλλοφύλων, 
                            καὶ ἀπηγγέλη αὐτῷ λεγόντων ὅτι Δαυιδ ἐν τῇ ἐρήμῳ Εγγαδδι.
                        </p>
               </div>
               <div type="textpart" subtype="verse" n="3">
                  <p>καὶ ἔλαβεν μεθ’ ἑαυτοῦ τρεῖς χιλιάδας ἀνδρῶν ἐκλεκτοὺς ἐκ παντὸς
                             Ισραηλ καὶ ἐπορεύθη ζητεῖν τὸν Δαυιδ καὶ τοὺς ἄνδρας αὐτοῦ 
                            ἐπὶ πρόσωπον Σαδαιεμ.
                        </p>
               </div>
               <div type="textpart" subtype="verse" n="4">
                  <p>καὶ ἦλθεν εἰς τὰς ἀγέλας τῶν ποιμνίων 
                            τὰς ἐπὶ τῆς ὁδοῦ, καὶ ἦν ἐκεῖ σπήλαιον, καὶ Σαουλ εἰσῆλθεν παρασκευάσασθαι·
                             καὶ Δαυιδ καὶ οἱ ἄνδρες αὐτοῦ ἐσώτερον τοῦ σπηλαίου
                             ἐκάθηντο.
                        </p>
               </div>
               <div type="textpart" subtype="verse" n="5">
                  <p>καὶ εἶπον οἱ ἄνδρες Δαυιδ πρὸς αὐτόν Ἰδοὺ ἡ 
                            ἡμέρα αὕτη, ἣν εἶπεν κύριος πρὸς σὲ παραδοῦναι τὸν ἐχθρόν σου
                            εἰς τὰς χεῖράς σου καὶ ποιήσεις αὐτῷ ὡς ἀγαθὸν ἐν ὀφθαλμοῖς 
                            σου. καὶ ἀνέστη Δαυιδ καὶ ἀφεῖλεν τὸ πτερύγιον τῆς διπλοΐδος 
                            τῆς Σαουλ λαθραίως.
                        </p>
               </div>
               <div type="textpart" subtype="verse" n="6">
                  <p>καὶ ἐγενήθη μετὰ ταῦτα καὶ ἐπάταξεν καρδία 
                            Δαυιδ αὐτόν, ὅτι ἀφεῖλεν τὸ πτερύγιον τῆς διπλοΐδος αὐτοῦ,
                        </p>
               </div>
               <div type="textpart" subtype="verse" n="7">
                  <p>καὶ 
                            εἶπεν Δαυιδ πρὸς τοὺς ἄνδρας αὐτοῦ Μηδαμῶς μοι παρὰ κυρίου, 
                            εἰ ποιήσω τὸ ῥῆμα τοῦτο τῷ κυρίῳ μου τῷ χριστῷ κυρίου ἐπενέγκαι
                             χεῖρά μου ἐπ’ αὐτόν, ὅτι χριστὸς κυρίου ἐστὶν οὗτος·
                        </p>
               </div>
               <div type="textpart" subtype="verse" n="8">
                  <p>καὶ 
                            ἔπεισεν Δαυιδ τοὺς ἄνδρας αὐτοῦ ἐν λόγοις καὶ οὐκ ἔδωκεν αὐτοῖς 
                            ἀναστάντας θανατῶσαι τὸν Σαουλ. καὶ ἀνέστη Σαουλ καὶ κατέβη 
                            εἰς τὴν ὁδόν.
                        </p>
               </div>
               <div type="textpart" subtype="verse" n="9">
                  <p>καὶ ἀνέστη Δαυιδ ὀπίσω αὐτοῦ ἐκ τοῦ σπηλαίου, 
                            καὶ ἐβόησεν Δαυιδ ὀπίσω Σαουλ λέγων Κύριε βασιλεῦ· καὶ ἐπέβλεψεν
                             Σαουλ εἰς τὰ ὀπίσω αὐτοῦ, καὶ ἔκυψεν Δαυιδ ἐπὶ πρόσωπον
                             αὐτοῦ ἐπὶ τὴν γῆν καὶ προσεκύνησεν αὐτῷ.
                        </p>
               </div>
               <div type="textpart" subtype="verse" n="10">
                  <p>καὶ εἶπεν Δαυιδ 
                            πρὸς Σαουλ Ἵνα τί ἀκούεις τῶν λόγων τοῦ λαοῦ λεγόντων Ἰδοὺ 
                            Δαυιδ ζητεῖ τὴν ψυχήν σου;
                        </p>
               </div>
               <div type="textpart" subtype="verse" n="11">
                  <p>ἰδοὺ ἐν τῇ ἡμέρᾳ ταύτῃ ἑοράκασιν 
                            οἱ ὀφθαλμοί σου ὡς παρέδωκέν σε κύριος σήμερον εἰς χεῖρά μου 
                            ἐν τῷ σπηλαίῳ, καὶ οὐκ ἠβουλήθην ἀποκτεῖναί σε καὶ ἐφεισάμην 
                            σου καὶ εἶπα Οὐκ ἐποίσω χεῖρά μου ἐπὶ κύριόν μου, ὅτι χριστὸς 
                            κυρίου οὗτός ἐστιν.
                        </p>
               </div>
               <div type="textpart" subtype="verse" n="12">
                  <p>καὶ ἰδοὺ τὸ πτερύγιον τῆς διπλοΐδος σου ἐν 
                            τῇ χειρί μου· ἐγὼ ἀφῄρηκα τὸ πτερύγιον καὶ οὐκ ἀπέκταγκά σε. 
                            καὶ γνῶθι καὶ ἰδὲ σήμερον ὅτι οὐκ ἔστιν κακία ἐν τῇ χειρί μου 
                            οὐδὲ ἀσέβεια καὶ ἀθέτησις, καὶ οὐχ ἡμάρτηκα εἰς σέ· καὶ σὺ δεσμεύεις
                             τὴν ψυχήν μου λαβεῖν αὐτήν.
                        </p>
               </div>
               <div type="textpart" subtype="verse" n="13">
                  <p>δικάσαι κύριος ἀνὰ μέσον 
                            ἐμοῦ καὶ σοῦ, καὶ ἐκδικήσαι με κύριος ἐκ σοῦ· καὶ ἡ χείρ μου 
                            οὐκ ἔσται ἐπὶ σοί,
                        </p>
               </div>
               <div type="textpart" subtype="verse" n="14">
                  <p>καθὼς λέγεται ἡ παραβολὴ ἡ ἀρχαία Ἐξ ἀνόμων
                             ἐξελεύσεται πλημμέλεια· καὶ ἡ χείρ μου οὐκ ἔσται ἐπὶ σέ.
                        </p>
               </div>
               <div type="textpart" subtype="verse" n="15">
                  <p>καὶ 
                            νῦν ὀπίσω τίνος σὺ ἐκπορεύῃ, βασιλεῦ Ισραηλ; ὀπίσω τίνος καταδιώκεις
                             σύ; ὀπίσω κυνὸς τεθνηκότος καὶ ὀπίσω ψύλλου ἑνός.
                        </p>
               </div>
               <div type="textpart" subtype="verse" n="16">
                  <p>γένοιτο κύριος εἰς κριτὴν καὶ δικαστὴν ἀνὰ μέσον ἐμοῦ καὶ ἀνὰ 
                            μέσον σοῦ· ἴδοι κύριος καὶ κρίναι τὴν κρίσιν μου καὶ δικάσαι μοι 
                            ἐκ χειρός σου.
                        </p>
               </div>
               <div type="textpart" subtype="verse" n="17">
                  <p>καὶ ἐγένετο ὡς συνετέλεσεν Δαυιδ τὰ ῥήματα 
                            ταῦτα λαλῶν πρὸς Σαουλ, καὶ εἶπεν Σαουλ Ἦ φωνή σου αὕτη, 
                            τέκνον Δαυιδ; καὶ ἦρεν τὴν φωνὴν αὐτοῦ Σαουλ καὶ ἔκλαυσεν.
                        </p>
               </div>
               <div type="textpart" subtype="verse" n="18">
                  <p>καὶ εἶπεν Σαουλ πρὸς Δαυιδ Δίκαιος σὺ ὑπὲρ ἐμέ, ὅτι σὺ ἀνταπέδωκάς
                            μοι ἀγαθά, ἐγὼ δὲ ἀνταπέδωκά σοι κακά.
                        </p>
               </div>
               <div type="textpart" subtype="verse" n="19">
                  <p>καὶ σὺ ἀπήγγειλάς
                             μοι σήμερον ἃ ἐποίησάς μοι ἀγαθά, ὡς ἀπέκλεισέν με κύριος 
                            σήμερον εἰς χεῖράς σου καὶ οὐκ ἀπέκτεινάς με·
                        </p>
               </div>
               <div type="textpart" subtype="verse" n="20">
                  <p>καὶ ὅτι εἰ εὕροιτό
                             τις τὸν ἐχθρὸν αὐτοῦ ἐν θλίψει καὶ ἐκπέμψαι αὐτὸν ἐν ὁδῷ 
                            ἀγαθῇ, καὶ κύριος ἀνταποτείσει αὐτῷ ἀγαθά, καθὼς πεποίηκας σήμερον.
                        </p>
               </div>
               <div type="textpart" subtype="verse" n="21">
                  <p>καὶ νῦν ἰδοὺ ἐγὼ γινώσκω ὅτι βασιλεύων βασιλεύσεις 
                            καὶ στήσεται ἐν χερσίν σου βασιλεία Ισραηλ.
                        </p>
               </div>
               <div type="textpart" subtype="verse" n="22">
                  <p>καὶ νῦν ὄμοσόν 
                            μοι ἐν κυρίῳ ὅτι οὐκ ἐξολεθρεύσεις τὸ σπέρμα μου ὀπίσω μου 
                            καὶ οὐκ ἀφανιεῖς τὸ ὄνομά μου ἐκ τοῦ οἴκου τοῦ πατρός μου.
                        </p>
               </div>
               <div type="textpart" subtype="verse" n="23">
                  <p>καὶ ὤμοσεν Δαυιδ τῷ Σαουλ. καὶ ἀπῆλθεν Σαουλ εἰς τὸν τόπον αὐτοῦ,
                             καὶ Δαυιδ καὶ οἱ ἄνδρες αὐτοῦ ἀνέβησαν εἰς τὴν Μεσσαρα στενήν.
                        </p>
               </div>
            </div>
            <div type="textpart" subtype="chapter" n="25">
               <div type="textpart" subtype="verse" n="1">
                  <p>Καὶ ἀπέθανεν Σαμουηλ, καὶ συναθροίζονται πᾶς Ισραηλ καὶ κόπτονται
                             αὐτὸν καὶ θάπτουσιν αὐτὸν ἐν οἴκῳ αὐτοῦ ἐν Αρμαθαιμ. — 
                            καὶ ἀνέστη Δαυιδ καὶ κατέβη εἰς τὴν ἔρημον Μααν.
                        </p>
               </div>
               <div type="textpart" subtype="verse" n="2">
                  <p>καὶ ἦν ἄνθρωπος
                             ἐν τῇ Μααν, καὶ τὰ ποίμνια αὐτοῦ ἐν τῷ Καρμήλῳ· καὶ ὁ 
                            ἄνθρωπος μέγας σφόδρα, καὶ τούτῳ ποίμνια τρισχίλια καὶ αἶγες 
                            χίλιαι· καὶ ἐγενήθη ἐν τῷ κείρειν τὸ ποίμνιον αὐτοῦ ἐν τῷ Καρμήλῳ.
                        </p>
               </div>
               <div type="textpart" subtype="verse" n="3">
                  <p>καὶ ὄνομα τῷ ἀνθρώπῳ Ναβαλ, καὶ ὄνομα τῇ γυναικὶ αὐτοῦ 
                            Αβιγαια· καὶ ἡ γυνὴ αὐτοῦ ἀγαθὴ συνέσει καὶ καλὴ τῷ εἴδει σφόδρα, 
                            καὶ ὁ ἄνθρωπος σκληρὸς καὶ πονηρὸς ἐν ἐπιτηδεύμασιν, καὶ ὁ ἄνθρωπος
                             κυνικός.
                        </p>
               </div>
               <div type="textpart" subtype="verse" n="4">
                  <p>καὶ ἤκουσεν Δαυιδ ἐν τῇ ἐρήμῳ ὅτι κείρει Ναβαλ 
                            ὁ Καρμήλιος τὸ ποίμνιον αὐτοῦ,
                        </p>
               </div>
               <div type="textpart" subtype="verse" n="5">
                  <p>καὶ Δαυιδ ἀπέστειλεν δέκα παιδάρια
                             καὶ εἶπεν τοῖς παιδαρίοις Ἀνάβητε εἰς Κάρμηλον καὶ ἀπέλθατε 
                            πρὸς Ναβαλ καὶ ἐρωτήσατε αὐτὸν ἐπὶ τῷ ὀνόματί μου εἰς εἰρήνην 
                            καὶ ἐρεῖτε τάδε Εἰς ὥρας·
                        </p>
               </div>
               <div type="textpart" subtype="verse" n="6">
                  <p>καὶ σὺ ὑγιαίνων, καὶ ὁ οἶκός σου καὶ 
                            πάντα τὰ σὰ ὑγιαίνοντα.
                        </p>
               </div>
               <div type="textpart" subtype="verse" n="7">
                  <p>καὶ νῦν ἰδοὺ ἀκήκοα ὅτι κείρουσίν σοι· 
                            νῦν οἱ ποιμένες σου, οἳ ἦσαν μεθ’ ἡμῶν ἐν τῇ ἐρήμῳ, καὶ οὐκ 
                            ἀπεκωλύσαμεν αὐτοὺς καὶ οὐκ ἐνετειλάμεθα αὐτοῖς οὐθὲν πάσας 
                            τὰς ἡμέρας ὄντων αὐτῶν ἐν Καρμήλῳ·
                        </p>
               </div>
               <div type="textpart" subtype="verse" n="8">
                  <p>ἐρώτησον τὰ παιδάριά 
                            σου, καὶ ἀπαγγελοῦσίν σοι. καὶ εὑρέτωσαν τὰ παιδάρια χάριν ἐν 
                            ὀφθαλμοῖς σου, ὅτι ἐφ’ ἡμέραν ἀγαθὴν ἥκομεν· δὸς δὴ ὃ ἐὰν 
                            εὕρῃ ἡ χείρ σου τῷ υἱῷ σου τῷ Δαυιδ.
                        </p>
               </div>
               <div type="textpart" subtype="verse" n="9">
                  <p>καὶ ἔρχονται τὰ παιδάρια
                            καὶ λαλοῦσιν τοὺς λόγους τούτους πρὸς Ναβαλ κατὰ πάντα τὰ ῥήματα
                             ταῦτα ἐν τῷ ὀνόματι Δαυιδ. καὶ ἀνεπήδησεν
                        </p>
               </div>
               <div type="textpart" subtype="verse" n="10">
                  <p>καὶ ἀπεκρίθη 
                            Ναβαλ τοῖς παισὶν Δαυιδ καὶ εἶπεν Τίς ὁ Δαυιδ καὶ τίς ὁ υἱὸς 
                            Ιεσσαι; σήμερον πεπληθυμμένοι εἰσὶν οἱ δοῦλοι ἀναχωροῦντες ἕκαστος
                             ἐκ προσώπου τοῦ κυρίου αὐτοῦ.
                        </p>
               </div>
               <div type="textpart" subtype="verse" n="11">
                  <p>καὶ λήμψομαι τοὺς ἄρτους 
                            μου καὶ τὸν οἶνόν μου καὶ τὰ θύματά μου, ἃ τέθυκα τοῖς κείρουσίν
                             μου, τὰ πρόβατα, καὶ δώσω αὐτὰ ἀνδράσιν, οἷς οὐκ οἶδα πόθεν 
                            εἰσίν;
                        </p>
               </div>
               <div type="textpart" subtype="verse" n="12">
                  <p>καὶ ἀπεστράφησαν τὰ παιδάρια Δαυιδ εἰς ὁδὸν αὐτῶν καὶ 
                            ἀνέστρεψαν καὶ ἦλθον καὶ ἀνήγγειλαν τῷ Δαυιδ κατὰ τὰ ῥήματα 
                            ταῦτα.
                        </p>
               </div>
               <div type="textpart" subtype="verse" n="13">
                  <p>καὶ εἶπεν Δαυιδ τοῖς ἀνδράσιν αὐτοῦ Ζώσασθε ἕκαστος 
                            τὴν ῥομφαίαν αὐτοῦ· καὶ ἀνέβησαν ὀπίσω Δαυιδ ὡς τετρακόσιοι 
                            ἄνδρες, καὶ οἱ διακόσιοι ἐκάθισαν μετὰ τῶν σκευῶν.
                        </p>
               </div>
               <div type="textpart" subtype="verse" n="14">
                  <p>καὶ τῇ 
                            Αβιγαια γυναικὶ Ναβαλ ἀπήγγειλεν ἓν τῶν παιδαρίων λέγων Ἰδοὺ 
                            Δαυιδ ἀπέστειλεν ἀγγέλους ἐκ τῆς ἐρήμου εὐλογῆσαι τὸν κύριον 
                            ἡμῶν, καὶ ἐξέκλινεν ἀπ’ αὐτῶν.
                        </p>
               </div>
               <div type="textpart" subtype="verse" n="15">
                  <p>καὶ οἱ ἄνδρες ἀγαθοὶ ἡμῖν σφόδρα·
                             οὐκ ἀπεκώλυσαν ἡμᾶς οὐδὲ ἐνετείλαντο ἡμῖν πάσας τὰς ἡμέρας,
                             ἃς ἦμεν παρ’ αὐτοῖς· καὶ ἐν τῷ εἶναι ἡμᾶς ἐν ἀγρῷ
                        </p>
               </div>
               <div type="textpart" subtype="verse" n="16">
                  <p>ὡς 
                            τεῖχος ἦσαν περὶ ἡμᾶς καὶ τὴν νύκτα καὶ τὴν ἡμέραν πάσας τὰς 
                            ἡμέρας, ἃς ἤμεθα παρ’ αὐτοῖς ποιμαίνοντες τὸ ποίμνιον.
                        </p>
               </div>
               <div type="textpart" subtype="verse" n="17">
                  <p>καὶ νῦν 
                            γνῶθι καὶ ἰδὲ τί σὺ ποιήσεις, ὅτι συντετέλεσται ἡ κακία εἰς τὸν 
                            κύριον ἡμῶν καὶ εἰς τὸν οἶκον αὐτοῦ· καὶ οὗτος υἱὸς λοιμός, καὶ 
                            οὐκ ἔστιν λαλῆσαι πρὸς αὐτόν.
                        </p>
               </div>
               <div type="textpart" subtype="verse" n="18">
                  <p>καὶ ἔσπευσεν Αβιγαια καὶ ἔλαβεν 
                            διακοσίους ἄρτους καὶ δύο ἀγγεῖα οἴνου καὶ πέντε πρόβατα πεποιημένα
                             καὶ πέντε οιφι ἀλφίτου καὶ γομορ ἓν σταφίδος καὶ διακοσίας
                             παλάθας καὶ ἔθετο ἐπὶ τοὺς ὄνους
                        </p>
               </div>
               <div type="textpart" subtype="verse" n="19">
                  <p>καὶ εἶπεν τοῖς παιδαρίοις
                             αὐτῆς Προπορεύεσθε ἔμπροσθέν μου, καὶ ἰδοὺ ἐγὼ ὀπίσω 
                            ὑμῶν παραγίνομαι. καὶ τῷ ἀνδρὶ αὐτῆς οὐκ ἀπήγγειλεν.
                        </p>
               </div>
               <div type="textpart" subtype="verse" n="20">
                  <p>καὶ ἐγενήθη
                             αὐτῆς ἐπιβεβηκυίης ἐπὶ τὴν ὄνον καὶ καταβαινούσης ἐν σκέπῃ 
                            τοῦ ὄρους καὶ ἰδοὺ Δαυιδ καὶ οἱ ἄνδρες αὐτοῦ κατέβαινον εἰς 
                            συνάντησιν αὐτῆς, καὶ ἀπήντησεν αὐτοῖς.
                        </p>
               </div>
               <div type="textpart" subtype="verse" n="21">
                  <p>καὶ Δαυιδ εἶπεν Ἴσως 
                            εἰς ἄδικον πεφύλακα πάντα τὰ αὐτοῦ ἐν τῇ ἐρήμῳ καὶ οὐκ ἐνετειλάμεθα
                             λαβεῖν ἐκ πάντων τῶν αὐτοῦ οὐθέν, καὶ ἀνταπέδωκέν μοι 
                            πονηρὰ ἀντὶ ἀγαθῶν·
                        </p>
               </div>
               <div type="textpart" subtype="verse" n="22">
                  <p>τάδε ποιήσαι ὁ θεὸς τῷ Δαυιδ καὶ τάδε
                            προσθείη, εἰ ὑπολείψομαι ἐκ πάντων τῶν τοῦ Ναβαλ ἕως πρωὶ 
                            οὐροῦντα πρὸς τοῖχον.
                        </p>
               </div>
               <div type="textpart" subtype="verse" n="23">
                  <p>καὶ εἶδεν Αβιγαια τὸν Δαυιδ καὶ ἔσπευσεν
                             καὶ κατεπήδησεν ἀπὸ τῆς ὄνου καὶ ἔπεσεν ἐνώπιον Δαυιδ 
                            ἐπὶ πρόσωπον αὐτῆς καὶ προσεκύνησεν αὐτῷ ἐπὶ τὴν γῆν
                        </p>
               </div>
               <div type="textpart" subtype="verse" n="24">
                  <p>ἐπὶ 
                            τοὺς πόδας αὐτοῦ καὶ εἶπεν Ἐν ἐμοί, κύριέ μου, ἡ ἀδικία· λαλησάτω
                             δὴ ἡ δούλη σου εἰς τὰ ὦτά σου, καὶ ἄκουσον τῆς δούλης 
                            σου λόγον.
                        </p>
               </div>
               <div type="textpart" subtype="verse" n="25">
                  <p>μὴ δὴ θέσθω ὁ κύριός μου καρδίαν αὐτοῦ ἐπὶ τὸν 
                            ἄνθρωπον τὸν λοιμὸν τοῦτον, ὅτι κατὰ τὸ ὄνομα αὐτοῦ οὕτως ἐστίν· 
                            Ναβαλ ὄνομα αὐτῷ, καὶ ἀφροσύνη μετ’ αὐτοῦ· καὶ ἐγὼ ἡ δούλη 
                            σου οὐκ εἶδον τὰ παιδάριά σου, ἃ ἀπέστειλας.
                        </p>
               </div>
               <div type="textpart" subtype="verse" n="26">
                  <p>καὶ νῦν, κύριε, 
                            ζῇ κύριος καὶ ζῇ ἡ ψυχή σου, καθὼς ἐκώλυσέν σε κύριος τοῦ μὴ 
                            ἐλθεῖν εἰς αἷμα ἀθῷον καὶ σῴζειν τὴν χεῖρά σού σοι, καὶ νῦν γένοιντο
                             ὡς Ναβαλ οἱ ἐχθροί σου καὶ οἱ ζητοῦντες τῷ κυρίῳ μου 
                            κακά.
                        </p>
               </div>
               <div type="textpart" subtype="verse" n="27">
                  <p>καὶ νῦν λαβὲ τὴν εὐλογίαν ταύτην, ἣν ἐνήνοχεν ἡ δούλη 
                            σου τῷ κυρίῳ μου, καὶ δώσεις τοῖς παιδαρίοις τοῖς παρεστηκόσιν 
                            τῷ κυρίῳ μου.
                        </p>
               </div>
               <div type="textpart" subtype="verse" n="28">
                  <p>ἆρον δὴ τὸ ἀνόμημα τῆς δούλης σου, ὅτι ποιῶν 
                            ποιήσει κύριος τῷ κυρίῳ μου οἶκον πιστόν, ὅτι πόλεμον κυρίου ὁ 
                            κύριός μου πολεμεῖ, καὶ κακία οὐχ εὑρεθήσεται ἐν σοὶ πώποτε.
                        </p>
               </div>
               <div type="textpart" subtype="verse" n="29">
                  <p>καὶ ἀναστήσεται ἄνθρωπος καταδιώκων σε καὶ ζητῶν τὴν ψυχήν 
                            σου, καὶ ἔσται ἡ ψυχὴ κυρίου μου ἐνδεδεμένη ἐν δεσμῷ τῆς ζωῆς 
                            παρὰ κυρίῳ τῷ θεῷ, καὶ ψυχὴν ἐχθρῶν σου σφενδονήσεις ἐν μέσῳ 
                            τῆς σφενδόνης.
                        </p>
               </div>
               <div type="textpart" subtype="verse" n="30">
                  <p>καὶ ἔσται ὅτι ποιήσει κύριος τῷ κυρίῳ μου πάντα, 
                            ὅσα ἐλάλησεν ἀγαθὰ ἐπὶ σέ, καὶ ἐντελεῖταί σοι κύριος εἰς ἡγούμενον
                             ἐπὶ Ισραηλ,
                        </p>
               </div>
               <div type="textpart" subtype="verse" n="31">
                  <p>καὶ οὐκ ἔσται σοι τοῦτο βδελυγμὸς καὶ σκάνδαλον
                             τῷ κυρίῳ μου, ἐκχέαι αἷμα ἀθῷον δωρεὰν καὶ σῶσαι χεῖρα 
                            κυρίου μου αὐτῷ. καὶ ἀγαθώσει κύριος τῷ κυρίῳ μου, καὶ μνησθήσῃ 
                            τῆς δούλης σου ἀγαθῶσαι αὐτῇ.
                        </p>
               </div>
               <div type="textpart" subtype="verse" n="32">
                  <p>καὶ εἶπεν Δαυιδ τῇ Αβιγαια 
                            Εὐλογητὸς κύριος ὁ θεὸς Ισραηλ, ὃς ἀπέστειλέν σε σήμερον ἐν 
                            ταύτῃ εἰς ἀπάντησίν μου,
                        </p>
               </div>
               <div type="textpart" subtype="verse" n="33">
                  <p>καὶ εὐλογητὸς ὁ τρόπος σου, καὶ εὐλογημένη
                             σὺ ἡ ἀποκωλύσασά με σήμερον ἐν ταύτῃ μὴ ἐλθεῖν εἰς 
                            αἵματα καὶ σῶσαι χεῖρά μου ἐμοί.
                        </p>
               </div>
               <div type="textpart" subtype="verse" n="34">
                  <p>πλὴν ὅτι ζῇ κύριος ὁ θεὸς 
                            Ισραηλ, ὃς ἀπεκώλυσέν με σήμερον τοῦ κακοποιῆσαί σε, ὅτι εἰ 
                            μὴ ἔσπευσας καὶ παρεγένου εἰς ἀπάντησίν μοι, τότε εἶπα Εἰ ὑπολειφθήσεται
                            τῷ Ναβαλ ἕως φωτὸς τοῦ πρωὶ οὐρῶν πρὸς τοῖχον.
                        </p>
               </div>
               <div type="textpart" subtype="verse" n="35">
                  <p>καὶ ἔλαβεν Δαυιδ ἐκ χειρὸς αὐτῆς πάντα, ἃ ἔφερεν αὐτῷ, καὶ 
                            εἶπεν αὐτῇ Ἀνάβηθι εἰς εἰρήνην εἰς οἶκόν σου· βλέπε ἤκουσα τῆς 
                            φωνῆς σου καὶ ᾑρέτισα τὸ πρόσωπόν σου.
                        </p>
               </div>
               <div type="textpart" subtype="verse" n="36">
                  <p>καὶ παρεγενήθη 
                            Αβιγαια πρὸς Ναβαλ, καὶ ἰδοὺ αὐτῷ πότος ἐν οἴκῳ αὐτοῦ ὡς πότος 
                            βασιλέως, καὶ ἡ καρδία Ναβαλ ἀγαθὴ ἐπ’ αὐτόν, καὶ αὐτὸς μεθύων 
                            ἕως σφόδρα· καὶ οὐκ ἀπήγγειλεν αὐτῷ ῥῆμα μικρὸν ἢ μέγα ἕως 
                            φωτὸς τοῦ πρωί.
                        </p>
               </div>
               <div type="textpart" subtype="verse" n="37">
                  <p>καὶ ἐγένετο πρωί, ὡς ἐξένηψεν ἀπὸ τοῦ οἴνου Ναβαλ,
                             ἀπήγγειλεν αὐτῷ ἡ γυνὴ αὐτοῦ τὰ ῥήματα ταῦτα, καὶ ἐναπέθανεν 
                            ἡ καρδία αὐτοῦ ἐν αὐτῷ, καὶ αὐτὸς γίνεται ὡς λίθος.
                        </p>
               </div>
               <div type="textpart" subtype="verse" n="38">
                  <p>καὶ ἐγένετο 
                            ὡσεὶ δέκα ἡμέραι καὶ ἐπάταξεν κύριος τὸν Ναβαλ, καὶ ἀπέθανεν.
                        </p>
               </div>
               <div type="textpart" subtype="verse" n="39">
                  <p>καὶ ἤκουσεν Δαυιδ καὶ εἶπεν Εὐλογητὸς κύριος, ὃς ἔκρινεν τὴν 
                            κρίσιν τοῦ ὀνειδισμοῦ μου ἐκ χειρὸς Ναβαλ καὶ τὸν δοῦλον αὐτοῦ 
                            περιεποιήσατο ἐκ χειρὸς κακῶν, καὶ τὴν κακίαν Ναβαλ ἀπέστρεψεν 
                            κύριος εἰς κεφαλὴν αὐτοῦ. καὶ ἀπέστειλεν Δαυιδ καὶ ἐλάλησεν περὶ 
                            Αβιγαιας λαβεῖν αὐτὴν ἑαυτῷ εἰς γυναῖκα.
                        </p>
               </div>
               <div type="textpart" subtype="verse" n="40">
                  <p>καὶ ἦλθον οἱ παῖδες 
                            Δαυιδ πρὸς Αβιγαιαν εἰς Κάρμηλον καὶ ἐλάλησαν αὐτῇ λέγοντες 
                            Δαυιδ ἀπέστειλεν ἡμᾶς πρὸς σὲ λαβεῖν σε αὐτῷ εἰς γυναῖκα.
                        </p>
               </div>
               <div type="textpart" subtype="verse" n="41">
                  <p>καὶ ἀνέστη καὶ προσεκύνησεν ἐπὶ τὴν γῆν ἐπὶ πρόσωπον καὶ 
                            εἶπεν Ἰδοὺ ἡ δούλη σου εἰς παιδίσκην νίψαι πόδας τῶν παίδων 
                            σου.
                        </p>
               </div>
               <div type="textpart" subtype="verse" n="42">
                  <p>καὶ ἀνέστη Αβιγαια καὶ ἐπέβη ἐπὶ τὴν ὄνον, καὶ πέντε κοράσια
                             ἠκολούθουν αὐτῇ, καὶ ἐπορεύθη ὀπίσω τῶν παίδων Δαυιδ καὶ 
                            γίνεται αὐτῷ εἰς γυναῖκα.
                        </p>
               </div>
               <div type="textpart" subtype="verse" n="43">
                  <p>καὶ τὴν Αχινααμ ἔλαβεν Δαυιδ ἐξ Ιεζραελ,
                             καὶ ἀμφότεραι ἦσαν αὐτῷ γυναῖκες.
                        </p>
               </div>
               <div type="textpart" subtype="verse" n="44">
                  <p>καὶ Σαουλ ἔδωκεν 
                            Μελχολ τὴν θυγατέρα αὐτοῦ τὴν γυναῖκα Δαυιδ τῷ Φαλτι υἱῷ 
                            Λαις τῷ ἐκ Ρομμα.
                        </p>
               </div>
            </div>
            <div type="textpart" subtype="chapter" n="26">
               <div type="textpart" subtype="verse" n="1">
                  <p>Καὶ ἔρχονται οἱ Ζιφαῖοι ἐκ τῆς αὐχμώδους πρὸς τὸν Σαουλ 
                            εἰς τὸν βουνὸν λέγοντες Ἰδοὺ Δαυιδ σκεπάζεται μεθ’ ἡμῶν ἐν τῷ 
                            βουνῷ τοῦ Εχελα τοῦ κατὰ πρόσωπον τοῦ Ιεσσαιμουν.
                        </p>
               </div>
               <div type="textpart" subtype="verse" n="2">
                  <p>καὶ ἀνέστη 
                            Σαουλ καὶ κατέβη εἰς τὴν ἔρημον Ζιφ καὶ μετ’ αὐτοῦ τρεῖς χιλιάδες
                            ἀνδρῶν ἐκλεκτοὶ ἐξ Ισραηλ ζητεῖν τὸν Δαυιδ ἐν τῇ ἐρήμῳ 
                            Ζιφ.
                        </p>
               </div>
               <div type="textpart" subtype="verse" n="3">
                  <p>καὶ παρενέβαλεν Σαουλ ἐν τῷ βουνῷ τοῦ Εχελα ἐπὶ προσώπου
                             τοῦ Ιεσσαιμουν ἐπὶ τῆς ὁδοῦ, καὶ Δαυιδ ἐκάθισεν ἐν τῇ 
                            ἐρήμῳ. καὶ εἶδεν Δαυιδ ὅτι ἥκει Σαουλ ὀπίσω αὐτοῦ εἰς τὴν ἔρημον,
                        </p>
               </div>
               <div type="textpart" subtype="verse" n="4">
                  <p>καὶ ἀπέστειλεν Δαυιδ κατασκόπους καὶ ἔγνω ὅτι ἥκει Σαουλ 
                            ἕτοιμος ἐκ Κεϊλα.
                        </p>
               </div>
               <div type="textpart" subtype="verse" n="5">
                  <p>καὶ ἀνέστη Δαυιδ λάθρᾳ καὶ εἰσπορεύεται εἰς 
                            τὸν τόπον, οὗ ἐκάθευδεν ἐκεῖ Σαουλ, καὶ ἐκεῖ Αβεννηρ υἱὸς Νηρ 
                            ἀρχιστράτηγος αὐτοῦ, καὶ Σαουλ ἐκάθευδεν ἐν λαμπήνῃ, καὶ ὁ λαὸς 
                            παρεμβεβληκὼς κύκλῳ αὐτοῦ.
                        </p>
               </div>
               <div type="textpart" subtype="verse" n="6">
                  <p>καὶ ἀπεκρίθη Δαυιδ καὶ εἶπεν πρὸς 
                            Αχιμελεχ τὸν Χετταῖον καὶ πρὸς Αβεσσα υἱὸν Σαρουιας ἀδελφὸν 
                            Ιωαβ λέγων Τίς εἰσελεύσεται μετ’ ἐμοῦ πρὸς Σαουλ εἰς τὴν παρεμβολήν;
                             καὶ εἶπεν Αβεσσα Ἐγὼ εἰσελεύσομαι μετὰ σοῦ.
                        </p>
               </div>
               <div type="textpart" subtype="verse" n="7">
                  <p>καὶ 
                            εἰσπορεύεται Δαυιδ καὶ Αβεσσα εἰς τὸν λαὸν τὴν νύκτα, καὶ 
                            ἰδοὺ Σαουλ καθεύδων ὕπνῳ ἐν λαμπήνῃ, καὶ τὸ δόρυ ἐμπεπηγὸς 
                            εἰς τὴν γῆν πρὸς κεφαλῆς αὐτοῦ, καὶ Αβεννηρ καὶ ὁ λαὸς αὐτοῦ 
                            ἐκάθευδεν κύκλῳ αὐτοῦ.
                        </p>
               </div>
               <div type="textpart" subtype="verse" n="8">
                  <p>καὶ εἶπεν Αβεσσα πρὸς Δαυιδ Ἀπέκλεισεν 
                            σήμερον κύριος τὸν ἐχθρόν σου εἰς τὰς χεῖράς σου, καὶ νῦν πατάξω
                             αὐτὸν τῷ δόρατι εἰς τὴν γῆν ἅπαξ καὶ οὐ δευτερώσω αὐτῷ.
                        </p>
               </div>
               <div type="textpart" subtype="verse" n="9">
                  <p>καὶ εἶπεν Δαυιδ πρὸς Αβεσσα Μὴ ταπεινώσῃς αὐτόν, ὅτι τίς 
                            ἐποίσει χεῖρα αὐτοῦ ἐπὶ χριστὸν κυρίου καὶ ἀθῳωθήσεται;
                        </p>
               </div>
               <div type="textpart" subtype="verse" n="10">
                  <p>καὶ 
                            εἶπεν Δαυιδ Ζῇ κύριος, ἐὰν μὴ κύριος παίσῃ αὐτόν, ἢ ἡ ἡμέρα 
                            αὐτοῦ ἔλθῃ καὶ ἀποθάνῃ, ἢ εἰς πόλεμον καταβῇ καὶ προστεθῇ·
                        </p>
               </div>
               <div type="textpart" subtype="verse" n="11">
                  <p>μηδαμῶς μοι παρὰ κυρίου ἐπενεγκεῖν χεῖρά μου ἐπὶ χριστὸν 
                            κυρίου· καὶ νῦν λαβὲ δὴ τὸ δόρυ ἀπὸ πρὸς κεφαλῆς αὐτοῦ καὶ 
                            τὸν φακὸν τοῦ ὕδατος, καὶ ἀπέλθωμεν καθ’ ἑαυτούς.
                        </p>
               </div>
               <div type="textpart" subtype="verse" n="12">
                  <p>καὶ ἔλαβεν 
                            Δαυιδ τὸ δόρυ καὶ τὸν φακὸν τοῦ ὕδατος ἀπὸ πρὸς κεφαλῆς αὐτοῦ,
                             καὶ ἀπῆλθον καθ’ ἑαυτούς· καὶ οὐκ ἦν ὁ βλέπων καὶ οὐκ ἦν 
                            ὁ γινώσκων καὶ οὐκ ἦν ὁ ἐξεγειρόμενος, πάντες ὑπνοῦντες, ὅτι 
                            θάμβος κυρίου ἐπέπεσεν ἐπ’ αὐτούς.
                        </p>
               </div>
               <div type="textpart" subtype="verse" n="13">
                  <p>καὶ διέβη Δαυιδ εἰς τὸ πέραν
                            καὶ ἔστη ἐπὶ τὴν κορυφὴν τοῦ ὄρους μακρόθεν, καὶ πολλὴ ἡ 
                            ὁδὸς ἀνὰ μέσον αὐτῶν.
                        </p>
               </div>
               <div type="textpart" subtype="verse" n="14">
                  <p>καὶ προσεκαλέσατο Δαυιδ τὸν λαὸν καὶ 
                            τῷ Αβεννηρ ἐλάλησεν λέγων Οὐκ ἀποκριθήσει, Αβεννηρ; καὶ ἀπεκρίθη
                             Αβεννηρ καὶ εἶπεν Τίς εἶ σὺ ὁ καλῶν με;
                        </p>
               </div>
               <div type="textpart" subtype="verse" n="15">
                  <p>καὶ εἶπεν Δαυιδ 
                            πρὸς Αβεννηρ Οὐκ ἀνὴρ σύ; καὶ τίς ὡς σὺ ἐν Ισραηλ; καὶ διὰ 
                            τί οὐ φυλάσσεις τὸν κύριόν σου τὸν βασιλέα; ὅτι εἰσῆλθεν εἷς 
                            ἐκ τοῦ λαοῦ διαφθεῖραι τὸν βασιλέα κύριόν σου.
                        </p>
               </div>
               <div type="textpart" subtype="verse" n="16">
                  <p>καὶ οὐκ ἀγαθὸν 
                            τὸ ῥῆμα τοῦτο, ὃ πεποίηκας· ζῇ κύριος, ὅτι υἱοὶ θανατώσεως 
                            ὑμεῖς οἱ φυλάσσοντες τὸν βασιλέα κύριον ὑμῶν τὸν χριστὸν κυρίου.
                             καὶ νῦν ἰδὲ δή· τὸ δόρυ τοῦ βασιλέως καὶ ὁ φακὸς τοῦ ὕδατος
                             ποῦ ἐστιν τὰ πρὸς κεφαλῆς αὐτοῦ;
                        </p>
               </div>
               <div type="textpart" subtype="verse" n="17">
                  <p>καὶ ἐπέγνω Σαουλ τὴν 
                            φωνὴν τοῦ Δαυιδ καὶ εἶπεν Ἦ φωνή σου αὕτη, τέκνον Δαυιδ; 
                            καὶ εἶπεν Δαυιδ Δοῦλός σου, κύριε βασιλεῦ.
                        </p>
               </div>
               <div type="textpart" subtype="verse" n="18">
                  <p>καὶ εἶπεν Ἵνα τί 
                            τοῦτο καταδιώκει ὁ κύριός μου ὀπίσω τοῦ δούλου αὐτοῦ; ὅτι τί 
                            ἡμάρτηκα καὶ τί εὑρέθη ἐν ἐμοὶ ἀδίκημα;
                        </p>
               </div>
               <div type="textpart" subtype="verse" n="19">
                  <p>καὶ νῦν ἀκουσάτω δὴ 
                            ὁ κύριός μου ὁ βασιλεὺς τὸ ῥῆμα τοῦ δούλου αὐτοῦ· εἰ ὁ θεὸς 
                            ἐπισείει σε ἐπ’ ἐμέ, ὀσφρανθείη θυσίας σου· καὶ εἰ υἱοὶ ἀνθρώπων,
                             ἐπικατάρατοι οὗτοι ἐνώπιον κυρίου, ὅτι ἐξέβαλόν με σήμερον 
                            μὴ ἐστηρίσθαι ἐν κληρονομίᾳ κυρίου λέγοντες Πορεύου δούλευε 
                            θεοῖς ἑτέροις.
                        </p>
               </div>
               <div type="textpart" subtype="verse" n="20">
                  <p>καὶ νῦν μὴ πέσοι τὸ αἷμά μου ἐπὶ τὴν γῆν ἐξ 
                            ἐναντίας προσώπου κυρίου, ὅτι ἐξελήλυθεν ὁ βασιλεὺς Ισραηλ 
                            ζητεῖν τὴν ψυχήν μου, καθὼς καταδιώκει ὁ νυκτικόραξ ἐν τοῖς 
                            ὄρεσιν.
                        </p>
               </div>
               <div type="textpart" subtype="verse" n="21">
                  <p>καὶ εἶπεν Σαουλ Ἡμάρτηκα· ἐπίστρεφε, τέκνον Δαυιδ, 
                            ὅτι οὐ κακοποιήσω σε ἀνθ’ ὧν ἔντιμος ψυχή μου ἐν ὀφθαλμοῖς 
                            σου ἐν τῇ σήμερον· μεματαίωμαι καὶ ἠγνόηκα πολλὰ σφόδρα.
                        </p>
               </div>
               <div type="textpart" subtype="verse" n="22">
                  <p>καὶ ἀπεκρίθη Δαυιδ καὶ εἶπεν Ἰδοὺ τὸ δόρυ τοῦ βασιλέως· 
                            διελθέτω εἷς τῶν παιδαρίων καὶ λαβέτω αὐτό.
                        </p>
               </div>
               <div type="textpart" subtype="verse" n="23">
                  <p>καὶ κύριος ἐπιστρέψει
                             ἑκάστῳ τὰς δικαιοσύνας αὐτοῦ καὶ τὴν πίστιν αὐτοῦ, ὡς 
                            παρέδωκέν σε κύριος σήμερον εἰς χεῖράς μου καὶ οὐκ ἠθέλησα 
                            ἐπενεγκεῖν χεῖρά μου ἐπὶ χριστὸν κυρίου·
                        </p>
               </div>
               <div type="textpart" subtype="verse" n="24">
                  <p>καὶ ἰδοὺ καθὼς ἐμεγαλύνθη
                             ἡ ψυχή σου σήμερον ἐν ταύτῃ ἐν ὀφθαλμοῖς μου, οὕτως 
                            μεγαλυνθείη ἡ ψυχή μου ἐνώπιον κυρίου καὶ σκεπάσαι με καὶ ἐξελεῖταί
                            με ἐκ πάσης θλίψεως.
                        </p>
               </div>
               <div type="textpart" subtype="verse" n="25">
                  <p>καὶ εἶπεν Σαουλ πρὸς Δαυιδ Εὐλογημένος
                             σύ, τέκνον, καὶ ποιῶν ποιήσεις καὶ δυνάμενος δυνήσει. 
                            καὶ ἀπῆλθεν Δαυιδ εἰς τὴν ὁδὸν αὐτοῦ, καὶ Σαουλ ἀνέστρεψεν εἰς 
                            τὸν τόπον αὐτοῦ.
                        </p>
               </div>
            </div>
            <div type="textpart" subtype="chapter" n="27">
               <div type="textpart" subtype="verse" n="1">
                  <p>Καὶ εἶπεν Δαυιδ ἐν τῇ καρδίᾳ αὐτοῦ λέγων Νῦν προστεθήσομαι 
                            ἐν ἡμέρᾳ μιᾷ εἰς χεῖρας Σαουλ, καὶ οὐκ ἔστιν μοι ἀγαθόν, ἐὰν μὴ 
                            σωθῶ εἰς γῆν ἀλλοφύλων καὶ ἀνῇ Σαουλ τοῦ ζητεῖν με εἰς πᾶν 
                            ὅριον Ισραηλ, καὶ σωθήσομαι ἐκ χειρὸς αὐτοῦ.
                        </p>
               </div>
               <div type="textpart" subtype="verse" n="2">
                  <p>καὶ ἀνέστη Δαυιδ 
                            καὶ οἱ τετρακόσιοι ἄνδρες μετ’ αὐτοῦ καὶ ἐπορεύθη πρὸς Αγχους 
                            υἱὸν Αμμαχ βασιλέα Γεθ.
                        </p>
               </div>
               <div type="textpart" subtype="verse" n="3">
                  <p>καὶ ἐκάθισεν Δαυιδ μετὰ Αγχους ἐν Γεθ, 
                            αὐτὸς καὶ οἱ ἄνδρες αὐτοῦ, ἕκαστος καὶ ὁ οἶκος αὐτοῦ, καὶ Δαυιδ 
                            καὶ ἀμφότεραι αἱ γυναῖκες αὐτοῦ Αχινααμ ἡ Ιεζραηλῖτις καὶ Αβιγαια
                             ἡ γυνὴ Ναβαλ τοῦ Καρμηλίου.
                        </p>
               </div>
               <div type="textpart" subtype="verse" n="4">
                  <p>καὶ ἀνηγγέλη τῷ Σαουλ ὅτι 
                            πέφευγεν Δαυιδ εἰς Γεθ, καὶ οὐ προσέθετο ἔτι ζητεῖν αὐτόν.
                        </p>
               </div>
               <div type="textpart" subtype="verse" n="5">
                  <p>καὶ 
                            εἶπεν Δαυιδ πρὸς Αγχους Εἰ δὴ εὕρηκεν ὁ δοῦλός σου χάριν ἐν 
                            ὀφθαλμοῖς σου, δότωσαν δή μοι τόπον ἐν μιᾷ τῶν πόλεων τῶν 
                            κατ’ ἀγρὸν καὶ καθήσομαι ἐκεῖ· καὶ ἵνα τί κάθηται ὁ δοῦλός σου 
                            ἐν πόλει βασιλευομένῃ μετὰ σοῦ;
                        </p>
               </div>
               <div type="textpart" subtype="verse" n="6">
                  <p>καὶ ἔδωκεν αὐτῷ ἐν τῇ ἡμέρᾳ 
                            ἐκείνῃ τὴν Σεκελακ· διὰ τοῦτο ἐγενήθη Σεκελακ τῷ βασιλεῖ τῆς 
                            Ιουδαίας ἕως τῆς ἡμέρας ταύτης.
                        </p>
               </div>
               <div type="textpart" subtype="verse" n="7">
                  <p>καὶ ἐγενήθη ὁ ἀριθμὸς τῶν 
                            ἡμερῶν, ὧν ἐκάθισεν Δαυιδ ἐν ἀγρῷ τῶν ἀλλοφύλων, τέσσαρας 
                            μῆνας.
                        </p>
               </div>
               <div type="textpart" subtype="verse" n="8">
                  <p>καὶ ἀνέβαινεν Δαυιδ καὶ οἱ ἄνδρες αὐτοῦ καὶ ἐπετίθεντο 
                            ἐπὶ πάντα τὸν Γεσιρι καὶ ἐπὶ τὸν Αμαληκίτην· καὶ ἰδοὺ ἡ γῆ κατῳκεῖτο
                             ἀπὸ ἀνηκόντων ἡ ἀπὸ Γελαμψουρ τετειχισμένων καὶ ἕως γῆς 
                            Αἰγύπτου.
                        </p>
               </div>
               <div type="textpart" subtype="verse" n="9">
                  <p>καὶ ἔτυπτε τὴν γῆν καὶ οὐκ ἐζωογόνει ἄνδρα καὶ γυναῖκα
                             καὶ ἐλάμβανεν ποίμνια καὶ βουκόλια καὶ ὄνους καὶ καμήλους 
                            καὶ ἱματισμόν, καὶ ἀνέστρεψαν καὶ ἤρχοντο πρὸς Αγχους.
                        </p>
               </div>
               <div type="textpart" subtype="verse" n="10">
                  <p>καὶ 
                            εἶπεν Αγχους πρὸς Δαυιδ Ἐπὶ τίνα ἐπέθεσθε σήμερον; καὶ εἶπεν
                            Δαυιδ πρὸς Αγχους Κατὰ νότον τῆς Ιουδαίας καὶ κατὰ νότον 
                            Ιεσμεγα καὶ κατὰ νότον τοῦ Κενεζι.
                        </p>
               </div>
               <div type="textpart" subtype="verse" n="11">
                  <p>καὶ ἄνδρα καὶ γυναῖκα οὐκ 
                            ἐζωογόνησεν τοῦ εἰσαγαγεῖν εἰς Γεθ λέγων Μὴ ἀναγγείλωσιν εἰς 
                            Γεθ καθ’ ἡμῶν λέγοντες Τάδε Δαυιδ ποιεῖ. καὶ τόδε τὸ δικαίωμα 
                            αὐτοῦ πάσας τὰς ἡμέρας, ἃς ἐκάθητο Δαυιδ ἐν ἀγρῷ τῶν ἀλλοφύλων.
                        </p>
               </div>
               <div type="textpart" subtype="verse" n="12">
                  <p>καὶ ἐπιστεύθη Δαυιδ ἐν τῷ Αγχους σφόδρα λέγων Ἤισχυνται
                             αἰσχυνόμενος ἐν τῷ λαῷ αὐτοῦ ἐν Ισραηλ καὶ ἔσται μοι 
                            δοῦλος εἰς τὸν αἰῶνα.
                        </p>
               </div>
            </div>
            <div type="textpart" subtype="chapter" n="28">
               <div type="textpart" subtype="verse" n="1">
                  <p>Καὶ ἐγενήθη ἐν ταῖς ἡμέραις ἐκείναις καὶ συναθροίζονται ἀλλόφυλοι
                             ἐν ταῖς παρεμβολαῖς αὐτῶν ἐξελθεῖν πολεμεῖν μετὰ Ισραηλ, 
                            καὶ εἶπεν Αγχους πρὸς Δαυιδ Γινώσκων γνώσει ὅτι μετ’ ἐμοῦ 
                            ἐξελεύσει εἰς πόλεμον σὺ καὶ οἱ ἄνδρες σου.
                        </p>
               </div>
               <div type="textpart" subtype="verse" n="2">
                  <p>καὶ εἶπεν Δαυιδ 
                            πρὸς Αγχους Οὕτω νῦν γνώσει ἃ ποιήσει ὁ δοῦλός σου· καὶ 
                            εἶπεν Αγχους πρὸς Δαυιδ Οὕτως ἀρχισωματοφύλακα θήσομαί σε 
                            πάσας τὰς ἡμέρας.
                        </p>
               </div>
               <div type="textpart" subtype="verse" n="3">
                  <p>Καὶ Σαμουηλ ἀπέθανεν, καὶ ἐκόψαντο αὐτὸν πᾶς Ισραηλ καὶ 
                            θάπτουσιν αὐτὸν ἐν Αρμαθαιμ ἐν πόλει αὐτοῦ. καὶ Σαουλ περιεῖλεν 
                            τοὺς ἐγγαστριμύθους καὶ τοὺς γνώστας ἀπὸ τῆς γῆς.
                        </p>
               </div>
               <div type="textpart" subtype="verse" n="4">
                  <p>καὶ συναθροίζονται
                             οἱ ἀλλόφυλοι καὶ ἔρχονται καὶ παρεμβάλλουσιν εἰς 
                            Σωμαν, καὶ συναθροίζει Σαουλ πάντα ἄνδρα Ισραηλ καὶ παρεμβάλλουσιν
                             εἰς Γελβουε.
                        </p>
               </div>
               <div type="textpart" subtype="verse" n="5">
                  <p>καὶ εἶδεν Σαουλ τὴν παρεμβολὴν τῶν 
                            ἀλλοφύλων καὶ ἐφοβήθη, καὶ ἐξέστη ἡ καρδία αὐτοῦ σφόδρα.
                        </p>
               </div>
               <div type="textpart" subtype="verse" n="6">
                  <p>καὶ 
                            ἐπηρώτησεν Σαουλ διὰ κυρίου, καὶ οὐκ ἀπεκρίθη αὐτῷ κύριος ἐν 
                            τοῖς ἐνυπνίοις καὶ ἐν τοῖς δήλοις καὶ ἐν τοῖς προφήταις.
                        </p>
               </div>
               <div type="textpart" subtype="verse" n="7">
                  <p>καὶ εἶπεν
                             Σαουλ τοῖς παισὶν αὐτοῦ Ζητήσατέ μοι γυναῖκα ἐγγαστρίμυθον,
                             καὶ πορεύσομαι πρὸς αὐτὴν καὶ ζητήσω ἐν αὐτῇ· καὶ εἶπαν 
                            οἱ παῖδες αὐτοῦ πρὸς αὐτόν Ἰδοὺ γυνὴ ἐγγαστρίμυθος ἐν Αενδωρ.
                        </p>
               </div>
               <div type="textpart" subtype="verse" n="8">
                  <p>καὶ συνεκαλύψατο Σαουλ καὶ περιεβάλετο ἱμάτια ἕτερα καὶ πορεύεται
                             αὐτὸς καὶ δύο ἄνδρες μετ’ αὐτοῦ καὶ ἔρχονται πρὸς τὴν γυναῖκα
                             νυκτὸς καὶ εἶπεν αὐτῇ Μάντευσαι δή μοι ἐν τῷ ἐγγαστριμύθῳ
                             καὶ ἀνάγαγέ μοι ὃν ἐὰν εἴπω σοι.
                        </p>
               </div>
               <div type="textpart" subtype="verse" n="9">
                  <p>καὶ εἶπεν ἡ γυνὴ πρὸς 
                            αὐτόν Ἰδοὺ δὴ σὺ οἶδας ὅσα ἐποίησεν Σαουλ, ὡς ἐξωλέθρευσεν 
                            τοὺς ἐγγαστριμύθους καὶ τοὺς γνώστας ἀπὸ τῆς γῆς· καὶ ἵνα τί 
                            σὺ παγιδεύεις τὴν ψυχήν μου θανατῶσαι αὐτήν;
                        </p>
               </div>
               <div type="textpart" subtype="verse" n="10">
                  <p>καὶ ὤμοσεν
                            αὐτῇ Σαουλ λέγων Ζῇ κύριος, εἰ ἀπαντήσεταί σοι ἀδικία ἐν τῷ 
                            λόγῳ τούτῳ.
                        </p>
               </div>
               <div type="textpart" subtype="verse" n="11">
                  <p>καὶ εἶπεν ἡ γυνή Τίνα ἀναγάγω σοι; καὶ εἶπεν Τὸν 
                            Σαμουηλ ἀνάγαγέ μοι.
                        </p>
               </div>
               <div type="textpart" subtype="verse" n="12">
                  <p>καὶ εἶδεν ἡ γυνὴ τὸν Σαμουηλ καὶ ἀνεβόησεν
                             φωνῇ μεγάλῃ· καὶ εἶπεν ἡ γυνὴ πρὸς Σαουλ Ἵνα τί παρελογίσω
                             με; καὶ σὺ εἶ Σαουλ.
                        </p>
               </div>
               <div type="textpart" subtype="verse" n="13">
                  <p>καὶ εἶπεν αὐτῇ ὁ βασιλεύς Μὴ 
                            φοβοῦ, εἰπὸν τίνα ἑόρακας. καὶ εἶπεν αὐτῷ Θεοὺς ἑόρακα ἀναβαίνοντας
                             ἐκ τῆς γῆς.
                        </p>
               </div>
               <div type="textpart" subtype="verse" n="14">
                  <p>καὶ εἶπεν αὐτῇ Τί ἔγνως; καὶ εἶπεν αὐτῷ 
                            Ἄνδρα ὄρθιον ἀναβαίνοντα ἐκ τῆς γῆς, καὶ οὗτος διπλοΐδα ἀναβεβλημένος.
                             καὶ ἔγνω Σαουλ ὅτι Σαμουηλ οὗτος, καὶ ἔκυψεν ἐπὶ 
                            πρόσωπον αὐτοῦ ἐπὶ τὴν γῆν καὶ προσεκύνησεν αὐτῷ.
                        </p>
               </div>
               <div type="textpart" subtype="verse" n="15">
                  <p>καὶ εἶπεν 
                            Σαμουηλ Ἵνα τί παρηνώχλησάς μοι ἀναβῆναί με; καὶ εἶπεν Σαουλ 
                            Θλίβομαι σφόδρα, καὶ οἱ ἀλλόφυλοι πολεμοῦσιν ἐν ἐμοί, καὶ ὁ θεὸς 
                            ἀφέστηκεν ἀπ’ ἐμοῦ καὶ οὐκ ἐπακήκοέν μοι ἔτι καὶ ἐν χειρὶ τῶν 
                            προφητῶν καὶ ἐν τοῖς ἐνυπνίοις· καὶ νῦν κέκληκά σε γνωρίσαι 
                            μοι τί ποιήσω.
                        </p>
               </div>
               <div type="textpart" subtype="verse" n="16">
                  <p>καὶ εἶπεν Σαμουηλ Ἵνα τί ἐπερωτᾷς με; καὶ κύριος
                             ἀφέστηκεν ἀπὸ σοῦ καὶ γέγονεν μετὰ τοῦ πλησίον σου·
                        </p>
               </div>
               <div type="textpart" subtype="verse" n="17">
                  <p>καὶ πεποίηκεν κύριός σοι καθὼς ἐλάλησεν ἐν χειρί μου, καὶ διαρρήξει
                             κύριος τὴν βασιλείαν σου ἐκ χειρός σου καὶ δώσει αὐτὴν 
                            τῷ πλησίον σου τῷ Δαυιδ.
                        </p>
               </div>
               <div type="textpart" subtype="verse" n="18">
                  <p>διότι οὐκ ἤκουσας φωνῆς κυρίου 
                            καὶ οὐκ ἐποίησας θυμὸν ὀργῆς αὐτοῦ ἐν Αμαληκ, διὰ τοῦτο τὸ 
                            ῥῆμα ἐποίησεν κύριός σοι τῇ ἡμέρᾳ ταύτῃ.
                        </p>
               </div>
               <div type="textpart" subtype="verse" n="19">
                  <p>καὶ παραδώσει κύριος 
                            τὸν Ισραηλ μετὰ σοῦ εἰς χεῖρας ἀλλοφύλων, καὶ αὔριον σὺ καὶ οἱ 
                            υἱοί σου μετὰ σοῦ πεσοῦνται, καὶ τὴν παρεμβολὴν Ισραηλ δώσει 
                            κύριος εἰς χεῖρας ἀλλοφύλων.
                        </p>
               </div>
               <div type="textpart" subtype="verse" n="20">
                  <p>καὶ ἔσπευσεν Σαουλ καὶ ἔπεσεν 
                            ἑστηκὼς ἐπὶ τὴν γῆν καὶ ἐφοβήθη σφόδρα ἀπὸ τῶν λόγων Σαμουηλ·
                             καὶ ἰσχὺς ἐν αὐτῷ οὐκ ἦν ἔτι, οὐ γὰρ ἔφαγεν ἄρτον ὅλην 
                            τὴν ἡμέραν καὶ ὅλην τὴν νύκτα ἐκείνην.
                        </p>
               </div>
               <div type="textpart" subtype="verse" n="21">
                  <p>καὶ εἰσῆλθεν ἡ γυνὴ 
                            πρὸς Σαουλ καὶ εἶδεν ὅτι ἔσπευσεν σφόδρα, καὶ εἶπεν πρὸς αὐτόν 
                            Ἰδοὺ δὴ ἤκουσεν ἡ δούλη σου τῆς φωνῆς σου καὶ ἐθέμην τὴν 
                            ψυχήν μου ἐν τῇ χειρί μου καὶ ἤκουσα τοὺς λόγους, οὓς ἐλάλησάς
                             μοι·
                        </p>
               </div>
               <div type="textpart" subtype="verse" n="22">
                  <p>καὶ νῦν ἄκουσον δὴ φωνῆς τῆς δούλης σου, καὶ παραθήσω
                             ἐνώπιόν σου ψωμὸν ἄρτου, καὶ φάγε, καὶ ἔσται ἐν σοὶ ἰσχύς, 
                            ὅτι πορεύσῃ ἐν ὁδῷ.
                        </p>
               </div>
               <div type="textpart" subtype="verse" n="23">
                  <p>καὶ οὐκ ἐβουλήθη φαγεῖν· καὶ παρεβιάζοντο 
                            αὐτὸν οἱ παῖδες αὐτοῦ καὶ ἡ γυνή, καὶ ἤκουσεν τῆς φωνῆς αὐτῶν 
                            καὶ ἀνέστη ἀπὸ τῆς γῆς καὶ ἐκάθισεν ἐπὶ τὸν δίφρον.
                        </p>
               </div>
               <div type="textpart" subtype="verse" n="24">
                  <p>καὶ τῇ
                            γυναικὶ ἦν δάμαλις νομὰς ἐν τῇ οἰκίᾳ, καὶ ἔσπευσεν καὶ ἔθυσεν 
                            αὐτὴν καὶ ἔλαβεν ἄλευρα καὶ ἐφύρασεν καὶ ἔπεψεν ἄζυμα
                        </p>
               </div>
               <div type="textpart" subtype="verse" n="25">
                  <p>καὶ 
                            προσήγαγεν ἐνώπιον Σαουλ καὶ ἐνώπιον τῶν παίδων αὐτοῦ, καὶ 
                            ἔφαγον. καὶ ἀνέστησαν καὶ ἀπῆλθον τὴν νύκτα ἐκείνην.
                        </p>
               </div>
            </div>
            <div type="textpart" subtype="chapter" n="29">
               <div type="textpart" subtype="verse" n="1">
                  <p>Καὶ συναθροίζουσιν ἀλλόφυλοι πάσας τὰς παρεμβολὰς αὐτῶν 
                            εἰς Αφεκ, καὶ Ισραηλ παρενέβαλεν ἐν Αενδωρ τῇ ἐν Ιεζραελ.
                        </p>
               </div>
               <div type="textpart" subtype="verse" n="2">
                  <p>καὶ 
                            σατράπαι ἀλλοφύλων παρεπορεύοντο εἰς ἑκατοντάδας καὶ χιλιάδας, 
                            καὶ Δαυιδ καὶ οἱ ἄνδρες αὐτοῦ παρεπορεύοντο ἐπ’ ἐσχάτων μετὰ 
                            Αγχους.
                        </p>
               </div>
               <div type="textpart" subtype="verse" n="3">
                  <p>καὶ εἶπον οἱ σατράπαι τῶν ἀλλοφύλων Τίνες οἱ διαπορευόμενοι
                             οὗτοι; καὶ εἶπεν Αγχους πρὸς τοὺς στρατηγοὺς τῶν 
                            ἀλλοφύλων Οὐχ οὗτος Δαυιδ ὁ δοῦλος Σαουλ βασιλέως Ισραηλ; 
                            γέγονεν μεθ’ ἡμῶν ἡμέρας τοῦτο δεύτερον ἔτος, καὶ οὐχ εὕρηκα 
                            ἐν αὐτῷ οὐθὲν ἀφ’ ἧς ἡμέρας ἐνέπεσεν πρός με καὶ ἕως τῆς ἡμέρας
                             ταύτης.
                        </p>
               </div>
               <div type="textpart" subtype="verse" n="4">
                  <p>καὶ ἐλυπήθησαν ἐπ’ αὐτῷ οἱ στρατηγοὶ τῶν ἀλλοφύλων
                             καὶ λέγουσιν αὐτῷ Ἀπόστρεψον τὸν ἄνδρα εἰς τὸν τόπον 
                            αὐτοῦ, οὗ κατέστησας αὐτὸν ἐκεῖ, καὶ μὴ ἐρχέσθω μεθ’ ἡμῶν εἰς 
                            τὸν πόλεμον καὶ μὴ γινέσθω ἐπίβουλος τῆς παρεμβολῆς· καὶ ἐν 
                            τίνι διαλλαγήσεται οὗτος τῷ κυρίῳ αὐτοῦ; οὐχὶ ἐν ταῖς κεφαλαῖς 
                            τῶν ἀνδρῶν ἐκείνων;
                        </p>
               </div>
               <div type="textpart" subtype="verse" n="5">
                  <p>οὐχ οὗτος Δαυιδ, ᾧ ἐξῆρχον ἐν χοροῖς 
                            λέγοντες 
                            Ἐπάταξεν Σαουλ ἐν χιλιάσιν αὐτοῦ 
                            καὶ Δαυιδ ἐν μυριάσιν αὐτοῦ;
                        </p>
               </div>
               <div type="textpart" subtype="verse" n="6">
                  <p>καὶ ἐκάλεσεν Αγχους τὸν Δαυιδ καὶ εἶπεν αὐτῷ Ζῇ κύριος ὅτι 
                            εὐθὴς σὺ καὶ ἀγαθὸς ἐν ὀφθαλμοῖς μου, καὶ ἡ ἔξοδός σου καὶ ἡ 
                            εἴσοδός σου μετ’ ἐμοῦ ἐν τῇ παρεμβολῇ, καὶ ὅτι οὐχ εὕρηκα κατὰ 
                            σοῦ κακίαν ἀφ’ ἧς ἡμέρας ἥκεις πρός με ἕως τῆς σήμερον ἡμέρας·
                             καὶ ἐν ὀφθαλμοῖς τῶν σατραπῶν οὐκ ἀγαθὸς σύ·
                        </p>
               </div>
               <div type="textpart" subtype="verse" n="7">
                  <p>καὶ νῦν 
                            ἀνάστρεφε καὶ πορεύου εἰς εἰρήνην, καὶ οὐ μὴ ποιήσεις κακίαν ἐν 
                            ὀφθαλμοῖς τῶν σατραπῶν τῶν ἀλλοφύλων.
                        </p>
               </div>
               <div type="textpart" subtype="verse" n="8">
                  <p>καὶ εἶπεν Δαυιδ πρὸς 
                            Αγχους Τί πεποίηκά σοι καὶ τί εὗρες ἐν τῷ δούλῳ σου ἀφ’ ἧς 
                            ἡμέρας ἤμην ἐνώπιόν σου καὶ ἕως τῆς ἡμέρας ταύτης, ὅτι οὐ μὴ 
                            ἔλθω πολεμῆσαι τοὺς ἐχθροὺς τοῦ κυρίου μου τοῦ βασιλέως;
                        </p>
               </div>
               <div type="textpart" subtype="verse" n="9">
                  <p>καὶ ἀπεκρίθη Αγχους πρὸς Δαυιδ Οἶδα ὅτι ἀγαθὸς σὺ ἐν ὀφθαλμοῖς
                             μου, ἀλλ’ οἱ σατράπαι τῶν ἀλλοφύλων λέγουσιν Οὐχ ἥξει
                            μεθ’ ἡμῶν εἰς πόλεμον.
                        </p>
               </div>
               <div type="textpart" subtype="verse" n="10">
                  <p>καὶ νῦν ὄρθρισον τὸ πρωί, σὺ καὶ οἱ 
                            παῖδες τοῦ κυρίου σου οἱ ἥκοντες μετὰ σοῦ, καὶ πορεύεσθε εἰς 
                            τὸν τόπον, οὗ κατέστησα ὑμᾶς ἐκεῖ, καὶ λόγον λοιμὸν μὴ θῇς ἐν 
                            καρδίᾳ σου, ὅτι ἀγαθὸς σὺ ἐνώπιόν μου· καὶ ὀρθρίσατε ἐν τῇ 
                            ὁδῷ, καὶ φωτισάτω ὑμῖν, καὶ πορεύθητε.
                        </p>
               </div>
               <div type="textpart" subtype="verse" n="11">
                  <p>καὶ ὤρθρισεν Δαυιδ 
                            αὐτὸς καὶ οἱ ἄνδρες αὐτοῦ ἀπελθεῖν καὶ φυλάσσειν τὴν γῆν τῶν 
                            ἀλλοφύλων, καὶ οἱ ἀλλόφυλοι ἀνέβησαν πολεμεῖν ἐπὶ Ισραηλ.
                        </p>
               </div>
            </div>
            <div type="textpart" subtype="chapter" n="30">
               <div type="textpart" subtype="verse" n="1">
                  <p>Καὶ ἐγενήθη εἰσελθόντος Δαυιδ καὶ τῶν ἀνδρῶν αὐτοῦ εἰς 
                            Σεκελακ τῇ ἡμέρᾳ τῇ τρίτῃ, καὶ Αμαληκ ἐπέθετο ἐπὶ τὸν νότον 
                            καὶ ἐπὶ Σεκελακ καὶ ἐπάταξεν τὴν Σεκελακ καὶ ἐνεπύρισεν αὐτὴν 
                            ἐν πυρί·
                        </p>
               </div>
               <div type="textpart" subtype="verse" n="2">
                  <p>καὶ τὰς γυναῖκας καὶ πάντα τὰ ἐν αὐτῇ ἀπὸ μικροῦ 
                            ἕως μεγάλου οὐκ ἐθανάτωσαν ἄνδρα καὶ γυναῖκα, ἀλλ’ ᾐχμαλώτευσαν
                             καὶ ἀπῆλθον εἰς τὴν ὁδὸν αὐτῶν.
                        </p>
               </div>
               <div type="textpart" subtype="verse" n="3">
                  <p>καὶ ἦλθεν Δαυιδ καὶ οἱ 
                            ἄνδρες αὐτοῦ εἰς τὴν πόλιν, καὶ ἰδοὺ ἐμπεπύρισται ἐν πυρί, αἱ δὲ 
                            γυναῖκες αὐτῶν καὶ οἱ υἱοὶ αὐτῶν καὶ αἱ θυγατέρες αὐτῶν ᾐχμαλωτευμένοι.
                        </p>
               </div>
               <div type="textpart" subtype="verse" n="4">
                  <p>καὶ ἦρεν Δαυιδ καὶ οἱ ἄνδρες αὐτοῦ τὴν φωνὴν αὐτῶν
                             καὶ ἔκλαυσαν, ἕως ὅτου οὐκ ἦν ἐν αὐτοῖς ἰσχὺς ἔτι κλαίειν.
                        </p>
               </div>
               <div type="textpart" subtype="verse" n="5">
                  <p>καὶ ἀμφότεραι αἱ γυναῖκες Δαυιδ ᾐχμαλωτεύθησαν, Αχινοομ ἡ 
                            Ιεζραηλῖτις καὶ Αβιγαια ἡ γυνὴ Ναβαλ τοῦ Καρμηλίου.
                        </p>
               </div>
               <div type="textpart" subtype="verse" n="6">
                  <p>καὶ ἐθλίβη
                             Δαυιδ σφόδρα, ὅτι εἶπεν ὁ λαὸς λιθοβολῆσαι αὐτόν, ὅτι κατώδυνος
                             ψυχὴ παντὸς τοῦ λαοῦ, ἑκάστου ἐπὶ τοὺς υἱοὺς αὐτοῦ καὶ 
                            ἐπὶ τὰς θυγατέρας αὐτοῦ· καὶ ἐκραταιώθη Δαυιδ ἐν κυρίῳ θεῷ 
                            αὐτοῦ.
                        </p>
               </div>
               <div type="textpart" subtype="verse" n="7">
                  <p>καὶ εἶπεν Δαυιδ πρὸς Αβιαθαρ τὸν ἱερέα υἱὸν Αχιμελεχ 
                            Προσάγαγε τὸ εφουδ.
                        </p>
               </div>
               <div type="textpart" subtype="verse" n="8">
                  <p>καὶ ἐπηρώτησεν Δαυιδ διὰ τοῦ κυρίου λέγων
                             Εἰ καταδιώξω ὀπίσω τοῦ γεδδουρ τούτου; εἰ καταλήμψομαι 
                            αὐτούς; καὶ εἶπεν αὐτῷ Καταδίωκε, ὅτι καταλαμβάνων καταλήμψῃ 
                            καὶ ἐξαιρούμενος ἐξελῇ.
                        </p>
               </div>
               <div type="textpart" subtype="verse" n="9">
                  <p>καὶ ἐπορεύθη Δαυιδ, αὐτὸς καὶ οἱ ἑξακόσιοι
                             ἄνδρες μετ’ αὐτοῦ, καὶ ἔρχονται ἕως τοῦ χειμάρρου Βοσορ, 
                            καὶ οἱ περισσοὶ ἔστησαν.
                        </p>
               </div>
               <div type="textpart" subtype="verse" n="10">
                  <p>καὶ κατεδίωξεν ἐν τετρακοσίοις ἀνδράσιν,
                             ὑπέστησαν δὲ διακόσιοι ἄνδρες, οἵτινες ἐκάθισαν πέραν τοῦ 
                            χειμάρρου τοῦ Βοσορ.
                        </p>
               </div>
               <div type="textpart" subtype="verse" n="11">
                  <p>καὶ εὑρίσκουσιν ἄνδρα Αἰγύπτιον ἐν ἀγρῷ
                            καὶ λαμβάνουσιν αὐτὸν καὶ ἄγουσιν αὐτὸν πρὸς Δαυιδ ἐν ἀγρῷ· 
                            καὶ διδόασιν αὐτῷ ἄρτον, καὶ ἔφαγεν, καὶ ἐπότισαν αὐτὸν ὕδωρ·
                        </p>
               </div>
               <div type="textpart" subtype="verse" n="12">
                  <p>καὶ διδόασιν αὐτῷ κλάσμα παλάθης, καὶ ἔφαγεν, καὶ κατέστη τὸ 
                            πνεῦμα αὐτοῦ ἐν αὐτῷ, ὅτι οὐ βεβρώκει ἄρτον καὶ οὐ πεπώκει 
                            ὕδωρ τρεῖς ἡμέρας καὶ τρεῖς νύκτας.
                        </p>
               </div>
               <div type="textpart" subtype="verse" n="13">
                  <p>καὶ εἶπεν αὐτῷ Δαυιδ Τίνος 
                            σὺ εἶ καὶ πόθεν εἶ; καὶ εἶπεν τὸ παιδάριον τὸ Αἰγύπτιον Ἐγώ 
                            εἰμι δοῦλος ἀνδρὸς Αμαληκίτου, καὶ κατέλιπέν με ὁ κύριός μου, 
                            ὅτι ἠνωχλήθην ἐγὼ σήμερον τριταῖος.
                        </p>
               </div>
               <div type="textpart" subtype="verse" n="14">
                  <p>καὶ ἡμεῖς ἐπεθέμεθα ἐπὶ 
                            νότον τοῦ Χολθι καὶ ἐπὶ τὰ τῆς Ιουδαίας μέρη καὶ ἐπὶ νότον Χελουβ
                             καὶ τὴν Σεκελακ ἐνεπυρίσαμεν ἐν πυρί.
                        </p>
               </div>
               <div type="textpart" subtype="verse" n="15">
                  <p>καὶ εἶπεν πρὸς αὐτὸν
                             Δαυιδ Εἰ κατάξεις με ἐπὶ τὸ γεδδουρ τοῦτο; καὶ εἶπεν Ὄμοσον
                             δή μοι κατὰ τοῦ θεοῦ μὴ θανατώσειν με καὶ μὴ παραδοῦναί 
                            με εἰς χεῖρας τοῦ κυρίου μου, καὶ κατάξω σε ἐπὶ τὸ γεδδουρ τοῦτο.
                        </p>
               </div>
               <div type="textpart" subtype="verse" n="16">
                  <p>καὶ κατήγαγεν αὐτὸν ἐκεῖ, καὶ ἰδοὺ οὗτοι διακεχυμένοι ἐπὶ 
                            πρόσωπον πάσης τῆς γῆς ἐσθίοντες καὶ πίνοντες καὶ ἑορτάζοντες 
                            ἐν πᾶσι τοῖς σκύλοις τοῖς μεγάλοις, οἷς ἔλαβον ἐκ γῆς ἀλλοφύλων 
                            καὶ ἐκ γῆς Ιουδα.
                        </p>
               </div>
               <div type="textpart" subtype="verse" n="17">
                  <p>καὶ ἦλθεν ἐπ’ αὐτοὺς Δαυιδ καὶ ἐπάταξεν αὐτοὺς
                             ἀπὸ ἑωσφόρου ἕως δείλης καὶ τῇ ἐπαύριον, καὶ οὐκ ἐσώθη 
                            ἐξ αὐτῶν ἀνὴρ ὅτι ἀλλ’ ἢ τετρακόσια παιδάρια, ἃ ἦν ἐπιβεβηκότα 
                            ἐπὶ τὰς καμήλους καὶ ἔφυγον.
                        </p>
               </div>
               <div type="textpart" subtype="verse" n="18">
                  <p>καὶ ἀφείλατο Δαυιδ πάντα, ἃ ἔλαβον
                             οἱ Αμαληκῖται, καὶ ἀμφοτέρας τὰς γυναῖκας αὐτοῦ ἐξείλατο.
                        </p>
               </div>
               <div type="textpart" subtype="verse" n="19">
                  <p>καὶ οὐ διεφώνησεν αὐτοῖς ἀπὸ μικροῦ ἕως μεγάλου καὶ ἀπὸ 
                            τῶν σκύλων καὶ ἕως υἱῶν καὶ θυγατέρων καὶ ἕως πάντων, ὧν 
                            ἔλαβον αὐτῶν· τὰ πάντα ἐπέστρεψεν Δαυιδ.
                        </p>
               </div>
               <div type="textpart" subtype="verse" n="20">
                  <p>καὶ ἔλαβεν Δαυιδ 
                            πάντα τὰ ποίμνια καὶ τὰ βουκόλια καὶ ἀπήγαγεν ἔμπροσθεν τῶν 
                            σκύλων, καὶ τοῖς σκύλοις ἐκείνοις ἐλέγετο Ταῦτα τὰ σκῦλα Δαυιδ. 
                            —
                        </p>
               </div>
               <div type="textpart" subtype="verse" n="21">
                  <p>καὶ παραγίνεται Δαυιδ πρὸς τοὺς διακοσίους ἄνδρας τοὺς 
                            ἐκλυθέντας τοῦ πορεύεσθαι ὀπίσω Δαυιδ καὶ ἐκάθισεν αὐτοὺς ἐν 
                            τῷ χειμάρρῳ τῷ Βοσορ, καὶ ἐξῆλθον εἰς ἀπάντησιν Δαυιδ καὶ εἰς 
                            ἀπάντησιν τοῦ λαοῦ τοῦ μετ’ αὐτοῦ, καὶ προσήγαγεν Δαυιδ ἕως 
                            τοῦ λαοῦ, καὶ ἠρώτησαν αὐτὸν τὰ εἰς εἰρήνην.
                        </p>
               </div>
               <div type="textpart" subtype="verse" n="22">
                  <p>καὶ ἀπεκρίθη πᾶς 
                            ἀνὴρ λοιμὸς καὶ πονηρὸς τῶν ἀνδρῶν τῶν πολεμιστῶν τῶν πορευθέντων
                            μετὰ Δαυιδ καὶ εἶπαν Ὅτι οὐ κατεδίωξαν μεθ’ ἡμῶν, 
                            οὐ δώσομεν αὐτοῖς ἐκ τῶν σκύλων, ὧν ἐξειλάμεθα, ὅτι ἀλλ’ ἢ 
                            ἕκαστος τὴν γυναῖκα αὐτοῦ καὶ τὰ τέκνα αὐτοῦ ἀπαγέσθωσαν καὶ 
                            ἀποστρεφέτωσαν.
                        </p>
               </div>
               <div type="textpart" subtype="verse" n="23">
                  <p>καὶ εἶπεν Δαυιδ Οὐ ποιήσετε οὕτως μετὰ τὸ 
                            παραδοῦναι τὸν κύριον ἡμῖν καὶ φυλάξαι ἡμᾶς καὶ παρέδωκεν 
                            κύριος τὸν γεδδουρ τὸν ἐπερχόμενον ἐφ’ ἡμᾶς εἰς χεῖρας ἡμῶν.
                        </p>
               </div>
               <div type="textpart" subtype="verse" n="24">
                  <p>καὶ τίς ὑπακούσεται ὑμῶν τῶν λόγων τούτων; ὅτι οὐχ ἧττον 
                            ὑμῶν εἰσιν· διότι κατὰ τὴν μερίδα τοῦ καταβαίνοντος εἰς πόλεμον 
                            οὕτως ἔσται ἡ μερὶς τοῦ καθημένου ἐπὶ τὰ σκεύη· κατὰ τὸ αὐτὸ 
                            μεριοῦνται.
                        </p>
               </div>
               <div type="textpart" subtype="verse" n="25">
                  <p>καὶ ἐγενήθη ἀπὸ τῆς ἡμέρας ἐκείνης καὶ ἐπάνω καὶ 
                            ἐγένετο εἰς πρόσταγμα καὶ εἰς δικαίωμα τῷ Ισραηλ ἕως τῆς σήμερον.
                        </p>
               </div>
               <div type="textpart" subtype="verse" n="26">
                  <p>Καὶ ἦλθεν Δαυιδ εἰς Σεκελακ καὶ ἀπέστειλεν τοῖς πρεσβυτέροις
                             Ιουδα τῶν σκύλων καὶ τοῖς πλησίον αὐτοῦ λέγων Ἰδοὺ ἀπὸ 
                            τῶν σκύλων τῶν ἐχθρῶν κυρίου·
                        </p>
               </div>
               <div type="textpart" subtype="verse" n="27">
                  <p>τοῖς ἐν Βαιθσουρ καὶ τοῖς ἐν 
                            Ραμα νότου καὶ τοῖς ἐν Ιεθθορ
                        </p>
               </div>
               <div type="textpart" subtype="verse" n="28">
                  <p>καὶ τοῖς ἐν Αροηρ καὶ τοῖς Αμμαδι
                             καὶ τοῖς ἐν Σαφι καὶ τοῖς ἐν Εσθιε
                        </p>
               </div>
               <div type="textpart" subtype="verse" n="28a">
                  <p>καὶ τοῖς ἐν Γεθ καὶ τοῖς 
                            ἐν Κιναν καὶ τοῖς ἐν Σαφεκ καὶ τοῖς ἐν Θιμαθ
                        </p>
               </div>
               <div type="textpart" subtype="verse" n="29">
                  <p>καὶ τοῖς ἐν Καρμήλῳ
                             καὶ τοῖς ἐν ταῖς πόλεσιν τοῦ Ιεραμηλι καὶ τοῖς ἐν ταῖς πόλεσιν
                             τοῦ Κενεζι
                        </p>
               </div>
               <div type="textpart" subtype="verse" n="30">
                  <p>καὶ τοῖς ἐν Ιεριμουθ καὶ τοῖς ἐν Βηρσαβεε καὶ 
                            τοῖς ἐν Νοο
                        </p>
               </div>
               <div type="textpart" subtype="verse" n="31">
                  <p>καὶ τοῖς ἐν Χεβρων καὶ εἰς πάντας τοὺς τόπους, 
                            οὓς διῆλθεν Δαυιδ ἐκεῖ, αὐτὸς καὶ οἱ ἄνδρες αὐτοῦ.
                        </p>
               </div>
            </div>
            <div type="textpart" subtype="chapter" n="31">
               <div type="textpart" subtype="verse" n="1">
                  <p>Καὶ οἱ ἀλλόφυλοι ἐπολέμουν ἐπὶ Ισραηλ, καὶ ἔφυγον οἱ ἄνδρες 
                            Ισραηλ ἐκ προσώπου τῶν ἀλλοφύλων, καὶ πίπτουσιν τραυματίαι 
                            ἐν τῷ ὄρει τῷ Γελβουε.
                        </p>
               </div>
               <div type="textpart" subtype="verse" n="2">
                  <p>καὶ συνάπτουσιν ἀλλόφυλοι τῷ Σαουλ 
                            καὶ τοῖς υἱοῖς αὐτοῦ, καὶ τύπτουσιν ἀλλόφυλοι τὸν Ιωναθαν καὶ 
                            τὸν Αμιναδαβ καὶ τὸν Μελχισα υἱοὺς Σαουλ.
                        </p>
               </div>
               <div type="textpart" subtype="verse" n="3">
                  <p>καὶ βαρύνεται ὁ πόλεμος
                             ἐπὶ Σαουλ, καὶ εὑρίσκουσιν αὐτὸν οἱ ἀκοντισταί, ἄνδρες
                            τοξόται, καὶ ἐτραυματίσθη εἰς τὰ ὑποχόνδρια.
                        </p>
               </div>
               <div type="textpart" subtype="verse" n="4">
                  <p>καὶ εἶπεν Σαουλ 
                            πρὸς τὸν αἴροντα τὰ σκεύη αὐτοῦ Σπάσαι τὴν ῥομφαίαν σου καὶ 
                            ἀποκέντησόν με ἐν αὐτῇ, μὴ ἔλθωσιν οἱ ἀπερίτμητοι οὗτοι καὶ 
                            ἀποκεντήσωσίν με καὶ ἐμπαίξωσίν μοι. καὶ οὐκ ἐβούλετο ὁ αἴρων 
                            τὰ σκεύη αὐτοῦ, ὅτι ἐφοβήθη σφόδρα· καὶ ἔλαβεν Σαουλ τὴν 
                            ῥομφαίαν καὶ ἐπέπεσεν ἐπ’ αὐτήν.
                        </p>
               </div>
               <div type="textpart" subtype="verse" n="5">
                  <p>καὶ εἶδεν ὁ αἴρων τὰ σκεύη 
                            αὐτοῦ ὅτι τέθνηκεν Σαουλ, καὶ ἐπέπεσεν καὶ αὐτὸς ἐπὶ τὴν ῥομφαίαν
                             αὐτοῦ καὶ ἀπέθανεν μετ’ αὐτοῦ.
                        </p>
               </div>
               <div type="textpart" subtype="verse" n="6">
                  <p>καὶ ἀπέθανεν Σαουλ καὶ 
                            οἱ τρεῖς υἱοὶ αὐτοῦ καὶ ὁ αἴρων τὰ σκεύη αὐτοῦ ἐν τῇ ἡμέρᾳ 
                            ἐκείνῃ κατὰ τὸ αὐτό.
                        </p>
               </div>
               <div type="textpart" subtype="verse" n="7">
                  <p>καὶ εἶδον οἱ ἄνδρες Ισραηλ οἱ ἐν τῷ πέραν 
                            τῆς κοιλάδος καὶ οἱ ἐν τῷ πέραν τοῦ Ιορδάνου ὅτι ἔφυγον οἱ ἄνδρες
                             Ισραηλ καὶ ὅτι τέθνηκεν Σαουλ καὶ οἱ υἱοὶ αὐτοῦ, καὶ καταλείπουσιν
                             τὰς πόλεις αὐτῶν καὶ φεύγουσιν· καὶ ἔρχονται οἱ ἀλλόφυλοι
                             καὶ κατοικοῦσιν ἐν αὐταῖς. —
                        </p>
               </div>
               <div type="textpart" subtype="verse" n="8">
                  <p>καὶ ἐγενήθη τῇ ἐπαύριον καὶ 
                            ἔρχονται οἱ ἀλλόφυλοι ἐκδιδύσκειν τοὺς νεκροὺς καὶ εὑρίσκουσιν 
                            τὸν Σαουλ καὶ τοὺς τρεῖς υἱοὺς αὐτοῦ πεπτωκότας ἐπὶ τὰ ὄρη 
                            Γελβουε.
                        </p>
               </div>
               <div type="textpart" subtype="verse" n="9">
                  <p>καὶ ἀποστρέφουσιν αὐτὸν καὶ ἐξέδυσαν τὰ σκεύη αὐτοῦ 
                            καὶ ἀποστέλλουσιν αὐτὰ εἰς γῆν ἀλλοφύλων κύκλῳ εὐαγγελίζοντες 
                            τοῖς εἰδώλοις αὐτῶν καὶ τῷ λαῷ αὐτῶν·
                        </p>
               </div>
               <div type="textpart" subtype="verse" n="10">
                  <p>καὶ ἀνέθηκαν τὰ σκεύη 
                            αὐτοῦ εἰς τὸ Ἀσταρτεῖον καὶ τὸ σῶμα αὐτοῦ κατέπηξαν ἐν τῷ 
                            τείχει Βαιθσαν.
                        </p>
               </div>
               <div type="textpart" subtype="verse" n="11">
                  <p>καὶ ἀκούουσιν οἱ κατοικοῦντες Ιαβις τῆς Γαλααδίτιδος
                             ἃ ἐποίησαν οἱ ἀλλόφυλοι τῷ Σαουλ.
                        </p>
               </div>
               <div type="textpart" subtype="verse" n="12">
                  <p>καὶ ἀνέστησαν πᾶς 
                            ἀνὴρ δυνάμεως καὶ ἐπορεύθησαν ὅλην τὴν νύκτα καὶ ἔλαβον τὸ 
                            σῶμα Σαουλ καὶ τὸ σῶμα Ιωναθαν τοῦ υἱοῦ αὐτοῦ ἀπὸ τείχους 
                            Βαιθσαν καὶ φέρουσιν αὐτοὺς εἰς Ιαβις καὶ κατακαίουσιν αὐτοὺς 
                            ἐκεῖ.
                        </p>
               </div>
               <div type="textpart" subtype="verse" n="13">
                  <p>καὶ λαμβάνουσιν τὰ ὀστᾶ αὐτῶν καὶ θάπτουσιν ὑπὸ τὴν 
                            ἄρουραν τὴν Ιαβις καὶ νηστεύουσιν ἑπτὰ ἡμέρας.
                        </p>
               </div>
            </div>
         </div>
      </body>
   </text>
</TEI>
