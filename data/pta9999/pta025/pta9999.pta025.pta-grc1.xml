<?xml version="1.0" encoding="UTF-8"?>
<?xml-model href="https://raw.githubusercontent.com/PatristicTextArchive/Schema/master/tei-pta.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Machabaeorum III</title>
            <author>Septuaginta</author>
            <respStmt>
               <persName xml:id="AvS">
                        Annette von Stockhausen
                    </persName>
               <resp>
                        Conversion to CTS-compliant PTA TEI
                    </resp>
            </respStmt>
         </titleStmt>
         <publicationStmt>
            <authority>
                    Berlin-Brandenburgische Akademie der Wissenschaften
                </authority>
            <distributor>
                    Patristic Text Archive
                </distributor>
            <availability>
               <licence target="https://creativecommons.org/licenses/by-sa/4.0/">
                        Available under a Creative Commons Attribution ShareAlike 4.0 International License
                    </licence>
            </availability>
            <date>
                    2021
                </date>
            <idno type="PTA">
                    pta9999.pta025
                </idno>
            <idno type="TLG">tlg0527.tlg025</idno>
         </publicationStmt>
         <sourceDesc>
            <listBibl>
               <biblStruct type="book" xml:id="Rahlfs">
                  <monogr>
                     <title level="m">Septuaginta : id est, Vetus Testamentum graece iuxta LXX interpretes</title>
                     <title type="short">Septuaginta</title>
                     <editor>
                        <forename>Alfred</forename>
                        <surname>Rahlfs</surname>
                     </editor>
                     <imprint>
                        <pubPlace>Stuttgart</pubPlace>
                        <publisher>Württembergische Bibelanstalt</publisher>
                        <date>1935</date>
                     </imprint>
                     <biblScope unit="volume">I</biblScope>
                     <biblScope unit="page" from="1139" to="1156">1139–1156</biblScope>
                  </monogr>
               </biblStruct>
            </listBibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="verse"
                         matchPattern="(.+).(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="chapter"
                         matchPattern="(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3,$4/$1">
               <p>For references to the Septuagint LXX is used as abbreviation, for references to the New Testament NA is used as abbreviation for the version, for references to the Vulgata Vg is used as abbrevation, for references to the Peshitta PES is used as abbrevation, for references to the Hexapla Hexapla is used as abbreviation.</p>
               <p>Noted are references to a biblical book, chapter, verse, sc. LXX:Gn:1:1; also possible: LXX:Gn:1:1-3 for a sequence of verses or LXX:Gn:1:1.3 for two verses not following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa, 2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps, Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah, Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk, Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm, Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible: LXX:Gn:1-3 for a sequence of chapters or LXX:Gn:1.3 for two chapters not following each other.</p>
            </cRefPattern>
            <cRefPattern matchPattern="(.+):(.+)"
                         replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <refsDecl xml:id="pta">
            <cRefPattern matchPattern="(.+)" replacementPattern="https://pta.bbaw.de/text/$1">
               <p>References to PTA-CTS-URNs</p>
            </cRefPattern>
         </refsDecl>
         <refsDecl xml:id="perseus">
            <cRefPattern matchPattern="(.+)"
                         replacementPattern="https://scaife.perseus.org/reader/$1">
               <p>References to Perseus-CTS-URNs</p>
            </cRefPattern>
         </refsDecl>
         <editorialDecl>
            <interpretation>
               <p>
        This file is encoded according to the guidelines of the Patristic Text Archive (PTA). See <ref target="https://pta.bbaw.de/project/encoding-guidelines">https://pta.bbaw.de/project/encoding-guidelines</ref> and <ref target="https://doi.org/10.5281/zenodo.3737666">https://doi.org/10.5281/zenodo.3737666</ref>.
    </p>
               <p xml:id="biblical-quotations" ana="not-annotated not-identified">
        Biblical quotations are not annotated and not referenced. References follow the scheme declared <ref target="#biblical">above</ref>.
    </p>
               <p xml:id="other-references" ana="not-annotated not-identified">
        Other references are not annotated and not referenced. References to texts in the PTA follow the scheme declared <ref target="#pta">above (pta)</ref>, references to texts available in the <ref target="https://scaife.perseus.org/">Perseus Digital Library</ref> follow the scheme declared <ref target="#perseus">above (perseus)</ref>. If the referenced text is not available in either repository, the reference for the referenced text is given in the attribute @source in the form “Authorabbrev_Workabbrev_Location”; ancient Greek authors should be referenced according to the lists of H. G. Liddell/R. Scott/H. S. Jones, A Greek - English Lexicon, Oxford 1968 (9th edition) and G. W. H. Lampe, A Patristic Greek Lexicon, Oxford 1987 (3rd edition), for Latin ones the abbreviations of the Thesaurus Linguae Latinae (cf. Index librorum scriptorum inscriptionum ex quibus exempla afferuntur) should be used, with dots in the abbreviations deleted without replacement.
    </p>
               <p xml:id="persons" ana="not-annotated not-identified">
        Persons are not annotated and not referenced with IDs according to the <ref target="https://github.com/PatristicTextArchive/tipnr_data">TIPNR - Tyndale Individualised Proper Names with all References</ref> list for biblical persons and IDs of <ref target="https://github.com/PatristicTextArchive/pta_metadata/blob/main/pta_persons.json">PTA persons index</ref> for all other persons.
    </p>
               <p xml:id="groups" ana="not-annotated not-identified">
        Groups of persons and organisations are not annotated and not referenced with IDs according to the IDs of <ref target="https://github.com/PatristicTextArchive/pta_metadata/blob/main/pta_groups.json">PTA groups index</ref> for all other groups.
    </p>
               <p xml:id="places" ana="not-annotated not-identified">
        Places are not annotated and not referenced with <ref target="https://pleiades.stoa.org/">Pleiades Gazetteer</ref> IDs.
    </p>
            </interpretation>
            <normalization>
               <p><!--Usage of capitalisation, ν-ephelkystikon, σ: οὕτως, Iota subscriptum/adscriptum, Trema, Enclitics, apostroph/elisions, number signs, splitting of words, nomina sacra, ...--></p>
            </normalization>
            <punctuation>
               <p><!--Usage (and/or normalisation) of full stop, comma, semicolon, question mark, dash and parenthesis--></p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl>
        Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
            <taxonomy xml:id="editionstatus">
               <bibl>
        Patristic Text Archive Status of edition
    </bibl>
               <category xml:id="critical-edition">
                  <catDesc>
        Critical edition in which the text-critical variants have been encoded.
        </catDesc>
               </category>
               <category xml:id="critical-edition-no-app">
                  <catDesc>
        Critical edition in which the text-critical variants have not been encoded, e.g. because it is a retro-digitisation of a printed critical edition and for copyright reasons the apparatus cannot be included in the retro-digitisation.
        </catDesc>
               </category>
               <category xml:id="critical-edition-outdated">
                  <catDesc>
            Edition which notes text-critical variants, but does not, for example, comprehensively include the manuscripts.
        </catDesc>
               </category>
               <category xml:id="pre-critical-edition">
                  <catDesc>
            Pre-modern editions (e.g. editions in the Patrologia Graeca or Latina)
        </catDesc>
               </category>
            </taxonomy>
            <taxonomy xml:id="annotationstatus">
               <bibl>
        Patristic Text Archive Status of annotation
    </bibl>
               <category xml:id="fully-annotated">
                  <catDesc>
        All instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="partially-annotated">
                  <catDesc>
        Some instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="not-annotated">
                  <catDesc>
        No instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="fully-identified">
                  <catDesc>
        All encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
               <category xml:id="partially-identified">
                  <catDesc>
        Some encoded instances of a phenomenon (e.g. biblical quotations, persons, places) are identified with the respective norm data
        </catDesc>
               </category>
               <category xml:id="not-identified">
                  <catDesc>
        No encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
            </taxonomy>
         </classDecl>
         <schemaRef key="v3"
                    url="https://raw.githubusercontent.com/PatristicTextArchive/Schema/master/tei-pta.rng"/>
      </encodingDesc>
      <profileDesc>
         <textClass>
            <keywords scheme="#comphistsem">
               <term>Biblical</term>
            </keywords>
            <keywords scheme="#editionstatus">
               <term>critical-edition-no-app</term>
            </keywords>
         </textClass>
      </profileDesc>
      <revisionDesc status="draft">
         <change when="2023-05-22" who="#AvS">
          Updated file to comply with version 3.0 of <ref target="https://github.com/PatristicTextArchive/Schema">TEI-PTA-Schema</ref>
         </change>
         <change when="2021-05-16" who="#AvS">Converted to PTA/CapiTainS</change>
      </revisionDesc>
   </teiHeader>
   <text>
      <body>
         <div type="edition"
              xml:lang="grc"
              n="urn:cts:pta:pta9999.pta025.pta-grc1">
            <head>
               <title>ΜΑΚΚΑΒΑΙΩΝ Γʹ</title>
            </head>
            <div type="textpart" subtype="chapter" n="1">
               <div type="textpart" subtype="verse" n="1">
                  <p>Ὁ δὲ Φιλοπάτωρ παρὰ τῶν ἀνακομισθέντων μαθὼν τὴν γενομένην
                             τῶν ὑπ’ αὐτοῦ κρατουμένων τόπων ἀφαίρεσιν ὑπὸ Ἀντιόχου 
                            παραγγείλας ταῖς πάσαις δυνάμεσιν πεζικαῖς τε καὶ ἱππικαῖς καὶ 
                            τὴν ἀδελφὴν Ἀρσινόην συμπαραλαβὼν ἐξώρμησεν μέχρι τῶν κατὰ 
                            Ῥαφίαν τόπων, ὅπου παρεμβεβλήκεισαν οἱ περὶ Ἀντίοχον.
                        </p>
               </div>
               <div type="textpart" subtype="verse" n="2">
                  <p>Θεόδοτος
                             δέ τις ἐκπληρῶσαι τὴν ἐπιβουλὴν διανοηθεὶς παραλαβὼν 
                            τῶν προϋποτεταγμένων αὐτῷ ὅπλων Πτολεμαϊκῶν τὰ κράτιστα 
                            διεκομίσθη νύκτωρ ἐπὶ τὴν τοῦ Πτολεμαίου σκηνὴν ὡς μόνος κτεῖναι
                             αὐτὸν καὶ ἐν τούτῳ διαλῦσαι τὸν πόλεμον.
                        </p>
               </div>
               <div type="textpart" subtype="verse" n="3">
                  <p>τοῦτον δὲ διαγαγὼν
                             Δοσίθεος ὁ Δριμύλου λεγόμενος, τὸ γένος Ιουδαῖος, ὕστερον 
                            δὲ μεταβαλὼν τὰ νόμιμα καὶ τῶν πατρίων δογμάτων ἀπηλλοτριωμένος,
                             ἄσημόν τινα κατέκλινεν ἐν τῇ σκηνῇ, ὃν συνέβη κομίσασθαι 
                            τὴν ἐκείνου κόλασιν.
                        </p>
               </div>
               <div type="textpart" subtype="verse" n="4">
                  <p>γενομένης δὲ καρτερᾶς μάχης καὶ τῶν πραγμάτων
                            μᾶλλον ἐρρωμένων τῷ Ἀντιόχῳ ἱκανῶς ἡ Ἀρσινόη ἐπιπορευσαμένη
                             τὰς δυνάμεις παρεκάλει μετὰ οἴκτου καὶ δακρύων τοὺς 
                            πλοκάμους λελυμένη βοηθεῖν ἑαυτοῖς τε καὶ τοῖς τέκνοις καὶ γυναιξὶν
                             θαρραλέως ἐπαγγελλομένη δώσειν νικήσασιν ἑκάστῳ δύο μνᾶς 
                            χρυσίου.
                        </p>
               </div>
               <div type="textpart" subtype="verse" n="5">
                  <p>καὶ οὕτως συνέβη τοὺς ἀντιπάλους ἐν χειρονομίαις διαφθαρῆναι,
                             πολλοὺς δὲ καὶ δοριαλώτους συλλημφθῆναι.
                        </p>
               </div>
               <div type="textpart" subtype="verse" n="6">
                  <p>κατακρατήσας 
                            δὲ τῆς ἐπιβουλῆς ἔκρινεν τὰς πλησίον πόλεις ἐπελθὼν παρακαλέσαι.
                        </p>
               </div>
               <div type="textpart" subtype="verse" n="7">
                  <p>ποιήσας δὲ τοῦτο καὶ τοῖς τεμένεσι δωρεὰς ἀπονείμας εὐθαρσεῖς 
                            τοὺς ὑποτεταγμένους κατέστησεν.
                        </p>
               </div>
               <div type="textpart" subtype="verse" n="8">
                  <p>Τῶν δὲ Ιουδαίων διαπεμψαμένων πρὸς αὐτὸν ἀπὸ τῆς γερουσίας
                             καὶ τῶν πρεσβυτέρων τοὺς ἀσπασομένους αὐτὸν καὶ ξένια 
                            κομιοῦντας καὶ ἐπὶ τοῖς συμβεβηκόσιν χαρισομένους συνέβη μᾶλλον 
                            αὐτὸν προθυμηθῆναι ὡς τάχιστα πρὸς αὐτοὺς παραγενέσθαι.
                        </p>
               </div>
               <div type="textpart" subtype="verse" n="9">
                  <p>διακομισθεὶς
                             δὲ εἰς Ιεροσόλυμα καὶ θύσας τῷ μεγίστῳ θεῷ καὶ χάριτας 
                            ἀποδοὺς καὶ τῶν ἑξῆς τι τῷ τόπῳ ποιήσας καὶ δὴ παραγενόμενος 
                            εἰς τὸν τόπον καὶ τῇ σπουδαιότητι καὶ εὐπρεπείᾳ καταπλαγείς,
                        </p>
               </div>
               <div type="textpart" subtype="verse" n="10">
                  <p>θαυμάσας δὲ καὶ τὴν τοῦ ἱεροῦ εὐταξίαν ἐνεθυμήθη βουλεύσασθαι 
                            εἰς τὸν ναὸν εἰσελθεῖν.
                        </p>
               </div>
               <div type="textpart" subtype="verse" n="11">
                  <p>τῶν δὲ εἰπόντων μὴ καθήκειν γίνεσθαι 
                            τοῦτο διὰ τὸ μηδὲ τοῖς ἐκ τοῦ ἔθνους ἐξεῖναι εἰσιέναι μηδὲ πᾶσιν 
                            τοῖς ἱερεῦσιν, ἀλλ’ ἢ μόνῳ τῷ προηγουμένῳ πάντων ἀρχιερεῖ, καὶ 
                            τούτῳ κατ’ ἐνιαυτὸν ἅπαξ, ὁ δὲ οὐδαμῶς ἐπείθετο.
                        </p>
               </div>
               <div type="textpart" subtype="verse" n="12">
                  <p>τοῦ τε νόμου 
                            παραναγνωσθέντος οὐδ’ ὧς ἀπέλιπεν προφερόμενος ἑαυτὸν δεῖν 
                            εἰσελθεῖν λέγων Καὶ εἰ ἐκεῖνοι ἐστέρηνται ταύτης τῆς τιμῆς, ἐμὲ 
                            δὲ οὐ δεῖ.
                        </p>
               </div>
               <div type="textpart" subtype="verse" n="13">
                  <p>καὶ ἐπυνθάνετο διὰ τίνα αἰτίαν εἰσερχόμενον αὐτὸν 
                            εἰς πᾶν τέμενος οὐθεὶς ἐκώλυσεν τῶν παρόντων.
                        </p>
               </div>
               <div type="textpart" subtype="verse" n="14">
                  <p>καί τις ἀπρονοήτως
                             ἔφη κακῶς αὐτὸ τοῦτο τερατεύεσθαι.
                        </p>
               </div>
               <div type="textpart" subtype="verse" n="15">
                  <p>γενομένου δέ, 
                            φησιν, τούτου διά τινα αἰτίαν, οὐχὶ πάντως εἰσελεύσεσθαι καὶ 
                            θελόντων αὐτῶν καὶ μή;
                        </p>
               </div>
               <div type="textpart" subtype="verse" n="16">
                  <p>τῶν δὲ ἱερέων ἐν πάσαις ταῖς ἐσθήσεσιν
                             προσπεσόντων καὶ δεομένων τοῦ μεγίστου θεοῦ βοηθεῖν 
                            τοῖς ἐνεστῶσιν καὶ τὴν ὁρμὴν τοῦ κακῶς ἐπιβαλλομένου μεταθεῖναι
                             κραυγῆς τε μετὰ δακρύων τὸ ἱερὸν ἐμπλησάντων
                        </p>
               </div>
               <div type="textpart" subtype="verse" n="17">
                  <p>οἱ κατὰ 
                            τὴν πόλιν ἀπολειπόμενοι ταραχθέντες ἐξεπήδησαν ἄδηλον τιθέμενοι 
                            τὸ γινόμενον.
                        </p>
               </div>
               <div type="textpart" subtype="verse" n="18">
                  <p>αἵ τε κατάκλειστοι παρθένοι ἐν θαλάμοις σὺν ταῖς 
                            τεκούσαις ἐξώρμησαν καὶ ἀπέδωκαν κόνει τὰς κόμας πασάμεναι 
                            γόου τε καὶ στεναγμῶν ἐνεπίμπλων τὰς πλατείας.
                        </p>
               </div>
               <div type="textpart" subtype="verse" n="19">
                  <p>αἱ δὲ καὶ
                            προσαρτίως ἐσταλμέναι τοὺς πρὸς ἀπάντησιν διατεταγμένους παστοὺς
                             καὶ τὴν ἁρμόζουσαν αἰδὼ παραλείπουσαι δρόμον ἄτακτον 
                            ἐν τῇ πόλει συνίσταντο.
                        </p>
               </div>
               <div type="textpart" subtype="verse" n="20">
                  <p>τὰ δὲ νεογνὰ τῶν τέκνων αἱ πρὸς τούτοις
                             μητέρες καὶ τιθηνοὶ παραλείπουσαι ἄλλως καὶ ἄλλως, αἱ μὲν 
                            κατ’ οἴκους, αἱ δὲ κατὰ τὰς ἀγυιάς, ἀνεπιστρέπτως εἰς τὸ πανυπέρτατον
                             ἱερὸν ἠθροίζοντο.
                        </p>
               </div>
               <div type="textpart" subtype="verse" n="21">
                  <p>ποικίλη δὲ ἦν τῶν εἰς τοῦτο συλλεγέντων
                             ἡ δέησις ἐπὶ τοῖς ἀνοσίως ὑπ’ ἐκείνου κατεγχειρουμένοις.
                        </p>
               </div>
               <div type="textpart" subtype="verse" n="22">
                  <p>σύν τε τούτοις οἱ περὶ τῶν πολιτῶν θρασυνθέντες οὐκ ἠνείχοντο 
                            τέλεον αὐτοῦ ἐπικειμένου καὶ τὸ τῆς προθέσεως ἐκπληροῦν διανοουμένου,
                        </p>
               </div>
               <div type="textpart" subtype="verse" n="23">
                  <p>φωνήσαντες δὲ τὴν ὁρμὴν ἐπὶ τὰ ὅπλα ποιήσασθαι 
                            καὶ θαρραλέως ὑπὲρ τοῦ πατρῴου νόμου τελευτᾶν ἱκανὴν ἐποίησαν 
                            ἐν τῷ τόπῳ τραχύτητα, μόλις δὲ ὑπό τε τῶν γεραιῶν καὶ τῶν 
                            πρεσβυτέρων ἀποτραπέντες ἐπὶ τὴν αὐτὴν τῆς δεήσεως παρῆσαν 
                            στάσιν.
                        </p>
               </div>
               <div type="textpart" subtype="verse" n="24">
                  <p>καὶ τὸ μὲν πλῆθος ὡς ἔμπροσθεν ἐν τούτοις ἀνεστρέφετο
                             δεόμενον.
                        </p>
               </div>
               <div type="textpart" subtype="verse" n="25">
                  <p>οἱ δὲ περὶ τὸν βασιλέα πρεσβύτεροι πολλαχῶς 
                            ἐπειρῶντο τὸν ἀγέρωχον αὐτοῦ νοῦν ἐξιστάνειν τῆς ἐντεθυμημένης 
                            ἐπιβουλῆς.
                        </p>
               </div>
               <div type="textpart" subtype="verse" n="26">
                  <p>θρασυνθεὶς δὲ καὶ πάντα παραπέμψας ἤδη καὶ πρόσβασιν
                             ἐποιεῖτο τέλος ἐπιθήσειν δοκῶν τῷ προειρημένῳ.
                        </p>
               </div>
               <div type="textpart" subtype="verse" n="27">
                  <p>ταῦτα 
                            οὖν καὶ οἱ περὶ αὐτὸν ὄντες θεωροῦντες ἐτράπησαν εἰς τὸ σὺν 
                            τοῖς ἡμετέροις ἐπικαλεῖσθαι τὸν πᾶν κράτος ἔχοντα τοῖς παροῦσιν 
                            ἐπαμῦναι μὴ παριδόντα τὴν ἄνομον καὶ ὑπερήφανον πρᾶξιν.
                        </p>
               </div>
               <div type="textpart" subtype="verse" n="28">
                  <p>ἐκ 
                            δὲ τῆς πυκνοτάτης τε καὶ ἐμπόνου τῶν ὄχλων συναγομένης κραυγῆς
                             ἀνείκαστός τις ἦν βοή·
                        </p>
               </div>
               <div type="textpart" subtype="verse" n="29">
                  <p>δοκεῖν γὰρ ἦν μὴ μόνον τοὺς ἀνθρώπους,
                             ἀλλὰ καὶ τὰ τείχη καὶ τὸ πᾶν ἔδαφος ἠχεῖν ἅτε δὴ τῶν 
                            πάντων τότε θάνατον ἀλλασσομένων ἀντὶ τῆς τοῦ τόπου βεβηλώσεως.
                        </p>
               </div>
            </div>
            <div type="textpart" subtype="chapter" n="2">
               <div type="textpart" subtype="verse" n="1">
                  <p>Ὁ μὲν οὖν ἀρχιερεὺς Σιμων ἐξ ἐναντίας τοῦ ναοῦ κάμψας τὰ γόνατα
                             καὶ τὰς χεῖρας προτείνας εὐτάκτως ἐποιήσατο τὴν δέησιν τοιαύτην
                        </p>
               </div>
               <div type="textpart" subtype="verse" n="2">
                  <p>Κύριε κύριε, βασιλεῦ τῶν οὐρανῶν καὶ δέσποτα πάσης κτίσεως, 
                            ἅγιε ἐν ἁγίοις, μόναρχε, παντοκράτωρ, πρόσχες ἡμῖν καταπονουμένοις
                             ὑπὸ ἀνοσίου καὶ βεβήλου θράσει καὶ σθένει πεφρυαγμένου.
                        </p>
               </div>
               <div type="textpart" subtype="verse" n="3">
                  <p>σὺ γὰρ ὁ κτίσας τὰ πάντα καὶ τῶν ὅλων ἐπικρατῶν δυνάστης 
                            δίκαιος εἶ καὶ τοὺς ὕβρει καὶ ἀγερωχίᾳ τι πράσσοντας κρίνεις.
                        </p>
               </div>
               <div type="textpart" subtype="verse" n="4">
                  <p>σὺ τοὺς ἔμπροσθεν ἀδικίαν ποιήσαντας, ἐν οἷς καὶ γίγαντες ἦσαν 
                            ῥώμῃ καὶ θράσει πεποιθότες, διέφθειρας ἐπαγαγὼν αὐτοῖς ἀμέτρητον
                            ὕδωρ.
                        </p>
               </div>
               <div type="textpart" subtype="verse" n="5">
                  <p>σὺ τοὺς ὑπερηφανίαν ἐργαζομένους Σοδομίτας διαδήλους
                             ταῖς κακίαις γενομένους πυρὶ καὶ θείῳ κατέφλεξας παράδειγμα 
                            τοῖς ἐπιγινομένοις καταστήσας.
                        </p>
               </div>
               <div type="textpart" subtype="verse" n="6">
                  <p>σὺ τὸν θρασὺν Φαραω καταδουλωσάμενον
                             τὸν λαόν σου τὸν ἅγιον Ισραηλ ποικίλαις καὶ πολλαῖς 
                            δοκιμάσας τιμωρίαις ἐγνώρισας τὴν σὴν δύναμιν, ἐφ’ οἷς ἐγνώρισας 
                            τὸ μέγα σου κράτος·
                        </p>
               </div>
               <div type="textpart" subtype="verse" n="7">
                  <p>καὶ ἐπιδιώξαντα αὐτὸν σὺν ἅρμασιν καὶ 
                            ὄχλων πλήθει ἐπέκλυσας βάθει θαλάσσης, τοὺς δὲ ἐμπιστεύσαντας 
                            ἐπὶ σοὶ τῷ τῆς ἁπάσης κτίσεως δυναστεύοντι σώους διεκόμισας, 
                            οἳ καὶ συνιδόντες ἔργα σῆς χειρὸς ᾔνεσάν σε τὸν παντοκράτορα.
                        </p>
               </div>
               <div type="textpart" subtype="verse" n="8">
                  <p/>
               </div>
               <div type="textpart" subtype="verse" n="9">
                  <p>σύ, βασιλεῦ, κτίσας τὴν ἀπέραντον καὶ ἀμέτρητον γῆν ἐξελέξω 
                            τὴν πόλιν ταύτην καὶ ἡγίασας τὸν τόπον τοῦτον εἰς ὄνομά σοι 
                            τῷ τῶν ἁπάντων ἀπροσδεεῖ καὶ παρεδόξασας ἐν ἐπιφανείᾳ μεγαλοπρεπεῖ
                             σύστασιν ποιησάμενος αὐτοῦ πρὸς δόξαν τοῦ μεγάλου 
                            καὶ ἐντίμου ὀνόματός σου.
                        </p>
               </div>
               <div type="textpart" subtype="verse" n="10">
                  <p>καὶ ἀγαπῶν τὸν οἶκον τοῦ Ισραηλ 
                            ἐπηγγείλω διότι, ἐὰν γένηται ἡμῶν ἀποστροφὴ καὶ καταλάβῃ ἡμᾶς 
                            στενοχωρία καὶ ἐλθόντες εἰς τὸν τόπον τοῦτον δεηθῶμεν, εἰσακούσῃ
                             τῆς δεήσεως ἡμῶν.
                        </p>
               </div>
               <div type="textpart" subtype="verse" n="11">
                  <p>καὶ δὴ πιστὸς εἶ καὶ ἀληθινός.
                        </p>
               </div>
               <div type="textpart" subtype="verse" n="12">
                  <p>ἐπεὶ δὲ πλεονάκις θλιβέντων τῶν πατέρων ἡμῶν ἐβοήθησας αὐτοῖς
                             ἐν τῇ ταπεινώσει καὶ ἐρρύσω αὐτοὺς ἐκ μεγάλων κακῶν,
                        </p>
               </div>
               <div type="textpart" subtype="verse" n="13">
                  <p>ἰδοὺ δὲ νῦν, ἅγιε βασιλεῦ, διὰ τὰς πολλὰς καὶ μεγάλας ἡμῶν 
                            ἁμαρτίας καταπονούμεθα καὶ ὑπετάγημεν τοῖς ἐχθροῖς ἡμῶν καὶ 
                            παρείμεθα ἐν ἀδυναμίαις.
                        </p>
               </div>
               <div type="textpart" subtype="verse" n="14">
                  <p>ἐν δὲ τῇ ἡμετέρᾳ καταπτώσει ὁ θρασὺς 
                            καὶ βέβηλος οὗτος ἐπιτηδεύει καθυβρίσαι τὸν ἐπὶ τῆς γῆς ἀναδεδειγμένον
                             τῷ ὀνόματι τῆς δόξης σου ἅγιον τόπον.
                        </p>
               </div>
               <div type="textpart" subtype="verse" n="15">
                  <p>τὸ μὲν γὰρ 
                            κατοικητήριόν σου οὐρανὸς τοῦ οὐρανοῦ ἀνέφικτος ἀνθρώποις ἐστίν.
                        </p>
               </div>
               <div type="textpart" subtype="verse" n="16">
                  <p>ἀλλὰ ἐπεὶ εὐδοκήσας τὴν δόξαν σου ἐν τῷ λαῷ σου Ισραηλ 
                            ἡγίασας τὸν τόπον τοῦτον,
                        </p>
               </div>
               <div type="textpart" subtype="verse" n="17">
                  <p>μὴ ἐκδικήσῃς ἡμᾶς ἐν τῇ τούτων 
                            ἀκαθαρσίᾳ μηδὲ εὐθύνῃς ἡμᾶς ἐν βεβηλώσει, ἵνα μὴ καυχήσωνται 
                            οἱ παράνομοι ἐν θυμῷ αὐτῶν μηδὲ ἀγαλλιάσωνται ἐν ὑπερηφανίᾳ 
                            γλώσσης αὐτῶν λέγοντες
                        </p>
               </div>
               <div type="textpart" subtype="verse" n="18">
                  <p>Ἡμεῖς κατεπατήσαμεν τὸν οἶκον τοῦ 
                            ἁγιασμοῦ, ὡς καταπατοῦνται οἱ οἶκοι τῶν προσοχθισμάτων.
                        </p>
               </div>
               <div type="textpart" subtype="verse" n="19">
                  <p>ἀπάλειψον
                             τὰς ἁμαρτίας ἡμῶν καὶ διασκέδασον τὰς ἀμβλακίας ἡμῶν 
                            καὶ ἐπίφανον τὸ ἔλεός σου κατὰ τὴν ὥραν ταύτην.
                        </p>
               </div>
               <div type="textpart" subtype="verse" n="20">
                  <p>ταχὺ προκαταλαβέτωσαν
                             ἡμᾶς οἱ οἰκτιρμοί σου, καὶ δὸς αἰνέσεις ἐν τῷ 
                            στόματι τῶν καταπεπτωκότων καὶ συντετριμμένων τὰς ψυχὰς ποιήσας
                             ἡμῖν εἰρήνην.
                        </p>
               </div>
               <div type="textpart" subtype="verse" n="21">
                  <p>Ἐνταῦθα ὁ πάντων ἐπόπτης θεὸς καὶ προπάτωρ ἅγιος ἐν 
                            ἁγίοις εἰσακούσας τῆς ἐνθέσμου λιτανείας, τὸν ὕβρει καὶ θράσει 
                            μεγάλως ἐπηρμένον ἐμάστιξεν αὐτὸν
                        </p>
               </div>
               <div type="textpart" subtype="verse" n="22">
                  <p>ἔνθεν καὶ ἔνθεν κραδάνας 
                            αὐτὸν ὡς κάλαμον ὑπὸ ἀνέμου ὥστε κατ’ ἐδάφους ἄπρακτον, ἔτι 
                            καὶ τοῖς μέλεσιν παραλελυμένον μηδὲ φωνῆσαι δύνασθαι δικαίᾳ 
                            περιπεπληγμένον κρίσει.
                        </p>
               </div>
               <div type="textpart" subtype="verse" n="23">
                  <p>ὅθεν οἵ τε φίλοι καὶ σωματοφύλακες 
                            ὀξεῖαν ἰδόντες τὴν καταλαβοῦσαν αὐτὸν εὔθυναν φοβούμενοι μὴ 
                            καὶ τὸ ζῆν ἐκλείπῃ, ταχέως αὐτὸν ἐξείλκυσαν ὑπερβάλλοντι καταπεπληγμένοι
                             φόβῳ.
                        </p>
               </div>
               <div type="textpart" subtype="verse" n="24">
                  <p>ἐν χρόνῳ δὲ ὕστερον ἀναλεξάμενος αὑτὸν 
                            οὐδαμῶς εἰς μετάμελον ἦλθεν ἐπιτιμηθείς, ἀπειλὰς δὲ πικρὰς θέμενος
                             ἀνέλυσεν.
                        </p>
               </div>
               <div type="textpart" subtype="verse" n="25">
                  <p>Διακομισθεὶς δὲ εἰς τὴν Αἴγυπτον καὶ τὰ τῆς κακίας ἐπαύξων 
                            διά τε τῶν προαποδεδειγμένων συμποτῶν καὶ ἑταίρων τοῦ παντὸς 
                            δικαίου κεχωρισμένων
                        </p>
               </div>
               <div type="textpart" subtype="verse" n="26">
                  <p>οὐ μόνον ταῖς ἀναριθμήτοις ἀσελγείαις 
                            διηρκέσθη, ἀλλὰ καὶ ἐπὶ τοσοῦτον θράσους προῆλθεν ὥστε δυσφημίας
                             ἐν τοῖς τόποις συνίστασθαι καὶ πολλοὺς τῶν φίλων ἀτενίζοντας
                             εἰς τὴν τοῦ βασιλέως πρόθεσιν καὶ αὐτοὺς ἕπεσθαι τῇ 
                            ἐκείνου θελήσει.
                        </p>
               </div>
               <div type="textpart" subtype="verse" n="27">
                  <p>προέθετο δημοσίᾳ κατὰ τοῦ ἔθνους διαδοῦναι 
                            ψόγον· ἐπὶ τοῦ κατὰ τὴν αὐλὴν πύργου στήλην ἀναστήσας ἐκόλαψεν
                             γραφὴν
                        </p>
               </div>
               <div type="textpart" subtype="verse" n="28">
                  <p>μηδένα τῶν μὴ θυόντων εἰς τὰ ἱερὰ αὐτῶν εἰσιέναι,
                             πάντας δὲ τοὺς Ιουδαίους εἰς λαογραφίαν καὶ οἰκετικὴν 
                            διάθεσιν ἀχθῆναι, τοὺς δὲ ἀντιλέγοντας βίᾳ φερομένους τοῦ ζῆν 
                            μεταστῆσαι,
                        </p>
               </div>
               <div type="textpart" subtype="verse" n="29">
                  <p>τούς τε ἀπογραφομένους χαράσσεσθαι καὶ διὰ πυρὸς 
                            εἰς τὸ σῶμα παρασήμῳ Διονύσου κισσοφύλλῳ, οὓς καὶ καταχωρίσαι
                             εἰς τὴν προσυνεσταλμένην αὐθεντίαν.
                        </p>
               </div>
               <div type="textpart" subtype="verse" n="30">
                  <p>ἵνα δὲ μὴ τοῖς πᾶσιν 
                            ἀπεχθόμενος φαίνηται, ὑπέγραψεν Ἐὰν δέ τινες ἐξ αὐτῶν προαιρῶνται
                             ἐν τοῖς κατὰ τὰς τελετὰς μεμυημένοις ἀναστρέφεσθαι, τούτους
                             ἰσοπολίτας Ἀλεξανδρεῦσιν εἶναι.
                        </p>
               </div>
               <div type="textpart" subtype="verse" n="31">
                  <p>Ἔνιοι μὲν οὖν ἐπιπολαίως τὰς τῆς πόλεως εὐσεβείας ἐπιβάθρας 
                            στυγοῦντες εὐχερῶς ἑαυτοὺς ἐδίδοσαν ὡς μεγάλης τινὸς κοινωνήσοντες
                             εὐκλείας ἀπὸ τῆς ἐσομένης τῷ βασιλεῖ συναναστροφῆς.
                        </p>
               </div>
               <div type="textpart" subtype="verse" n="32">
                  <p>οἱ δὲ πλεῖστοι γενναίᾳ ψυχῇ ἐνίσχυσαν καὶ οὐ διέστησαν τῆς 
                            εὐσεβείας τά τε χρήματα περὶ τοῦ ζῆν ἀντικαταλλασσόμενοι ἀδεῶς 
                            ἐπειρῶντο ἑαυτοὺς ῥύσασθαι ἐκ τῶν ἀπογραφῶν·
                        </p>
               </div>
               <div type="textpart" subtype="verse" n="33">
                  <p>εὐέλπιδές τε
                            καθειστήκεισαν ἀντιλήμψεως τεύξασθαι καὶ τοὺς ἀποχωροῦντας ἐξ 
                            αὐτῶν ἐβδελύσσοντο καὶ ὡς πολεμίους τοῦ ἔθνους ἔκρινον καὶ 
                            τῆς κοινῆς συναναστροφῆς καὶ εὐχρηστίας ἐστέρουν.
                        </p>
               </div>
            </div>
            <div type="textpart" subtype="chapter" n="3">
               <div type="textpart" subtype="verse" n="1">
                  <p>Ἃ καὶ μεταλαμβάνων ὁ δυσσεβὴς ἐπὶ τοσοῦτον ἐξεχόλησεν 
                            ὥστε οὐ μόνον τοῖς κατὰ Ἀλεξάνδρειαν διοργίζεσθαι, ἀλλὰ καὶ 
                            τοῖς ἐν τῇ χώρᾳ βαρυτέρως ἐναντιωθῆναι καὶ προστάξαι σπεύσαντας
                             συναγαγεῖν πάντας ἐπὶ τὸ αὐτὸ καὶ χειρίστῳ μόρῳ τοῦ ζῆν 
                            μεταστῆσαι.
                        </p>
               </div>
               <div type="textpart" subtype="verse" n="2">
                  <p>τούτων δὲ οἰκονομουμένων φήμη δυσμενὴς ἐξηχεῖτο 
                            κατὰ τοῦ γένους ἀνθρώποις συμφρονοῦσιν εἰς κακοποίησιν ἀφορμῆς
                             διδομένης εἰς διάθεσιν ὡς ἂν ἀπὸ τῶν νομίμων αὐτοὺς κωλυόντων.
                        </p>
               </div>
               <div type="textpart" subtype="verse" n="3">
                  <p>οἱ δὲ Ιουδαῖοι τὴν μὲν πρὸς τοὺς βασιλεῖς εὔνοιαν καὶ 
                            πίστιν ἀδιάστροφον ἦσαν φυλάσσοντες,
                        </p>
               </div>
               <div type="textpart" subtype="verse" n="4">
                  <p>σεβόμενοι δὲ τὸν θεὸν 
                            καὶ τῷ τούτου νόμῳ πολιτευόμενοι χωρισμὸν ἐποίουν ἐπὶ τῷ 
                            κατὰ τὰς τροφάς, δι’ ἣν αἰτίαν ἐνίοις ἀπεχθεῖς ἐφαίνοντο.
                        </p>
               </div>
               <div type="textpart" subtype="verse" n="5">
                  <p>τῇ δὲ 
                            τῶν δικαίων εὐπραξίᾳ κοσμοῦντες τὴν συναναστροφὴν ἅπασιν 
                            ἀνθρώποις εὐδόκιμοι καθειστήκεισαν.
                        </p>
               </div>
               <div type="textpart" subtype="verse" n="6">
                  <p>τὴν μὲν οὖν περὶ τοῦ γένους 
                            ἐν πᾶσιν θρυλουμένην εὐπραξίαν οἱ ἀλλόφυλοι οὐδαμῶς διηριθμήσαντο,
                        </p>
               </div>
               <div type="textpart" subtype="verse" n="7">
                  <p>τὴν δὲ περὶ τῶν προσκυνήσεων καὶ τροφῶν διάστασιν 
                            ἐθρύλουν φάσκοντες μήτε τῷ βασιλεῖ μήτε ταῖς δυνάμεσιν ὁμοσπόνδους
                             τοὺς ἀνθρώπους γίνεσθαι, δυσμενεῖς δὲ εἶναι καὶ μέγα 
                            τι τοῖς πράγμασιν ἐναντιουμένους· καὶ οὐ τῷ τυχόντι περιῆψαν 
                            ψόγῳ.
                        </p>
               </div>
               <div type="textpart" subtype="verse" n="8">
                  <p>οἱ δὲ κατὰ τὴν πόλιν Ἕλληνες οὐδὲν ἠδικημένοι ταραχὴν 
                            ἀπροσδόκητον περὶ τοὺς ἀνθρώπους θεωροῦντες καὶ συνδρομὰς 
                            ἀπροσκόπους γινομένας βοηθεῖν μὲν οὐκ ἔσθενον, τυραννικὴ γὰρ 
                            ἦν ἡ διάθεσις, παρεκάλουν δὲ καὶ δυσφόρως εἶχον καὶ μεταπεσεῖσθαι
                             ταῦτα ὑπελάμβανον·
                        </p>
               </div>
               <div type="textpart" subtype="verse" n="9">
                  <p>μὴ γὰρ οὕτω παροραθήσεσθαι τηλικοῦτο
                             σύστεμα μηδὲν ἠγνοηκός.
                        </p>
               </div>
               <div type="textpart" subtype="verse" n="10">
                  <p>ἤδη δὲ καί τινες γείτονές τε καὶ 
                            φίλοι καὶ συμπραγματευόμενοι μυστικῶς τινας ἐπισπώμενοι πίστεις 
                            ἐδίδουν συνασπιεῖν καὶ πᾶν ἐκτενὲς προσοίσεσθαι πρὸς ἀντίλημψιν.
                        </p>
               </div>
               <div type="textpart" subtype="verse" n="11">
                  <p>Ἐκεῖνος μὲν οὖν τῇ κατὰ τὸ παρὸν εὐημερίᾳ γεγαυρωμένος 
                            καὶ οὐ καθορῶν τὸ τοῦ μεγίστου θεοῦ κράτος, ὑπολαμβάνων δὲ 
                            διηνεκῶς ἐν τῇ αὐτῇ διαμενεῖν βουλῇ, ἔγραψεν κατ’ αὐτῶν ἐπιστολὴν
                             τήνδε
                        </p>
               </div>
               <div type="textpart" subtype="verse" n="12">
                  <p>Βασιλεὺς Πτολεμαῖος Φιλοπάτωρ τοῖς κατ’ Αἴγυπτον
                             καὶ κατὰ τόπον στρατηγοῖς καὶ στρατιώταις χαίρειν καὶ ἐρρῶσθαι·
                        </p>
               </div>
               <div type="textpart" subtype="verse" n="13">
                  <p>ἔρρωμαι δὲ καὶ αὐτὸς ἐγὼ καὶ τὰ πράγματα ἡμῶν.
                        </p>
               </div>
               <div type="textpart" subtype="verse" n="14">
                  <p>τῆς εἰς τὴν Ἀσίαν γενομένης ἡμῖν ἐπιστρατείας, ἧς ἴστε καὶ 
                            αὐτοί, τῇ τῶν θεῶν ἀπροπτώτῳ συμμαχίᾳ κατὰ λόγον ἐπὶ τέλος 
                            ἀχθείσης
                        </p>
               </div>
               <div type="textpart" subtype="verse" n="15">
                  <p>ἡγησάμεθα μὴ βίᾳ δόρατος, ἐπιεικείᾳ δὲ καὶ πολλῇ 
                            φιλανθρωπίᾳ τιθηνήσασθαι τὰ κατοικοῦντα Κοίλην Συρίαν καὶ Φοινίκην
                             ἔθνη εὖ ποιῆσαί τε ἀσμένως.
                        </p>
               </div>
               <div type="textpart" subtype="verse" n="16">
                  <p>καὶ τοῖς κατὰ πόλιν ἱεροῖς 
                            ἀπονείμαντες προσόδους πλείστας προήχθημεν καὶ εἰς τὰ Ιεροσόλυμα
                             ἀναβάντες τιμῆσαι τὸ ἱερὸν τῶν ἀλιτηρίων καὶ μηδέποτε ληγόντων
                             τῆς ἀνοίας.
                        </p>
               </div>
               <div type="textpart" subtype="verse" n="17">
                  <p>οἱ δὲ λόγῳ μὲν τὴν ἡμετέραν ἀποδεξάμενοι 
                            παρουσίαν, τῷ δὲ πράγματι νόθως, προθυμηθέντων ἡμῶν εἰσελθεῖν 
                            εἰς τὸν ναὸν αὐτῶν καὶ τοῖς ἐκπρεπέσιν καὶ καλλίστοις ἀναθήμασιν 
                            τιμῆσαι
                        </p>
               </div>
               <div type="textpart" subtype="verse" n="18">
                  <p>τύφοις φερόμενοι παλαιοτέροις εἶρξαν ἡμᾶς τῆς εἰσόδου 
                            λειπόμενοι τῆς ἡμετέρας ἀλκῆς δι’ ἣν ἔχομεν πρὸς ἅπαντας ἀνθρώπους
                             φιλανθρωπίαν.
                        </p>
               </div>
               <div type="textpart" subtype="verse" n="19">
                  <p>τὴν δὲ αὐτῶν εἰς ἡμᾶς δυσμένειαν ἔκδηλον 
                            καθιστάντες ὡς μονώτατοι τῶν ἐθνῶν βασιλεῦσιν καὶ τοῖς ἑαυτῶν 
                            εὐεργέταις ὑψαυχενοῦντες οὐδὲν γνήσιον βούλονται φέρειν.
                        </p>
               </div>
               <div type="textpart" subtype="verse" n="20">
                  <p>ἡμεῖς 
                            δὲ τῇ τούτων ἀνοίᾳ συμπεριενεχθέντες καὶ μετὰ νίκης διακομισθέντες
                             εἰς τὴν Αἴγυπτον τοῖς πᾶσιν ἔθνεσιν φιλανθρώπως ἀπαντήσαντες
                             καθὼς ἔπρεπεν ἐποιήσαμεν,
                        </p>
               </div>
               <div type="textpart" subtype="verse" n="21">
                  <p>ἐν δὲ τούτοις πρὸς τοὺς 
                            ὁμοφύλους αὐτῶν ἀμνησικακίαν ἅπασιν γνωρίζοντες· διά τε τὴν 
                            συμμαχίαν καὶ τὰ πεπιστευμένα μετὰ ἁπλότητος αὐτοῖς ἀρχῆθεν 
                            μύρια πράγματα τολμήσαντες ἐξαλλοιῶσαι ἐβουλήθημεν καὶ πολιτείας
                             αὐτοὺς Ἀλεξανδρέων καταξιῶσαι καὶ μετόχους τῶν ἀεὶ ἱερῶν 
                            καταστῆσαι.
                        </p>
               </div>
               <div type="textpart" subtype="verse" n="22">
                  <p>οἱ δὲ τοὐναντίον ἐκδεχόμενοι καὶ τῇ συμφύτῳ κακοηθείᾳ
                             τὸ καλὸν ἀπωσάμενοι, διηνεκῶς δὲ εἰς τὸ φαῦλον ἐκνεύοντες
                        </p>
               </div>
               <div type="textpart" subtype="verse" n="23">
                  <p>οὐ μόνον ἀπεστρέψαντο τὴν ἀτίμητον πολιτείαν, ἀλλὰ καὶ 
                            βδελύσσονται λόγῳ τε καὶ σιγῇ τοὺς ἐν αὐτοῖς ὀλίγους πρὸς ἡμᾶς 
                            γνησίως διακειμένους παρ’ ἕκαστα ὑφορώμενοι μετὰ τῆς δυσκλεεστάτης
                             ἐμβιώσεως διὰ τάχους ἡμᾶς καταστρέψαι τὰ πράγματα.
                        </p>
               </div>
               <div type="textpart" subtype="verse" n="24">
                  <p>διὸ καὶ τεκμηρίοις καλῶς πεπεισμένοι τούτους κατὰ πάντα δυσνοεῖν
                             ἡμῖν τρόπον καὶ προνοούμενοι μήποτε αἰφνιδίου μετέπειτα 
                            ταραχῆς ἐνστάσης ἡμῖν τοὺς δυσσεβεῖς τούτους κατὰ νώτου προδότας
                             καὶ βαρβάρους ἔχωμεν πολεμίους
                        </p>
               </div>
               <div type="textpart" subtype="verse" n="25">
                  <p>προστετάχαμεν ἅμα τῷ 
                            προσπεσεῖν τὴν ἐπιστολὴν τήνδε αὐθωρὶ τοὺς ἐννεμομένους σὺν 
                            γυναιξὶ καὶ τέκνοις μετὰ ὕβρεων καὶ σκυλμῶν ἀποστεῖλαι πρὸς 
                            ἡμᾶς ἐν δεσμοῖς σιδηροῖς πάντοθεν κατακεκλεισμένους, εἰς ἀνήκεστον
                            καὶ δυσκλεῆ πρέποντα δυσμενέσι φόνον.
                        </p>
               </div>
               <div type="textpart" subtype="verse" n="26">
                  <p>τούτων γὰρ 
                            ὁμοῦ κολασθέντων διειλήφαμεν εἰς τὸν ἐπίλοιπον χρόνον τελείως 
                            ἡμῖν τὰ πράγματα ἐν εὐσταθείᾳ καὶ τῇ βελτίστῃ διαθέσει κατασταθήσεσθαι.
                        </p>
               </div>
               <div type="textpart" subtype="verse" n="27">
                  <p>ὃς δ’ ἂν σκεπάσῃ τινὰ τῶν Ιουδαίων ἀπὸ γεραιοῦ 
                            μέχρι νηπίου καὶ μέχρι τῶν ὑπομαστιδίων, αἰσχίσταις βασάνοις 
                            ἀποτυμπανισθήσεται πανοικίᾳ.
                        </p>
               </div>
               <div type="textpart" subtype="verse" n="28">
                  <p>μηνύειν δὲ τὸν βουλόμενον, ἐφ’ 
                            ᾧ τὴν οὐσίαν τοῦ ἐμπίπτοντος ὑπὸ τὴν εὔθυναν λήμψεται καὶ ἐκ 
                            τοῦ βασιλικοῦ ἀργυρίου δραχμὰς δισχιλίας καὶ τῇ ἐλευθερίᾳ στεφανωθήσεται.
                        </p>
               </div>
               <div type="textpart" subtype="verse" n="29">
                  <p>πᾶς δὲ τόπος, οὗ ἐὰν φωραθῇ τὸ σύνολον σκεπαζόμενος
                             Ιουδαῖος, ἄβατος καὶ πυριφλεγὴς γινέσθω καὶ πάσῃ θνητῇ 
                            φύσει καθ’ ἅπαν ἄχρηστος φανήσεται εἰς τὸν ἀεὶ χρόνον.
                        </p>
               </div>
               <div type="textpart" subtype="verse" n="30">
                  <p>Καὶ ὁ μὲν τῆς ἐπιστολῆς τύπος οὕτως ἐγέγραπτο.
                        </p>
               </div>
            </div>
            <div type="textpart" subtype="chapter" n="4">
               <div type="textpart" subtype="verse" n="1">
                  <p>Πάντῃ δέ, ὅπου προσέπιπτεν τοῦτο τὸ πρόσταγμα, δημοτελὴς 
                            συνίστατο τοῖς ἔθνεσιν εὐωχία μετὰ ἀλαλαγμῶν καὶ χαρᾶς ὡς ἂν 
                            τῆς προκατεσκιρωμένης αὐτοῖς πάλαι κατὰ διάνοιαν μετὰ παρρησίας
                             νῦν ἐκφαινομένης ἀπεχθείας.
                        </p>
               </div>
               <div type="textpart" subtype="verse" n="2">
                  <p>τοῖς δὲ Ιουδαίοις ἄληκτον πένθος
                             ἦν καὶ πανόδυρτος μετὰ δακρύων βοὴ στεναγμοῖς πεπυρωμένης
                             πάντοθεν αὐτῶν τῆς καρδίας ὀλοφυρομένων τὴν ἀπροσδόκητον
                             ἐξαίφνης αὐτοῖς ἐπικριθεῖσαν ὀλεθρίαν.
                        </p>
               </div>
               <div type="textpart" subtype="verse" n="3">
                  <p>τίς νομὸς ἢ πόλις 
                            ἢ τίς τὸ σύνολον οἰκητὸς τόπος ἢ τίνες ἀγυιαὶ κοπετοῦ καὶ γόων 
                            ἐπ’ αὐτοῖς οὐκ ἐνεπιπλῶντο;
                        </p>
               </div>
               <div type="textpart" subtype="verse" n="4">
                  <p>οὕτως γὰρ μετὰ πικρίας ἀνοίκτου 
                            ψυχῆς ὑπὸ τῶν κατὰ πόλιν στρατηγῶν ὁμοθυμαδὸν ἐξαπεστέλλοντο 
                            ὥστε ἐπὶ ταῖς ἐξάλλοις τιμωρίαις καί τινας τῶν ἐχθρῶν λαμβάνοντας
                             πρὸ τῶν ὀφθαλμῶν τὸν κοινὸν ἔλεον καὶ λογιζομένους 
                            τὴν ἄδηλον τοῦ βίου καταστροφὴν δακρύειν αὐτῶν τὴν δυσάθλιον 
                            ἐξαποστολήν.
                        </p>
               </div>
               <div type="textpart" subtype="verse" n="5">
                  <p>ἤγετο γὰρ γεραιῶν πλῆθος πολιᾷ πεπυκασμένων, 
                            τὴν ἐκ τοῦ γήρως νωθρότητα ποδῶν ἐπίκυφον ἀνατροπῆς ὁρμῇ 
                            βιαίας ἁπάσης αἰδοῦς ἄνευ πρὸς ὀξεῖαν καταχρωμένων πορείαν.
                        </p>
               </div>
               <div type="textpart" subtype="verse" n="6">
                  <p>αἱ δὲ ἄρτι πρὸς βίου κοινωνίαν γαμικὸν ὑπεληλυθυῖαι παστὸν 
                            νεάνιδες ἀντὶ τέρψεως μεταλαβοῦσαι γόους καὶ κόνει τὴν μυροβρεχῆ
                             πεφυρμέναι κόμην, ἀκαλύπτως δὲ ἀγόμεναι θρῆνον ἀνθ’ 
                            ὑμεναίων ὁμοθυμαδὸν ἐξῆρχον ὡς ἐσπαραγμέναι σκυλμοῖς ἀλλοεθνέσιν·
                        </p>
               </div>
               <div type="textpart" subtype="verse" n="7">
                  <p>δέσμιαι δὲ δημοσίᾳ μέχρι τῆς εἰς τὸ πλοῖον ἐμβολῆς 
                            εἵλκοντο μετὰ βίας.
                        </p>
               </div>
               <div type="textpart" subtype="verse" n="8">
                  <p>οἵ τε τούτων συνζυγεῖς βρόχοις ἀντὶ στεφέων 
                            τοὺς αὐχένας περιπεπλεγμένοι μετὰ ἀκμαίας νεανικῆς ἡλικίας ἀντὶ 
                            εὐωχίας καὶ νεωτερικῆς ῥᾳθυμίας τὰς ἐπιλοίπους τῶν γάμων ἡμέρας
                             ἐν θρήνοις διῆγον παρὰ πόδας ἤδη τὸν ᾅδην ὁρῶντες κείμενον.
                        </p>
               </div>
               <div type="textpart" subtype="verse" n="9">
                  <p>κατήχθησαν δὲ θηρίων τρόπον ἀγόμενοι σιδηροδέσμοις 
                            ἀνάγκαις, οἱ μὲν τοῖς ζυγοῖς τῶν πλοίων προσηλωμένοι τοὺς τραχήλους,
                             οἱ δὲ τοὺς πόδας ἀρρήκτοις κατησφαλισμένοι πέδαις,
                        </p>
               </div>
               <div type="textpart" subtype="verse" n="10">
                  <p>ἔτι 
                            καὶ τῷ καθύπερθε πυκνῷ σανιδώματι διακειμένῳ, ὅπως πάντοθεν 
                            ἐσκοτισμένοι τοὺς ὀφθαλμοὺς ἀγωγὴν ἐπιβούλων ἐν παντὶ τῷ 
                            κατάπλῳ λαμβάνωσιν.
                        </p>
               </div>
               <div type="textpart" subtype="verse" n="11">
                  <p>Τούτων δὲ ἐπὶ τὴν λεγομένην Σχεδίαν ἀχθέντων καὶ τοῦ παράπλου
                             περανθέντος, καθὼς ἦν δεδογματισμένον τῷ βασιλεῖ, προσέταξεν
                             αὐτοὺς ἐν τῷ πρὸ τῆς πόλεως ἱπποδρόμῳ παρεμβαλεῖν 
                            ἀπλάτῳ καθεστῶτι περιμέτρῳ καὶ πρὸς παραδειγματισμὸν ἄγαν 
                            εὐκαιροτάτῳ καθεστῶτι πᾶσι τοῖς καταπορευομένοις εἰς τὴν πόλιν 
                            καὶ τοῖς ἐκ τούτων εἰς τὴν χώραν στελλομένοις πρὸς ἐκδημίαν 
                            πρὸς τὸ μηδὲ ταῖς δυνάμεσιν αὐτοῦ κοινωνεῖν μηδὲ τὸ σύνολον 
                            καταξιῶσαι περιβόλων.
                        </p>
               </div>
               <div type="textpart" subtype="verse" n="12">
                  <p>ὡς δὲ τοῦτο ἐγενήθη, ἀκούσας τοὺς ἐκ 
                            τῆς πόλεως ὁμοεθνεῖς κρυβῇ ἐκπορευομένους πυκνότερον ἀποδύρεσθαι
                             τὴν ἀκλεῆ τῶν ἀδελφῶν ταλαιπωρίαν
                        </p>
               </div>
               <div type="textpart" subtype="verse" n="13">
                  <p>διοργισθεὶς προσέταξεν
                             καὶ τούτοις ὁμοῦ τὸν αὐτὸν τρόπον ἐπιμελῶς ὡς ἐκείνοις 
                            ποιῆσαι μὴ λειπομένοις κατὰ μηδένα τρόπον τῆς ἐκείνων τιμωρίας,
                        </p>
               </div>
               <div type="textpart" subtype="verse" n="14">
                  <p>ἀπογραφῆναι δὲ πᾶν τὸ φῦλον ἐξ ὀνόματος, οὐκ εἰς τὴν ἔμπροσθεν
                             βραχεῖ προδεδηλωμένην τῶν ἔργων κατάπονον λατρείαν, 
                            στρεβλωθέντας δὲ ταῖς παρηγγελμέναις αἰκίαις τὸ τέλος ἀφανίσαι 
                            μιᾶς ὑπὸ καιρὸν ἡμέρας.
                        </p>
               </div>
               <div type="textpart" subtype="verse" n="15">
                  <p>ἐγίνετο μὲν οὖν ἡ τούτων ἀπογραφὴ 
                            μετὰ πικρᾶς σπουδῆς καὶ φιλοτίμου προσεδρείας ἀπὸ ἀνατολῶν 
                            ἡλίου μέχρι δυσμῶν ἀνήνυτον λαμβάνουσα τὸ τέλος ἐπὶ ἡμέρας 
                            τεσσαράκοντα.
                        </p>
               </div>
               <div type="textpart" subtype="verse" n="16">
                  <p>Μεγάλως δὲ καὶ διηνεκῶς ὁ βασιλεὺς χαρᾷ πεπληρωμένος συμπόσια
                             ἐπὶ πάντων τῶν εἰδώλων συνιστάμενος πεπλανημένῃ πόρρω 
                            τῆς ἀληθείας φρενὶ καὶ βεβήλῳ στόματι τὰ μὲν κωφὰ καὶ μὴ 
                            δυνάμενα αὐτοῖς λαλεῖν ἢ ἀρήγειν ἐπαινῶν, εἰς δὲ τὸν μέγιστον 
                            θεὸν τὰ μὴ καθήκοντα λαλῶν.
                        </p>
               </div>
               <div type="textpart" subtype="verse" n="17">
                  <p>μετὰ δὲ τὸ προειρημένον τοῦ 
                            χρόνου διάστημα προσηνέγκαντο οἱ γραμματεῖς τῷ βασιλεῖ μηκέτι
                            ἰσχύειν τὴν τῶν Ιουδαίων ἀπογραφὴν ποιεῖσθαι διὰ τὴν ἀμέτρητον 
                            αὐτῶν πληθὺν
                        </p>
               </div>
               <div type="textpart" subtype="verse" n="18">
                  <p>καίπερ ὄντων ἔτι κατὰ τὴν χώραν τῶν πλειόνων, 
                            τῶν μὲν κατὰ τὰς οἰκίας ἔτι συνεστηκότων, τῶν δὲ καὶ κατὰ τόπον,
                             ὡς ἀδυνάτου καθεστῶτος πᾶσιν τοῖς ἐπ’ Αἴγυπτον στρατηγοῖς.
                        </p>
               </div>
               <div type="textpart" subtype="verse" n="19">
                  <p>ἀπειλήσαντος δὲ αὐτοῖς σκληρότερον ὡς δεδωροκοπημένοις 
                            εἰς μηχανὴν τῆς ἐκφυγῆς συνέβη σαφῶς αὐτὸν περὶ τούτου πιστωθῆναι
                        </p>
               </div>
               <div type="textpart" subtype="verse" n="20">
                  <p>λεγόντων μετὰ ἀποδείξεως καὶ τὴν χαρτηρίαν ἤδη καὶ 
                            τοὺς γραφικοὺς καλάμους, ἐν οἷς ἐχρῶντο, ἐκλελοιπέναι.
                        </p>
               </div>
               <div type="textpart" subtype="verse" n="21">
                  <p>τοῦτο 
                            δὲ ἦν ἐνέργεια τῆς τοῦ βοηθοῦντος τοῖς Ιουδαίοις ἐξ οὐρανοῦ 
                            προνοίας ἀνικήτου.
                        </p>
               </div>
            </div>
            <div type="textpart" subtype="chapter" n="5">
               <div type="textpart" subtype="verse" n="1">
                  <p>Τότε προσκαλεσάμενος Ἕρμωνα τὸν πρὸς τῇ τῶν ἐλεφάντων 
                            ἐπιμελείᾳ βαρείᾳ μεμεστωμένος ὀργῇ καὶ χόλῳ κατὰ πᾶν ἀμετάθετος
                        </p>
               </div>
               <div type="textpart" subtype="verse" n="2">
                  <p>ἐκέλευσεν ὑπὸ τὴν ἐπερχομένην ἡμέραν δαψιλέσι δράκεσι 
                            λιβανωτοῦ καὶ οἴνῳ πλείονι ἀκράτῳ ἅπαντας τοὺς ἐλέφαντας ποτίσαι
                             ὄντας τὸν ἀριθμὸν πεντακοσίους καὶ ἀγριωθέντας τῇ τοῦ 
                            πόματος ἀφθόνῳ χορηγίᾳ εἰσαγαγεῖν πρὸς συνάντησιν τοῦ μόρου 
                            τῶν Ιουδαίων.
                        </p>
               </div>
               <div type="textpart" subtype="verse" n="3">
                  <p>ὁ μὲν τάδε προστάσσων ἐτρέπετο πρὸς τὴν εὐωχίαν
                             συναγαγὼν τοὺς μάλιστα τῶν φίλων καὶ τῆς στρατιᾶς 
                            ἀπεχθῶς ἔχοντας πρὸς τοὺς Ιουδαίους.
                        </p>
               </div>
               <div type="textpart" subtype="verse" n="4">
                  <p>ὁ δὲ ἐλεφαντάρχης τὸ 
                            προσταγὲν ἀραρότως Ἕρμων συνετέλει.
                        </p>
               </div>
               <div type="textpart" subtype="verse" n="5">
                  <p>οἵ τε πρὸς τούτοις λειτουργοὶ
                             κατὰ τὴν ἑσπέραν ἐξιόντες τὰς τῶν ταλαιπωρούντων ἐδέσμευον
                             χεῖρας τήν τε λοιπὴν ἐμηχανῶντο περὶ αὐτοὺς ἀσφάλειαν 
                            ἔννυχον δόξαντες ὁμοῦ λήμψεσθαι τὸ φῦλον πέρας τῆς ὀλεθρίας.
                        </p>
               </div>
               <div type="textpart" subtype="verse" n="6">
                  <p>οἱ δὲ πάσης σκέπης ἔρημοι δοκοῦντες εἶναι τοῖς ἔθνεσιν Ιουδαῖοι 
                            διὰ τὴν πάντοθεν περιέχουσαν αὐτοὺς μετὰ δεσμῶν ἀνάγκην
                        </p>
               </div>
               <div type="textpart" subtype="verse" n="7">
                  <p>τὸν 
                            παντοκράτορα κύριον καὶ πάσης δυνάμεως δυναστεύοντα, ἐλεήμονα 
                            θεὸν αὐτῶν καὶ πατέρα, δυσκαταπαύστῳ βοῇ πάντες μετὰ δακρύων 
                            ἐπεκαλέσαντο δεόμενοι
                        </p>
               </div>
               <div type="textpart" subtype="verse" n="8">
                  <p>τὴν κατ’ αὐτῶν μεταστρέψαι βουλὴν ἀνοσίαν
                             καὶ ῥύσασθαι αὐτοὺς μετὰ μεγαλομεροῦς ἐπιφανείας ἐκ τοῦ 
                            παρὰ πόδας ἐν ἑτοίμῳ μόρου.
                        </p>
               </div>
               <div type="textpart" subtype="verse" n="9">
                  <p>τούτων μὲν οὖν ἐκτενῶς ἡ λιτανεία 
                            ἀνέβαινεν εἰς τὸν οὐρανόν.
                        </p>
               </div>
               <div type="textpart" subtype="verse" n="10">
                  <p>Ὁ δὲ Ἕρμων τοὺς ἀνηλεεῖς ἐλέφαντας ποτίσας πεπληρωμένους 
                            τῆς τοῦ οἴνου πολλῆς χορηγίας καὶ τοῦ λιβάνου μεμεστωμένους 
                            ὄρθριος ἐπὶ τὴν αὐλὴν παρῆν περὶ τούτων προσαγγεῖλαι τῷ βασιλεῖ.
                        </p>
               </div>
               <div type="textpart" subtype="verse" n="11">
                  <p>τὸ δὲ ἀπ’ αἰῶνος χρόνου κτίσμα καλὸν ἐν νυκτὶ καὶ ἡμέρᾳ 
                            ἐπιβαλλόμενον ὑπὸ τοῦ χαριζομένου πᾶσιν, οἷς ἂν αὐτὸς θελήσῃ, 
                            ὕπνου μέρος ἀπέστειλεν εἰς τὸν βασιλέα,
                        </p>
               </div>
               <div type="textpart" subtype="verse" n="12">
                  <p>καὶ ἡδίστῳ καὶ βαθεῖ
                            κατεσχέθη τῇ ἐνεργείᾳ τοῦ δεσπότου τῆς ἀθέσμου μὲν προθέσεως 
                            πολὺ διεσφαλμένος, τοῦ δὲ ἀμεταθέτου λογισμοῦ μεγάλως διεψευσμένος.
                        </p>
               </div>
               <div type="textpart" subtype="verse" n="13">
                  <p>οἵ τε Ιουδαῖοι τὴν προσημανθεῖσαν ὥραν διαφυγόντες τὸν 
                            ἅγιον ᾔνουν θεὸν αὐτῶν καὶ πάλιν ἠξίουν τὸν εὐκατάλλακτον δεῖξαι
                             μεγαλοσθενοῦς ἑαυτοῦ χειρὸς κράτος ἔθνεσιν ὑπερηφάνοις.
                        </p>
               </div>
               <div type="textpart" subtype="verse" n="14">
                  <p>μεσούσης δὲ ἤδη δεκάτης ὥρας σχεδὸν ὁ πρὸς ταῖς κλήσεσιν 
                            τεταγμένος ἀθρόους τοὺς κλητοὺς ἰδὼν ἔνυξεν προσελθὼν τὸν 
                            βασιλέα.
                        </p>
               </div>
               <div type="textpart" subtype="verse" n="15">
                  <p>καὶ μόλις διεγείρας ὑπέδειξε τὸν τῆς συμποσίας καιρὸν 
                            ἤδη παρατρέχοντα τὸν περὶ τούτων λόγον ποιούμενος.
                        </p>
               </div>
               <div type="textpart" subtype="verse" n="16">
                  <p>ὃν ὁ βασιλεὺς
                             λογισάμενος καὶ τραπεὶς εἰς τὸν πότον ἐκέλευσεν τοὺς 
                            παραγεγονότας ἐπὶ τὴν συμποσίαν ἄντικρυς ἀνακλῖναι αὐτοῦ.
                        </p>
               </div>
               <div type="textpart" subtype="verse" n="17">
                  <p>οὗ 
                            καὶ γενομένου παρῄνει εἰς εὐωχίαν δόντας ἑαυτοὺς τὸ παρὸν τῆς 
                            συμποσίας ἐπὶ πολὺ γεραιρομένους εἰς εὐφροσύνην καταθέσθαι 
                            μέρος.
                        </p>
               </div>
               <div type="textpart" subtype="verse" n="18">
                  <p>ἐπὶ πλεῖον δὲ προβαινούσης τῆς ὁμιλίας τὸν Ἕρμωνα 
                            προσκαλεσάμενος ὁ βασιλεὺς μετὰ πικρᾶς ἀπειλῆς ἐπυνθάνετο, 
                            τίνος ἕνεκεν αἰτίας εἰάθησαν οἱ Ιουδαῖοι τὴν περιοῦσαν ἡμέραν 
                            περιβεβιωκότες.
                        </p>
               </div>
               <div type="textpart" subtype="verse" n="19">
                  <p>τοῦ δὲ ὑποδείξαντος ἔτι νυκτὸς τὸ προσταγὲν 
                            ἐπὶ τέλος ἀγειοχέναι καὶ τῶν φίλων αὐτῷ προσμαρτυρησάντων
                        </p>
               </div>
               <div type="textpart" subtype="verse" n="20">
                  <p>τὴν ὠμότητα χείρονα Φαλάριδος ἐσχηκὼς ἔφη τῷ τῆς σήμερον 
                            ὕπνῳ χάριν ἔχειν αὐτούς· ἀνυπερθέτως δὲ εἰς τὴν ἐπιτελοῦσαν 
                            ἡμέραν κατὰ τὸ ὅμοιον ἑτοίμασον τοὺς ἐλέφαντας ἐπὶ τὸν τῶν 
                            ἀθεμίτων Ιουδαίων ἀφανισμόν.
                        </p>
               </div>
               <div type="textpart" subtype="verse" n="21">
                  <p>εἰπόντος δὲ τοῦ βασιλέως ἀσμένως 
                            πάντες μετὰ χαρᾶς οἱ παρόντες ὁμοῦ συναινέσαντες εἰς τὸν ἴδιον 
                            οἶκον ἕκαστος ἀνέλυσεν.
                        </p>
               </div>
               <div type="textpart" subtype="verse" n="22">
                  <p>καὶ οὐχ οὕτως εἰς ὕπνον κατεχρήσαντο 
                            τὸν χρόνον τῆς νυκτός, ὡς εἰς τὸ παντοίους μηχανᾶσθαι τοῖς 
                            ταλαιπώροις δοκοῦσιν ἐμπαιγμούς.
                        </p>
               </div>
               <div type="textpart" subtype="verse" n="23">
                  <p>Ἄρτι δὲ ἀλεκτρυὼν ἐκέκραγεν ὄρθριος, καὶ τὰ θηρία καθωπλικὼς
                             ὁ Ἕρμων ἐν τῷ μεγάλῳ περιστύλῳ διεκίνει.
                        </p>
               </div>
               <div type="textpart" subtype="verse" n="24">
                  <p>τὰ δὲ κατὰ 
                            τὴν πόλιν πλήθη συνήθροιστο πρὸς τὴν οἰκτροτάτην θεωρίαν προσδοκῶντα
                             τὴν πρωίαν μετὰ σπουδῆς.
                        </p>
               </div>
               <div type="textpart" subtype="verse" n="25">
                  <p>οἱ δὲ Ιουδαῖοι κατὰ τὸν 
                            ἀμερῆ ψυχουλκούμενοι χρόνον πολύδακρυν ἱκετείαν ἐν μέλεσιν 
                            γοεροῖς τείνοντες τὰς χεῖρας εἰς τὸν οὐρανὸν ἐδέοντο τοῦ μεγίστου
                             θεοῦ πάλιν αὐτοῖς βοηθῆσαι συντόμως.
                        </p>
               </div>
               <div type="textpart" subtype="verse" n="26">
                  <p>οὔπω δὲ ἡλίου 
                            βολαὶ κατεσπείροντο, καὶ τοῦ βασιλέως τοὺς φίλους ἐκδεχομένου 
                            ὁ Ἕρμων παραστὰς ἐκάλει πρὸς τὴν ἔξοδον ὑποδεικνύων τὸ πρόθυμον
                             τοῦ βασιλέως ἐν ἑτοίμῳ κεῖσθαι.
                        </p>
               </div>
               <div type="textpart" subtype="verse" n="27">
                  <p>τοῦ δὲ ἀποδεξαμένου
                            καὶ καταπλαγέντος ἐπὶ τῇ παρανόμῳ ἐξόδῳ κατὰ πᾶν ἀγνωσίᾳ 
                            κεκρατημένος ἐπυνθάνετο, τί τὸ πρᾶγμα, ἐφ’ οὗ τοῦτο αὐτῷ μετὰ 
                            σπουδῆς τετέλεσται·
                        </p>
               </div>
               <div type="textpart" subtype="verse" n="28">
                  <p>τοῦτο δὲ ἦν ἡ ἐνέργεια τοῦ πάντα δεσποτεύοντος
                             θεοῦ τῶν πρὶν αὐτῷ μεμηχανημένων λήθην κατὰ διάνοιαν 
                            ἐντεθεικότος.
                        </p>
               </div>
               <div type="textpart" subtype="verse" n="29">
                  <p>ὑπεδείκνυεν ὁ Ἕρμων καὶ πάντες οἱ φίλοι τὰ θηρία 
                            καὶ τὰς δυνάμεις ἡτοιμάσθαι, βασιλεῦ, κατὰ τὴν σὴν ἐκτενῆ πρόθεσιν.
                        </p>
               </div>
               <div type="textpart" subtype="verse" n="30">
                  <p>ὁ δὲ ἐπὶ τοῖς ῥηθεῖσιν πληρωθεὶς βαρεῖ χόλῳ διὰ τὸ περὶ 
                            τούτων προνοίᾳ θεοῦ διεσκεδάσθαι πᾶν αὐτοῦ τὸ νόημα ἐνατενίσας 
                            μετὰ ἀπειλῆς εἶπεν
                        </p>
               </div>
               <div type="textpart" subtype="verse" n="31">
                  <p>Ὅσοι γονεῖς παρῆσαν ἢ παίδων γόνοι, τήνδε 
                            θηρσὶν ἀγρίοις ἐσκεύασα ἂν δαψιλῆ θοῖναν ἀντὶ τῶν ἀνεγκλήτων 
                            ἐμοὶ καὶ προγόνοις ἐμοῖς ἀποδεδειγμένων ὁλοσχερῆ βεβαίαν πίστιν 
                            ἐξόχως Ιουδαίων.
                        </p>
               </div>
               <div type="textpart" subtype="verse" n="32">
                  <p>καίπερ εἰ μὴ διὰ τὴν τῆς συντροφίας στοργὴν 
                            καὶ τῆς χρείας, τὸ ζῆν ἀντὶ τούτων ἐστερήθης.
                        </p>
               </div>
               <div type="textpart" subtype="verse" n="33">
                  <p>οὕτως ὁ Ἕρμων 
                            ἀπροσδόκητον ἐπικίνδυνον ὑπήνεγκεν ἀπειλὴν καὶ τῇ ὁράσει καὶ 
                            τῷ προσώπῳ συνεστάλη.
                        </p>
               </div>
               <div type="textpart" subtype="verse" n="34">
                  <p>ὁ καθεῖς δὲ τῶν φίλων σκυθρωπῶς 
                            ὑπεκρέων τοὺς συνηθροισμένους ἀπέλυσαν ἕκαστον ἐπὶ τὴν ἰδίαν 
                            ἀσχολίαν.
                        </p>
               </div>
               <div type="textpart" subtype="verse" n="35">
                  <p>οἵ τε Ιουδαῖοι τὰ παρὰ τοῦ βασιλέως ἀκούσαντες τὸν 
                            ἐπιφανῆ θεὸν κύριον βασιλέα τῶν βασιλέων ᾔνουν καὶ τῆσδε τῆς 
                            βοηθείας αὐτοῦ τετευχότες.
                        </p>
               </div>
               <div type="textpart" subtype="verse" n="36">
                  <p>Κατὰ δὲ τοὺς αὐτοὺς νόμους ὁ βασιλεὺς συστησάμενος πᾶν 
                            τὸ συμπόσιον εἰς εὐφροσύνην τραπῆναι παρεκάλει.
                        </p>
               </div>
               <div type="textpart" subtype="verse" n="37">
                  <p>τὸν δὲ Ἕρμωνα
                             προσκαλεσάμενος μετὰ ἀπειλῆς εἶπεν Ποσάκις δὲ δεῖ σοι 
                            περὶ τούτων αὐτῶν προστάττειν, ἀθλιώτατε;
                        </p>
               </div>
               <div type="textpart" subtype="verse" n="38">
                  <p>τοὺς ἐλέφαντας ἔτι 
                            καὶ νῦν καθόπλισον εἰς τὴν αὔριον ἐπὶ τὸν τῶν Ιουδαίων ἀφανισμόν.
                        </p>
               </div>
               <div type="textpart" subtype="verse" n="39">
                  <p>οἱ δὲ συνανακείμενοι συγγενεῖς τὴν ἀσταθῆ διάνοιαν αὐτοῦ
                            θαυμάζοντες προεφέροντο τάδε
                        </p>
               </div>
               <div type="textpart" subtype="verse" n="40">
                  <p>Βασιλεῦ, μέχρι τίνος ὡς ἀλόγους 
                            ἡμᾶς διαπειράζεις προστάσσων ἤδη τρίτον αὐτοὺς ἀφανίσαι καὶ 
                            πάλιν ἐπὶ τῶν πραγμάτων ἐκ μεταβολῆς ἀναλύων τὰ σοὶ δεδογμένα;
                        </p>
               </div>
               <div type="textpart" subtype="verse" n="41">
                  <p>ὧν χάριν ἡ πόλις διὰ τὴν προσδοκίαν ὀχλεῖ καὶ πληθύουσα
                             συστροφαῖς ἤδη καὶ κινδυνεύει πολλάκις διαρπασθῆναι.
                        </p>
               </div>
               <div type="textpart" subtype="verse" n="42">
                  <p>ὅθεν 
                            ὁ κατὰ πάντα Φάλαρις βασιλεὺς ἐμπληθυνθεὶς ἀλογιστίας καὶ τὰς 
                            γινομένας πρὸς ἐπισκοπὴν τῶν Ιουδαίων ἐν αὐτῷ μεταβολὰς τῆς 
                            ψυχῆς παρ’ οὐδὲν ἡγούμενος ἀτελέστατον βεβαίως ὅρκον ὁρισάμενος
                             τούτους μὲν ἀνυπερθέτως πέμψειν εἰς ᾅδην ἐν γόνασιν καὶ 
                            ποσὶν θηρίων ᾐκισμένους,
                        </p>
               </div>
               <div type="textpart" subtype="verse" n="43">
                  <p>ἐπιστρατεύσαντα δὲ ἐπὶ τὴν Ιουδαίαν 
                            ἰσόπεδον πυρὶ καὶ δόρατι θήσεσθαι διὰ τάχους καὶ τὸν ἄβατον 
                            ἡμῖν αὐτῶν ναὸν πυρὶ πρηνέα ἐν τάχει τῶν συντελούντων ἐκεῖ 
                            θυσίας ἔρημον εἰς τὸν ἅπαντα χρόνον καταστήσειν.
                        </p>
               </div>
               <div type="textpart" subtype="verse" n="44">
                  <p>τότε περιχαρεῖς
                             ἀναλύσαντες οἱ φίλοι καὶ συγγενεῖς μετὰ πίστεως διέτασσον 
                            τὰς δυνάμεις ἐπὶ τοὺς εὐκαιροτάτους τόπους τῆς πόλεως πρὸς 
                            τὴν τήρησιν.
                        </p>
               </div>
               <div type="textpart" subtype="verse" n="45">
                  <p>ὁ δὲ ἐλεφαντάρχης τὰ θηρία σχεδὸν ὡς εἰπεῖν εἰς 
                            κατάστεμα μανιῶδες ἀγειοχὼς εὐωδεστάτοις πόμασιν οἴνου λελιβανωμένου
                             φοβερῶς κεκοσμημένα κατασκευαῖς
                        </p>
               </div>
               <div type="textpart" subtype="verse" n="46">
                  <p>περὶ τὴν ἕω τῆς 
                            πόλεως ἤδη πλήθεσιν ἀναριθμήτοις κατὰ τοῦ ἱπποδρόμου καταμεμεστωμένης
                             εἰσελθὼν εἰς τὴν αὐλὴν ἐπὶ τὸ προκείμενον ὤτρυνε 
                            τὸν βασιλέα.
                        </p>
               </div>
               <div type="textpart" subtype="verse" n="47">
                  <p>ὁ δὲ ὀργῇ βαρείᾳ γεμίσας δυσσεβῆ φρένα παντὶ 
                            τῷ βάρει σὺν τοῖς θηρίοις ἐξώρμησε βουλόμενος ἀτρώτῳ καρδίᾳ 
                            καὶ κόραις ὀφθαλμῶν θεάσασθαι τὴν ἐπίπονον καὶ ταλαίπωρον 
                            τῶν προσεσημαμμένων καταστροφήν.
                        </p>
               </div>
               <div type="textpart" subtype="verse" n="48">
                  <p>ὡς δὲ τῶν ἐλεφάντων 
                            ἐξιόντων περὶ πύλην καὶ τῆς συνεπομένης ἐνόπλου δυνάμεως τῆς 
                            τε τοῦ πλήθους πορείας κονιορτὸν ἰδόντες καὶ βαρυηχῆ θόρυβον 
                            ἀκούσαντες οἱ Ιουδαῖοι
                        </p>
               </div>
               <div type="textpart" subtype="verse" n="49">
                  <p>ὑστάτην βίου ῥοπὴν αὐτοῖς ἐκείνην δόξαντες
                             εἶναι τὸ τέλος τῆς ἀθλιωτάτης προσδοκίας εἰς οἶκτον καὶ 
                            γόους τραπέντες κατεφίλουν ἀλλήλους περιπλεκόμενοι τοῖς συγγενέσιν
                             ἐπὶ τοὺς τραχήλους ἐπιπίπτοντες, γονεῖς παισὶν καὶ μητέρες
                             νεάνισιν, ἕτεραι δὲ νεογνὰ πρὸς μαστοὺς ἔχουσαι βρέφη 
                            τελευταῖον ἕλκοντα γάλα.
                        </p>
               </div>
               <div type="textpart" subtype="verse" n="50">
                  <p>οὐ μὴν δὲ ἀλλὰ καὶ τὰς ἔμπροσθεν 
                            αὐτῶν γεγενημένας ἀντιλήμψεις ἐξ οὐρανοῦ συνιδόντες πρηνεῖς 
                            ὁμοθυμαδὸν ῥίψαντες ἑαυτοὺς καὶ τὰ νήπια χωρίσαντες τῶν μαστῶν
                        </p>
               </div>
               <div type="textpart" subtype="verse" n="51">
                  <p>ἀνεβόησαν φωνῇ μεγάλῃ σφόδρα τὸν τῆς ἁπάσης δυνάμεως
                            δυνάστην ἱκετεύοντες οἰκτῖραι μετὰ ἐπιφανείας αὐτοὺς ἤδη πρὸς 
                            πύλαις ᾅδου καθεστῶτας.
                        </p>
               </div>
            </div>
            <div type="textpart" subtype="chapter" n="6">
               <div type="textpart" subtype="verse" n="1">
                  <p>Ελεαζαρος δέ τις ἀνὴρ ἐπίσημος τῶν ἀπὸ τῆς χώρας ἱερέων, 
                            ἐν πρεσβείῳ τὴν ἡλικίαν ἤδη λελογχὼς καὶ πάσῃ τῇ κατὰ τὸν 
                            βίον ἀρετῇ κεκοσμημένος, τοὺς περὶ αὐτὸν καταστείλας πρεσβυτέρους
                             ἐπικαλεῖσθαι τὸν ἅγιον θεὸν προσηύξατο τάδε
                        </p>
               </div>
               <div type="textpart" subtype="verse" n="2">
                  <p>Βασιλεῦ μεγαλοκράτωρ,
                             ὕψιστε παντοκράτωρ θεὲ τὴν πᾶσαν διακυβερνῶν ἐν 
                            οἰκτιρμοῖς κτίσιν,
                        </p>
               </div>
               <div type="textpart" subtype="verse" n="3">
                  <p>ἔπιδε ἐπὶ Αβρααμ σπέρμα, ἐπὶ ἡγιασμένου τέκνα 
                            Ιακωβ, μερίδος ἡγιασμένης σου λαὸν ἐν ξένῃ γῇ ξένον ἀδίκως 
                            ἀπολλύμενον, πάτερ.
                        </p>
               </div>
               <div type="textpart" subtype="verse" n="4">
                  <p>σὺ Φαραω πληθύνοντα ἅρμασιν, τὸν πρὶν 
                            Αἰγύπτου ταύτης δυνάστην, ἐπαρθέντα ἀνόμῳ θράσει καὶ γλώσσῃ 
                            μεγαλορρήμονι, σὺν τῇ ὑπερηφάνῳ στρατιᾷ ποντοβρόχους ἀπώλεσας
                             φέγγος ἐπιφάνας ἐλέους Ισραηλ γένει.
                        </p>
               </div>
               <div type="textpart" subtype="verse" n="5">
                  <p>σὺ τὸν ἀναριθμήτοις 
                            δυνάμεσιν γαυρωθέντα Σενναχηριμ, βαρὺν Ἀσσυρίων βασιλέα, δόρατι
                             τὴν πᾶσαν ὑποχείριον ἤδη λαβόντα γῆν καὶ μετεωρισθέντα 
                            ἐπὶ τὴν ἁγίαν σου πόλιν, βαρέα λαλοῦντα κόμπῳ καὶ θράσει σύ, 
                            δέσποτα, ἔθραυσας ἔκδηλον δεικνὺς ἔθνεσιν πολλοῖς τὸ σὸν κράτος.
                        </p>
               </div>
               <div type="textpart" subtype="verse" n="6">
                  <p>σὺ τοὺς κατὰ τὴν Βαβυλωνίαν τρεῖς ἑταίρους πυρὶ τὴν ψυχὴν 
                            αὐθαιρέτως δεδωκότας εἰς τὸ μὴ λατρεῦσαι τοῖς κενοῖς διάπυρον 
                            δροσίσας κάμινον ἐρρύσω μέχρι τριχὸς ἀπημάντους φλόγα πᾶσιν 
                            ἐπιπέμψας τοῖς ὑπεναντίοις.
                        </p>
               </div>
               <div type="textpart" subtype="verse" n="7">
                  <p>σὺ τὸν διαβολαῖς φθόνου λέουσι 
                            κατὰ γῆς ῥιφέντα θηρσὶν βορὰν Δανιηλ εἰς φῶς ἀνήγαγες ἀσινῆ.
                        </p>
               </div>
               <div type="textpart" subtype="verse" n="8">
                  <p>τόν τε βυθοτρεφοῦς ἐν γαστρὶ κήτους Ιωναν τηκόμενον ἀφιδὼν 
                            ἀπήμαντον πᾶσιν οἰκείοις ἀνέδειξας, πάτερ.
                        </p>
               </div>
               <div type="textpart" subtype="verse" n="9">
                  <p>καὶ νῦν, μίσυβρι πολυέλεε
                             τῶν ὅλων σκεπαστά, τὸ τάχος ἐπιφάνηθι τοῖς ἀπὸ Ισραηλ 
                            γένους ὑπὸ ἐβδελυγμένων ἀνόμων ἐθνῶν ὑβριζομένοις.
                        </p>
               </div>
               <div type="textpart" subtype="verse" n="10">
                  <p>εἰ δὲ 
                            ἀσεβείαις κατὰ τὴν ἀποικίαν ὁ βίος ἡμῶν ἐνέσχηται, ῥυσάμενος 
                            ἡμᾶς ἀπὸ ἐχθρῶν χειρός, ᾧ προαιρῇ, δέσποτα, ἀπόλεσον ἡμᾶς 
                            μόρῳ.
                        </p>
               </div>
               <div type="textpart" subtype="verse" n="11">
                  <p>μὴ τοῖς ματαίοις οἱ ματαιόφρονες εὐλογησάτωσαν ἐπὶ τῇ 
                            τῶν ἠγαπημένων σου ἀπωλείᾳ λέγοντες Οὐδὲ ὁ θεὸς αὐτῶν ἐρρύσατο
                             αὐτούς.
                        </p>
               </div>
               <div type="textpart" subtype="verse" n="12">
                  <p>σὺ δέ, ὁ πᾶσαν ἀλκὴν καὶ δυναστείαν ἔχων 
                            ἅπασαν αἰώνιε, νῦν ἔπιδε· ἐλέησον ἡμᾶς τοὺς καθ’ ὕβριν ἀνόμων 
                            ἀλόγιστον ἐκ τοῦ ζῆν μεθισταμένους ἐν ἐπιβούλων τρόπῳ.
                        </p>
               </div>
               <div type="textpart" subtype="verse" n="13">
                  <p>πτηξάτω
                             δὲ ἔθνη σὴν δύναμιν ἀνίκητον σήμερον, ἔντιμε δύναμιν ἔχων 
                            ἐπὶ σωτηρίᾳ Ιακωβ γένους.
                        </p>
               </div>
               <div type="textpart" subtype="verse" n="14">
                  <p>ἱκετεύει σε τὸ πᾶν πλῆθος τῶν νηπίων
                            καὶ οἱ τούτων γονεῖς μετὰ δακρύων.
                        </p>
               </div>
               <div type="textpart" subtype="verse" n="15">
                  <p>δειχθήτω πᾶσιν ἔθνεσιν 
                            ὅτι μεθ’ ἡμῶν εἶ, κύριε, καὶ οὐκ ἀπέστρεψας τὸ πρόσωπόν σου 
                            ἀφ’ ἡμῶν, ἀλλὰ καθὼς εἶπας ὅτι Οὐδὲ ἐν τῇ γῇ τῶν ἐχθρῶν αὐτῶν
                             ὄντων ὑπερεῖδον αὐτούς, οὕτως ἐπιτέλεσον, κύριε.
                        </p>
               </div>
               <div type="textpart" subtype="verse" n="16">
                  <p>Τοῦ δὲ Ελεαζαρου λήγοντος ἄρτι τῆς προσευχῆς ὁ βασιλεὺς 
                            σὺν τοῖς θηρίοις καὶ παντὶ τῷ τῆς δυνάμεως φρυάγματι κατὰ τὸν 
                            ἱππόδρομον παρῆγεν.
                        </p>
               </div>
               <div type="textpart" subtype="verse" n="17">
                  <p>καὶ θεωρήσαντες οἱ Ιουδαῖοι μέγα εἰς οὐρανὸν
                             ἀνέκραξαν ὥστε καὶ τοὺς παρακειμένους αὐλῶνας συνηχήσαντας
                             ἀκατάσχετον πτόην ποιῆσαι παντὶ τῷ στρατοπέδῳ.
                        </p>
               </div>
               <div type="textpart" subtype="verse" n="18">
                  <p>τότε 
                            ὁ μεγαλόδοξος παντοκράτωρ καὶ ἀληθινὸς θεὸς ἐπιφάνας τὸ ἅγιον 
                            αὐτοῦ πρόσωπον ἠνέῳξεν τὰς οὐρανίους πύλας, ἐξ ὧν δεδοξασμένοι
                             δύο φοβεροειδεῖς ἄγγελοι κατέβησαν φανεροὶ πᾶσιν πλὴν 
                            τοῖς Ιουδαίοις
                        </p>
               </div>
               <div type="textpart" subtype="verse" n="19">
                  <p>καὶ ἀντέστησαν καὶ τὴν δύναμιν τῶν ὑπεναντίων 
                            ἐπλήρωσαν ταραχῆς καὶ δειλίας καὶ ἀκινήτοις ἔδησαν πέδαις.
                        </p>
               </div>
               <div type="textpart" subtype="verse" n="20">
                  <p>καὶ ὑπόφρικον καὶ τὸ τοῦ βασιλέως σῶμα ἐγενήθη, καὶ λήθη τὸ 
                            θράσος αὐτοῦ τὸ βαρύθυμον ἔλαβεν.
                        </p>
               </div>
               <div type="textpart" subtype="verse" n="21">
                  <p>καὶ ἀπέστρεψαν τὰ θηρία 
                            ἐπὶ τὰς συνεπομένας ἐνόπλους δυνάμεις καὶ κατεπάτουν αὐτὰς 
                            καὶ ὠλέθρευον.
                        </p>
               </div>
               <div type="textpart" subtype="verse" n="22">
                  <p>Καὶ μετεστράφη τοῦ βασιλέως ἡ ὀργὴ εἰς οἶκτον καὶ δάκρυα 
                            ὑπὲρ τῶν ἔμπροσθεν αὐτῷ μεμηχανευμένων.
                        </p>
               </div>
               <div type="textpart" subtype="verse" n="23">
                  <p>ἀκούσας γὰρ τῆς 
                            κραυγῆς καὶ συνιδὼν πρηνεῖς ἅπαντας εἰς τὴν ἀπώλειαν δακρύσας 
                            μετ’ ὀργῆς τοῖς φίλοις διηπειλεῖτο λέγων
                        </p>
               </div>
               <div type="textpart" subtype="verse" n="24">
                  <p>Παραβασιλεύετε καὶ 
                            τυράννους ὑπερβεβήκατε ὠμότητι καὶ ἐμὲ αὐτὸν τὸν ὑμῶν εὐεργέτην
                             ἐπιχειρεῖτε τῆς ἀρχῆς ἤδη καὶ τοῦ πνεύματος μεθιστᾶν λάθρᾳ 
                            μηχανώμενοι τὰ μὴ συμφέροντα τῇ βασιλείᾳ.
                        </p>
               </div>
               <div type="textpart" subtype="verse" n="25">
                  <p>τίς τοὺς κρατήσαντας
                             ἡμῶν ἐν πίστει τὰ τῆς χώρας ὀχυρώματα τῆς οἰκίας ἀποστήσας
                             ἕκαστον ἀλόγως ἤθροισεν ἐνθάδε;
                        </p>
               </div>
               <div type="textpart" subtype="verse" n="26">
                  <p>τίς τοὺς ἐξ ἀρχῆς 
                            εὐνοίᾳ πρὸς ἡμᾶς κατὰ πάντα διαφέροντας πάντων ἐθνῶν καὶ 
                            τοὺς χειρίστους πλεονάκις ἀνθρώπων ἐπιδεδεγμένους κινδύνους 
                            οὕτως ἀθέσμως περιέβαλεν αἰκίαις;
                        </p>
               </div>
               <div type="textpart" subtype="verse" n="27">
                  <p>λύσατε ἐκλύσατε ἄδικα δεσμά· 
                            εἰς τὰ ἴδια μετ’ εἰρήνης ἐξαποστείλατε τὰ προπεπραγμένα παραιτησάμενοι.
                        </p>
               </div>
               <div type="textpart" subtype="verse" n="28">
                  <p>ἀπολύσατε τοὺς υἱοὺς τοῦ παντοκράτορος ἐπουρανίου 
                            θεοῦ ζῶντος, ὃς ἀφ’ ἡμετέρων μέχρι τοῦ νῦν προγόνων ἀπαραπόδιστον
                             μετὰ δόξης εὐστάθειαν παρέχει τοῖς ἡμετέροις πράγμασιν.
                        </p>
               </div>
               <div type="textpart" subtype="verse" n="29">
                  <p>ὁ μὲν οὖν ταῦτα ἔλεξεν· οἱ δὲ ἐν ἀμερεῖ χρόνῳ λυθέντες τὸν
                            ἅγιον σωτῆρα θεὸν αὐτῶν εὐλόγουν ἄρτι τὸν θάνατον ἐκπεφευγότες.
                        </p>
               </div>
               <div type="textpart" subtype="verse" n="30">
                  <p>Εἶτα ὁ βασιλεὺς εἰς τὴν πόλιν ἀπαλλαγεὶς τὸν ἐπὶ τῶν προσόδων
                             προσκαλεσάμενος ἐκέλευσεν οἴνους τε καὶ τὰ λοιπὰ πρὸς 
                            εὐωχίαν ἐπιτήδεια τοῖς Ιουδαίοις χορηγεῖν ἐπὶ ἡμέρας ἑπτὰ κρίνας 
                            αὐτοὺς ἐν ᾧ τόπῳ ἔδοξαν τὸν ὄλεθρον ἀναλαμβάνειν, ἐν τούτῳ 
                            ἐν εὐφροσύνῃ πάσῃ σωτήρια ἀγαγεῖν.
                        </p>
               </div>
               <div type="textpart" subtype="verse" n="31">
                  <p>τότε οἱ τὸ πρὶν ἐπονείδιστοι
                             καὶ πλησίον τοῦ ᾅδου, μᾶλλον δὲ ἐπ’ αὐτῷ βεβηκότες ἀντὶ 
                            πικροῦ καὶ δυσαιάκτου μόρου κώθωνα σωτήριον συστησάμενοι τὸν 
                            εἰς πτῶσιν αὐτοῖς καὶ τάφον ἡτοιμασμένον τόπον κλισίαις κατεμερίσαντο
                             πλήρεις χαρμονῆς.
                        </p>
               </div>
               <div type="textpart" subtype="verse" n="32">
                  <p>καταλήξαντες δὲ θρήνων πανόδυρτον
                             μέλος ἀνέλαβον ᾠδὴν πάτριον τὸν σωτῆρα καὶ τερατοποιὸν 
                            αἰνοῦντες θεόν· οἰμωγήν τε πᾶσαν καὶ κωκυτὸν ἀπωσάμενοι χοροὺς
                             συνίσταντο εὐφροσύνης εἰρηνικῆς σημεῖον.
                        </p>
               </div>
               <div type="textpart" subtype="verse" n="33">
                  <p>ὡσαύτως δὲ 
                            καὶ ὁ βασιλεὺς περὶ τούτων συμπόσιον βαρὺ συναγαγὼν ἀδιαλείπτως
                             εἰς οὐρανὸν ἀνθωμολογεῖτο μεγαλομερῶς ἐπὶ τῇ παραδόξῳ 
                            γενηθείσῃ αὐτῷ σωτηρίᾳ.
                        </p>
               </div>
               <div type="textpart" subtype="verse" n="34">
                  <p>οἵ τε πρὶν εἰς ὄλεθρον καὶ οἰωνοβρώτους
                             αὐτοὺς ἔσεσθαι τιθέμενοι καὶ μετὰ χαρᾶς ἀπογραψάμενοι 
                            κατεστέναξαν αἰσχύνην ἐφ’ ἑαυτοῖς περιβαλόμενοι καὶ τὴν πυρόπνουν
                             τόλμαν ἀκλεῶς ἐσβεσμένοι.
                        </p>
               </div>
               <div type="textpart" subtype="verse" n="35">
                  <p>οἵ τε Ιουδαῖοι, καθὼς προειρήκαμεν,
                             συστησάμενοι τὸν προειρημένον χορὸν μετ’ εὐωχίας 
                            ἐν ἐξομολογήσεσιν ἱλαραῖς καὶ ψαλμοῖς διῆγον.
                        </p>
               </div>
               <div type="textpart" subtype="verse" n="36">
                  <p>καὶ κοινὸν ὁρισάμενοι
                             περὶ τούτων θεσμὸν ἐπὶ πᾶσαν τὴν παροικίαν αὐτῶν εἰς 
                            γενεὰς τὰς προειρημένας ἡμέρας ἄγειν ἔστησαν εὐφροσύνους, οὐ 
                            πότου χάριν καὶ λιχνείας, σωτηρίας δὲ τῆς διὰ θεὸν γενομένης 
                            αὐτοῖς.
                        </p>
               </div>
               <div type="textpart" subtype="verse" n="37">
                  <p>ἐνέτυχον δὲ τῷ βασιλεῖ τὴν ἀπόλυσιν αὐτῶν εἰς τὰ ἴδια 
                            αἰτούμενοι.
                        </p>
               </div>
               <div type="textpart" subtype="verse" n="38">
                  <p>ἀπογράφονται δὲ αὐτοὺς ἀπὸ πέμπτης καὶ εἰκάδος 
                            τοῦ Παχων ἕως τῆς τετάρτης τοῦ Επιφι ἐπὶ ἡμέρας τεσσαράκοντα, 
                            συνίστανται δὲ αὐτῶν τὴν ἀπώλειαν ἀπὸ πέμπτης τοῦ Επιφι ἕως 
                            ἑβδόμης ἡμέραις τρισίν,
                        </p>
               </div>
               <div type="textpart" subtype="verse" n="39">
                  <p>ἐν αἷς καὶ μεγαλοδόξως ἐπιφάνας τὸ 
                            ἔλεος αὐτοῦ ὁ τῶν πάντων δυνάστης ἀπταίστους αὐτοὺς ἐρρύσατο 
                            ὁμοθυμαδόν.
                        </p>
               </div>
               <div type="textpart" subtype="verse" n="40">
                  <p>εὐωχοῦντο δὲ πάνθ’ ὑπὸ τοῦ βασιλέως χορηγούμενοι 
                            μέχρι τῆς τεσσαρεσκαιδεκάτης, ἐν ᾗ καὶ τὴν ἐντυχίαν ἐποιήσαντο 
                            περὶ τῆς ἀπολύσεως αὐτῶν.
                        </p>
               </div>
               <div type="textpart" subtype="verse" n="41">
                  <p>συναινέσας δὲ αὐτοῖς ὁ βασιλεὺς 
                            ἔγραψεν αὐτοῖς τὴν ὑπογεγραμμένην ἐπιστολὴν πρὸς τοὺς κατὰ 
                            πόλιν στρατηγοὺς μεγαλοψύχως τὴν ἐκτενίαν ἔχουσαν
                        </p>
               </div>
            </div>
            <div type="textpart" subtype="chapter" n="7">
               <div type="textpart" subtype="verse" n="1">
                  <p>Βασιλεὺς Πτολεμαῖος Φιλοπάτωρ τοῖς κατ’ Αἴγυπτον στρατηγοῖς
                            καὶ πᾶσιν τοῖς τεταγμένοις ἐπὶ πραγμάτων χαίρειν καὶ ἐρρῶσθαι·
                        </p>
               </div>
               <div type="textpart" subtype="verse" n="2">
                  <p>ἐρρώμεθα δὲ καὶ αὐτοὶ καὶ τὰ τέκνα ἡμῶν κατευθύναντος
                             ἡμῖν τοῦ μεγάλου θεοῦ τὰ πράγματα, καθὼς προαιρούμεθα.
                        </p>
               </div>
               <div type="textpart" subtype="verse" n="3">
                  <p>τῶν φίλων τινὲς κατὰ κακοήθειαν πυκνότερον ἡμῖν παρακείμενοι 
                            συνέπεισαν ἡμᾶς εἰς τὸ τοὺς ὑπὸ τὴν βασιλείαν Ιουδαίους συναθροίσαντας
                             σύστημα κολάσασθαι ξενιζούσαις ἀποστατῶν τιμωρίαις
                        </p>
               </div>
               <div type="textpart" subtype="verse" n="4">
                  <p>προφερόμενοι μηδέποτε εὐσταθήσειν τὰ πράγματα ἡμῶν δι’ ἣν 
                            ἔχουσιν οὗτοι πρὸς πάντα τὰ ἔθνη δυσμένειαν, μέχρι ἂν συντελεσθῇ
                             τοῦτο.
                        </p>
               </div>
               <div type="textpart" subtype="verse" n="5">
                  <p>οἳ καὶ δεσμίους καταγαγόντες αὐτοὺς μετὰ 
                            σκυλμῶν ὡς ἀνδράποδα, μᾶλλον δὲ ὡς ἐπιβούλους, ἄνευ πάσης 
                            ἀνακρίσεως καὶ ἐξετάσεως ἐπεχείρησαν ἀνελεῖν νόμου Σκυθῶν 
                            ἀγριωτέραν ἐμπεπορπημένοι ὠμότητα.
                        </p>
               </div>
               <div type="textpart" subtype="verse" n="6">
                  <p>ἡμεῖς δὲ ἐπὶ τούτοις σκληρότερον
                             διαπειλησάμενοι καθ’ ἣν ἔχομεν πρὸς ἅπαντας ἀνθρώπους 
                            ἐπιείκειαν μόγις τὸ ζῆν αὐτοῖς χαρισάμενοι καὶ τὸν ἐπουράνιον 
                            θεὸν ἐγνωκότες ἀσφαλῶς ὑπερησπικότα τῶν Ιουδαίων ὡς πατέρα 
                            ὑπὲρ υἱῶν διὰ παντὸς συμμαχοῦντα
                        </p>
               </div>
               <div type="textpart" subtype="verse" n="7">
                  <p>τήν τε τοῦ φίλου ἣν ἔχουσιν 
                            βεβαίαν πρὸς ἡμᾶς καὶ τοὺς προγόνους ἡμῶν εὔνοιαν ἀναλογισάμενοι
                             δικαίως ἀπολελύκαμεν πάσης καθ’ ὁντινοῦν αἰτίας τρόπον
                        </p>
               </div>
               <div type="textpart" subtype="verse" n="8">
                  <p>καὶ προστετάχαμεν ἑκάστῳ πάντας εἰς τὰ ἴδια ἐπιστρέφειν ἐν 
                            παντὶ τόπῳ μηθενὸς αὐτοὺς τὸ σύνολον καταβλάπτοντος μήτε 
                            ὀνειδίζειν περὶ τῶν γεγενημένων παρὰ λόγον.
                        </p>
               </div>
               <div type="textpart" subtype="verse" n="9">
                  <p>γινώσκετε γὰρ ὅτι 
                            κατὰ τούτων ἐάν τι κακοτεχνήσωμεν πονηρὸν ἢ ἐπιλυπήσωμεν 
                            αὐτοὺς τὸ σύνολον, οὐκ ἄνθρωπον, ἀλλὰ τὸν πάσης δεσπόζοντα 
                            δυνάμεως θεὸν ὕψιστον ἀντικείμενον ἡμῖν ἐπ’ ἐκδικήσει τῶν πραγμάτων
                             κατὰ πᾶν ἀφεύκτως διὰ παντὸς ἕξομεν. ἔρρωσθε.
                        </p>
               </div>
               <div type="textpart" subtype="verse" n="10">
                  <p>Λαβόντες δὲ τὴν ἐπιστολὴν ταύτην οὐκ ἐσπούδασαν εὐθέως 
                            γενέσθαι περὶ τὴν ἄφοδον, ἀλλὰ τὸν βασιλέα προσηξίωσαν τοὺς 
                            ἐκ τοῦ γένους τῶν Ιουδαίων τὸν ἅγιον θεὸν αὐθαιρέτως παραβεβηκότας
                             καὶ τοῦ θεοῦ τὸν νόμον τυχεῖν δι’ αὐτῶν τῆς ὀφειλομένης 
                            κολάσεως
                        </p>
               </div>
               <div type="textpart" subtype="verse" n="11">
                  <p>προφερόμενοι τοὺς γαστρὸς ἕνεκεν τὰ θεῖα παραβεβηκότας
                             προστάγματα μηδέποτε εὐνοήσειν μηδὲ τοῖς τοῦ βασιλέως 
                            πράγμασιν.
                        </p>
               </div>
               <div type="textpart" subtype="verse" n="12">
                  <p>ὁ δὲ τἀληθὲς αὐτοὺς λέγειν παραδεξάμενος καὶ παραινέσας
                             ἔδωκεν αὐτοῖς ἄδειαν πάντων, ὅπως τοὺς παραβεβηκότας 
                            τοῦ θεοῦ τὸν νόμον ἐξολεθρεύσωσιν κατὰ πάντα τὸν ὑπὸ τὴν βασιλείαν
                             αὐτοῦ τόπον μετὰ παρρησίας ἄνευ πάσης βασιλικῆς ἐξουσίας
                            καὶ ἐπισκέψεως.
                        </p>
               </div>
               <div type="textpart" subtype="verse" n="13">
                  <p>τότε κατευφημήσαντες αὐτόν, ὡς πρέπον 
                            ἦν, οἱ τούτων ἱερεῖς καὶ πᾶν τὸ πλῆθος ἐπιφωνήσαντες τὸ αλληλουια
                             μετὰ χαρᾶς ἀνέλυσαν.
                        </p>
               </div>
               <div type="textpart" subtype="verse" n="14">
                  <p>οὕτως τε τὸν ἐμπεσόντα τῶν μεμιαμμένων
                             ὁμοεθνῆ κατὰ τὴν ὁδὸν ἐκολάζοντο καὶ μετὰ παραδειγματισμῶν
                             ἀνῄρουν.
                        </p>
               </div>
               <div type="textpart" subtype="verse" n="15">
                  <p>ἐκείνῃ δὲ τῇ ἡμέρᾳ ἀνεῖλον ὑπὲρ τοὺς 
                            τριακοσίους ἄνδρας, ἣν καὶ ἤγαγον εὐφροσύνην μετὰ χαρᾶς βεβήλους
                             χειρωσάμενοι.
                        </p>
               </div>
               <div type="textpart" subtype="verse" n="16">
                  <p>αὐτοὶ δὲ οἱ μέχρι θανάτου τὸν θεὸν ἐσχηκότες 
                            παντελῆ σωτηρίας ἀπόλαυσιν εἰληφότες ἀνέζευξαν ἐκ τῆς πόλεως 
                            παντοίοις εὐωδεστάτοις ἄνθεσιν κατεστεμμένοι μετ’ εὐφροσύνης 
                            καὶ βοῆς ἐν αἴνοις καὶ παμμελέσιν ὕμνοις εὐχαριστοῦντες τῷ θεῷ 
                            τῶν πατέρων αὐτῶν αἰωνίῳ σωτῆρι τοῦ Ισραηλ.
                        </p>
               </div>
               <div type="textpart" subtype="verse" n="17">
                  <p>Παραγενηθέντες δὲ εἰς Πτολεμαίδα τὴν ὀνομαζομένην διὰ τὴν 
                            τοῦ τόπου ἰδιότητα ῥοδοφόρον, ἐν ᾗ προσέμεινεν αὐτοὺς ὁ στόλος
                             κατὰ κοινὴν αὐτῶν βουλὴν ἡμέρας ἑπτά,
                        </p>
               </div>
               <div type="textpart" subtype="verse" n="18">
                  <p>ἐκεῖ ἐποίησαν πότον
                             σωτήριον τοῦ βασιλέως χορηγήσαντος αὐτοῖς εὐψύχως τὰ 
                            πρὸς τὴν ἄφιξιν πάντα ἑκάστῳ ἕως εἰς τὴν ἰδίαν οἰκίαν.
                        </p>
               </div>
               <div type="textpart" subtype="verse" n="19">
                  <p>καταχθέντες
                             δὲ μετ’ εἰρήνης ἐν ταῖς πρεπούσαις ἐξομολογήσεσιν ὡσαύτως
                             κἀκεῖ ἔστησαν καὶ ταύτας ἄγειν τὰς ἡμέρας ἐπὶ τὸν τῆς παροικίας
                             αὐτῶν χρόνον εὐφροσύνους.
                        </p>
               </div>
               <div type="textpart" subtype="verse" n="20">
                  <p>ἃς καὶ ἀνιερώσαντες ἐν στήλῃ 
                            κατὰ τὸν τῆς συμποσίας τόπον προσευχῆς καθιδρύσαντες ἀνέλυσαν 
                            ἀσινεῖς, ἐλεύθεροι, ὑπερχαρεῖς, διά τε γῆς καὶ θαλάσσης καὶ ποταμοῦ
                             ἀνασῳζόμενοι τῇ τοῦ βασιλέως ἐπιταγῇ, ἕκαστος εἰς τὴν 
                            ἰδίαν,
                        </p>
               </div>
               <div type="textpart" subtype="verse" n="21">
                  <p>καὶ πλείστην ἢ ἔμπροσθεν ἐν τοῖς ἐχθροῖς ἐξουσίαν ἐσχηκότες
                             μετὰ δόξης καὶ φόβου, τὸ σύνολον ὑπὸ μηδενὸς διασεισθέντες
                             τῶν ὑπαρχόντων.
                        </p>
               </div>
               <div type="textpart" subtype="verse" n="22">
                  <p>καὶ πάντα τὰ ἑαυτῶν πάντες ἐκομίσαντο 
                            ἐξ ἀπογραφῆς ὥστε τοὺς ἔχοντάς τι μετὰ φόβου μεγίστου ἀποδοῦναι
                             αὐτοῖς, τὰ μεγαλεῖα τοῦ μεγίστου θεοῦ ποιήσαντος τελείως 
                            ἐπὶ σωτηρίᾳ αὐτῶν.
                        </p>
               </div>
               <div type="textpart" subtype="verse" n="23">
                  <p>εὐλογητὸς ὁ ῥύστης Ισραηλ εἰς τοὺς ἀεὶ 
                            χρόνους. αμην.
                        </p>
               </div>
            </div>
         </div>
      </body>
   </text>
</TEI>
