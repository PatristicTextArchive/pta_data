<?xml version="1.0" encoding="UTF-8"?>
<?xml-model href="https://raw.githubusercontent.com/PatristicTextArchive/Schema/master/tei-pta.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Machabaeorum IV</title>
                <author>Septuaginta</author>
                <respStmt>
                    <persName xml:id="AvS">
                        Annette von Stockhausen
                    </persName>
                    <resp>
                        Conversion to CTS-compliant PTA TEI
                    </resp>
                </respStmt>
            </titleStmt>
            <publicationStmt>
                <authority>
                    Berlin-Brandenburgische Akademie der Wissenschaften
                </authority>
                <distributor>
                    Patristic Text Archive
                </distributor>
                <availability>
                    <licence target="https://creativecommons.org/licenses/by-sa/4.0/">
                        Available under a Creative Commons Attribution ShareAlike 4.0 International License
                    </licence>
                </availability>
                <date>
                    2021
                </date>
                <idno type="PTA">
                    pta9999.pta026
                </idno>
                <idno type="TLG">tlg0527.tlg026</idno>
            </publicationStmt>
            <sourceDesc>
                <biblStruct type="book" xml:id="Rahlfs">
                    <monogr>
                        <title level="m">Septuaginta : id est, Vetus Testamentum graece iuxta LXX interpretes</title>
                        <title type="short">Septuaginta</title>
                        <editor>
                            <forename>Alfred</forename>
                            <surname>Rahlfs</surname>
                        </editor>
                        <imprint>
                            <pubPlace>Stuttgart</pubPlace>
                            <publisher>Württembergische Bibelanstalt</publisher>
                            <date>1935</date>
                        </imprint>
                        <biblScope unit="volume">I</biblScope>
                        <biblScope unit="page" from="1157" to="1184">1157–1184</biblScope>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <refsDecl n="CTS">
                <cRefPattern n="verse" matchPattern="(.+).(.+)" replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
                <cRefPattern n="chapter" matchPattern="(.+)" replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
            </refsDecl>
        </encodingDesc>
<revisionDesc status="critical-edition-no-app">
    <change when="2021-05-16" who="#AvS">Converted to PTA/CapiTainS</change>
</revisionDesc>
    </teiHeader>
    <text>
        <body>
            <div type="edition" xml:lang="grc" n="urn:cts:pta:pta9999.pta026.pta-grc1">
                <head><title>ΜΑΚΚΑΒΑΙΩΝ Δʹ</title></head>
                <div type="textpart" subtype="chapter" n="1">
                    <div type="textpart" subtype="verse" n="1">
                        <p>Φιλοσοφώτατον λόγον ἐπιδείκνυσθαι μέλλων, εἰ αὐτοδέσποτός 
                            ἐστιν τῶν παθῶν ὁ εὐσεβὴς λογισμός, συμβουλεύσαιμ’ ἂν ὑμῖν 
                            ὀρθῶς ὅπως προσέχητε προθύμως τῇ φιλοσοφίᾳ.
                        </p>
                    </div>
                    <div type="textpart" subtype="verse" n="2">
                        <p>καὶ γὰρ ἀναγκαῖος
                             εἰς ἐπιστήμην παντὶ ὁ λόγος καὶ ἄλλως τῆς μεγίστης ἀρετῆς, 
                            λέγω δὴ φρονήσεως, περιέχει ἔπαινον.
                        </p>
                    </div>
                    <div type="textpart" subtype="verse" n="3">
                        <p>εἰ  ἄρα τῶν σωφροσύνης 
                            κωλυτικῶν παθῶν ὁ λογισμὸς φαίνεται ἐπικρατεῖν, γαστριμαργίας 
                            τε καὶ ἐπιθυμίας,
                        </p>
                    </div>
                    <div type="textpart" subtype="verse" n="4">
                        <p>ἀλλὰ καὶ τῶν τῆς δικαιοσύνης ἐμποδιστικῶν 
                            παθῶν κυριεύειν ἀναφαίνεται, οἷον κακοηθείας, καὶ τῶν τῆς ἀνδρείας 
                            ἐμποδιστικῶν παθῶν, θυμοῦ τε καὶ φόβου καὶ πόνου.
                        </p>
                    </div>
                    <div type="textpart" subtype="verse" n="5">
                        <p>πῶς οὖν, 
                            ἴσως εἴποιεν ἄν τινες, εἰ τῶν παθῶν ὁ λογισμὸς κρατεῖ, λήθης καὶ 
                            ἀγνοίας οὐ δεσπόζει; γελοῖον ἐπιχειροῦντες λέγειν.
                        </p>
                    </div>
                    <div type="textpart" subtype="verse" n="6">
                        <p>οὐ γὰρ τῶν 
                            αὑτοῦ παθῶν ὁ λογισμὸς κρατεῖ, ἀλλὰ τῶν τῆς δικαιοσύνης καὶ 
                            ἀνδρείας καὶ σωφροσύνης ἐναντίων, καὶ τούτων οὐχ ὥστε αὐτὰ 
                            καταλῦσαι, ἀλλ’ ὥστε αὐτοῖς μὴ εἶξαι.
                        </p>
                    </div>
                    <div type="textpart" subtype="verse" n="7">
                        <p>πολλαχόθεν μὲν οὖν καὶ 
                            ἀλλαχόθεν ἔχοιμ’ ἂν ὑμῖν ἐπιδεῖξαι ὅτι αὐτοκράτωρ ἐστὶν τῶν παθῶν
                             ὁ λογισμός,
                        </p>
                    </div>
                    <div type="textpart" subtype="verse" n="8">
                        <p>πολὺ δὲ πλέον τοῦτο ἀποδείξαιμι ἀπὸ τῆς ἀνδραγαθίας
                             τῶν ὑπὲρ ἀρετῆς ἀποθανόντων, Ελεαζαρου τε καὶ τῶν ἑπτὰ 
                            ἀδελφῶν καὶ τῆς τούτων μητρός.
                        </p>
                    </div>
                    <div type="textpart" subtype="verse" n="9">
                        <p>ἅπαντες γὰρ οὗτοι τοὺς ἕως 
                            θανάτου πόνους ὑπεριδόντες ἐπεδείξαντο ὅτι περικρατεῖ τῶν παθῶν 
                            ὁ λογισμός.
                        </p>
                    </div>
                    <div type="textpart" subtype="verse" n="10">
                        <p>τῶν μὲν οὖν ἀρετῶν ἔπεστί μοι ἐπαινεῖν τοὺς κατὰ 
                            τοῦτον τὸν καιρὸν ὑπὲρ τῆς καλοκἀγαθίας ἀποθανόντας μετὰ τῆς 
                            μητρὸς ἄνδρας, τῶν δὲ τιμῶν μακαρίσαιμ’ ἄν.
                        </p>
                    </div>
                    <div type="textpart" subtype="verse" n="11">
                        <p>θαυμασθέντες γὰρ 
                            οὐ μόνον ὑπὸ πάντων ἀνθρώπων ἐπὶ τῇ ἀνδρείᾳ καὶ ὑπομονῇ, 
                            ἀλλὰ καὶ ὑπὸ τῶν αἰκισαμένων, αἴτιοι κατέστησαν τοῦ καταλυθῆναι
                             τὴν κατὰ τοῦ ἔθνους τυραννίδα νικήσαντες τὸν τύραννον τῇ 
                            ὑπομονῇ ὥστε καθαρισθῆναι δι’ αὐτῶν τὴν πατρίδα.
                        </p>
                    </div>
                    <div type="textpart" subtype="verse" n="12">
                        <p>ἀλλὰ καὶ 
                            περὶ τούτου νῦν αὐτίκα δὴ λέγειν ἐξέσται ἀρξαμένῳ τῆς ὑποθέσεως,
                            ὅπερ εἴωθα ποιεῖν, καὶ οὕτως εἰς τὸν περὶ αὐτῶν τρέψομαι λόγον 
                            δόξαν διδοὺς τῷ πανσόφῳ θεῷ.
                        </p>
                    </div>
                    <div type="textpart" subtype="verse" n="13">
                        <p>Ζητοῦμεν δὴ τοίνυν εἰ αὐτοκράτωρ ἐστὶν τῶν παθῶν ὁ λογισμός.
                        </p>
                    </div>
                    <div type="textpart" subtype="verse" n="14">
                        <p>διακρίνομεν τί ποτέ ἐστιν λογισμὸς καὶ τί πάθος, καὶ 
                            πόσαι παθῶν ἰδέαι, καὶ εἰ πάντων ἐπικρατεῖ τούτων ὁ λογισμός.
                        </p>
                    </div>
                    <div type="textpart" subtype="verse" n="15">
                        <p>λογισμὸς μὲν δὴ τοίνυν ἐστὶν νοῦς μετὰ ὀρθοῦ λόγου προτιμῶν 
                            τὸν σοφίας βίον.
                        </p>
                    </div>
                    <div type="textpart" subtype="verse" n="16">
                        <p>σοφία δὴ τοίνυν ἐστὶν γνῶσις θείων καὶ ἀνθρωπίνων
                             πραγμάτων καὶ τῶν τούτων αἰτιῶν.
                        </p>
                    </div>
                    <div type="textpart" subtype="verse" n="17">
                        <p>αὕτη δὴ τοίνυν 
                            ἐστὶν ἡ τοῦ νόμου παιδεία, δι’ ἧς τὰ θεῖα σεμνῶς καὶ τὰ ἀνθρώπινα
                             συμφερόντως μανθάνομεν.
                        </p>
                    </div>
                    <div type="textpart" subtype="verse" n="18">
                        <p>τῆς δὲ σοφίας ἰδέαι καθεστήκασιν
                             φρόνησις καὶ δικαιοσύνη καὶ ἀνδρεία καὶ σωφροσύνη·
                        </p>
                    </div>
                    <div type="textpart" subtype="verse" n="19">
                        <p>κυριωτάτη
                             δὲ πάντων ἡ φρόνησις, ἐξ ἧς δὴ τῶν παθῶν ὁ λογισμὸς 
                            ἐπικρατεῖ.
                        </p>
                    </div>
                    <div type="textpart" subtype="verse" n="20">
                        <p>παθῶν δὲ φύσεις εἰσὶν αἱ περιεκτικώταται δύο ἡδονή 
                            τε καὶ πόνος· τούτων δὲ ἑκάτερον καὶ περὶ τὸ σῶμα καὶ περὶ 
                            τὴν ψυχὴν πέφυκεν.
                        </p>
                    </div>
                    <div type="textpart" subtype="verse" n="21">
                        <p>πολλαὶ δὲ καὶ περὶ τὴν ἡδονὴν καὶ τὸν πόνον
                             παθῶν εἰσιν ἀκολουθίαι.
                        </p>
                    </div>
                    <div type="textpart" subtype="verse" n="22">
                        <p>πρὸ μὲν οὖν τῆς ἡδονῆς ἐστιν ἐπιθυμία,
                             μετὰ δὲ τὴν ἡδονὴν χαρά.
                        </p>
                    </div>
                    <div type="textpart" subtype="verse" n="23">
                        <p>πρὸ δὲ τοῦ πόνου ἐστὶν φόβος,
                             μετὰ δὲ τὸν πόνον λύπη.
                        </p>
                    </div>
                    <div type="textpart" subtype="verse" n="24">
                        <p>θυμὸς δὲ κοινὸν πάθος ἐστὶν 
                            ἡδονῆς καὶ πόνου, ἐὰν ἐννοηθῇ τις ὅτι αὐτῷ περιέπεσεν.
                        </p>
                    </div>
                    <div type="textpart" subtype="verse" n="25">
                        <p>ἐν τῇ 
                            ἡδονῇ δὲ ἔνεστιν καὶ ἡ κακοήθης διάθεσις, πολυτροπωτάτη πάντων
                             οὖσα τῶν παθῶν,
                        </p>
                    </div>
                    <div type="textpart" subtype="verse" n="26">
                        <p>καὶ τὰ μὲν ψυχῆς ἀλαζονεία καὶ φιλαργυρία
                             καὶ φιλοδοξία καὶ φιλονεικία καὶ βασκανία,
                        </p>
                    </div>
                    <div type="textpart" subtype="verse" n="27">
                        <p>κατὰ δὲ τὸ 
                            σῶμα παντοφαγία καὶ λαιμαργία καὶ μονοφαγία.
                        </p>
                    </div>
                    <div type="textpart" subtype="verse" n="28">
                        <p>καθάπερ οὖν 
                            δυεῖν τοῦ σώματος καὶ τῆς ψυχῆς φυτῶν ὄντων ἡδονῆς τε καὶ 
                            πόνου πολλαὶ τούτων τῶν φυτῶν εἰσιν παραφυάδες,
                        </p>
                    </div>
                    <div type="textpart" subtype="verse" n="29">
                        <p>ὧν ἑκάστην
                             ὁ παγγέωργος λογισμὸς περικαθαίρων καὶ ἀποκνίζων καὶ 
                            περιπλέκων καὶ ἐπάρδων καὶ πάντα τρόπον μεταχέων ἐξημεροῖ τὰς 
                            τῶν ἠθῶν καὶ παθῶν ὕλας.
                        </p>
                    </div>
                    <div type="textpart" subtype="verse" n="30">
                        <p>ὁ γὰρ λογισμὸς τῶν μὲν ἀρετῶν 
                            ἐστιν ἡγεμών, τῶν δὲ παθῶν αὐτοκράτωρ.
                        </p>
                        <p rend=" indent(1)">Ἐπιθεωρεῖτε τοίνυν πρῶτον διὰ τῶν κωλυτικῶν τῆς σωφροσύνης
                             ἔργων ὅτι αὐτοδέσποτός ἐστιν τῶν παθῶν ὁ λογισμός.
                        </p>
                    </div>
                    <div type="textpart" subtype="verse" n="31">
                        <p>σωφροσύνη δὴ τοίνυν ἐστὶν ἐπικράτεια τῶν ἐπιθυμιῶν,
                        </p>
                    </div>
                    <div type="textpart" subtype="verse" n="32">
                        <p>τῶν δὲ 
                            ἐπιθυμιῶν αἱ μέν εἰσιν ψυχικαί, αἱ δὲ σωματικαί, καὶ τούτων ἀμφοτέρων
                            ἐπικρατεῖν ὁ λογισμὸς φαίνεται.
                        </p>
                    </div>
                    <div type="textpart" subtype="verse" n="33">
                        <p>ἐπεὶ πόθεν κινούμενοι 
                            πρὸς τὰς ἀπειρημένας τροφὰς ἀποστρεφόμεθα τὰς ἐξ αὐτῶν ἡδονάς;
                             οὐχ ὅτι δύναται τῶν ὀρέξεων ἐπικρατεῖν ὁ λογισμός; ἐγὼ 
                            μὲν οἶμαι.
                        </p>
                    </div>
                    <div type="textpart" subtype="verse" n="34">
                        <p>τοιγαροῦν ἐνύδρων ἐπιθυμοῦντες καὶ ὀρνέων καὶ τετραπόδων
                             καὶ παντοίων βρωμάτων τῶν ἀπηγορευμένων ἡμῖν κατὰ τὸν 
                            νόμον ἀπεχόμεθα διὰ τὴν τοῦ λογισμοῦ ἐπικράτειαν.
                        </p>
                    </div>
                    <div type="textpart" subtype="verse" n="35">
                        <p>ἀνέχεται γὰρ 
                            τὰ τῶν ὀρέξεων πάθη ὑπὸ τοῦ σώφρονος νοὸς ἀνακοπτόμενα, καὶ 
                            φιμοῦται πάντα τὰ τοῦ σώματος κινήματα ὑπὸ τοῦ λογισμοῦ.
                        </p>
                    </div>
                </div>
                <div type="textpart" subtype="chapter" n="2">
                    <div type="textpart" subtype="verse" n="1">
                        <p>Καὶ τί θαυμαστόν, εἰ αἱ τῆς ψυχῆς ἐπιθυμίαι πρὸς τὴν τοῦ 
                            κάλλους μετουσίαν ἀκυροῦνται;
                        </p>
                    </div>
                    <div type="textpart" subtype="verse" n="2">
                        <p>ταύτῃ γοῦν ὁ σώφρων Ιωσηφ 
                            ἐπαινεῖται, ὅτι διανοίᾳ περιεκράτησεν τῆς ἡδυπαθείας.
                        </p>
                    </div>
                    <div type="textpart" subtype="verse" n="3">
                        <p>νέος γὰρ 
                            ὢν καὶ ἀκμάζων πρὸς συνουσιασμὸν ἠκύρωσε τῷ λογισμῷ τὸν 
                            τῶν παθῶν οἶστρον.
                        </p>
                    </div>
                    <div type="textpart" subtype="verse" n="4">
                        <p>καὶ οὐ μόνον δὲ τὴν τῆς ἡδυπαθείας οἰστρηλασίαν
                             ὁ λογισμὸς ἐπικρατεῖν φαίνεται, ἀλλὰ καὶ πάσης ἐπιθυμίας.
                        </p>
                    </div>
                    <div type="textpart" subtype="verse" n="5">
                        <p>λέγει γοῦν ὁ νόμος Οὐκ ἐπιθυμήσεις τὴν γυναῖκα τοῦ πλησίον 
                            σου οὐδὲ ὅσα τῷ πλησίον σού ἐστιν.
                        </p>
                    </div>
                    <div type="textpart" subtype="verse" n="6">
                        <p>καίτοι ὅτε μὴ ἐπιθυμεῖν 
                            εἴρηκεν ἡμᾶς ὁ νόμος, πολὺ πλέον πείσαιμ’ ἂν ὑμᾶς ὅτι τῶν ἐπιθυμιῶν
                             κρατεῖν δύναται ὁ λογισμός.
                        </p>
                        <p rend=" indent(1)">Ὥσπερ καὶ τῶν κωλυτικῶν τῆς δικαιοσύνης παθῶν·
                        </p>
                    </div>
                    <div type="textpart" subtype="verse" n="7">
                        <p>ἐπεὶ τίνα 
                            τις τρόπον μονοφάγος ὢν τὸ ἦθος καὶ γαστρίμαργος ἢ καὶ μέθυσος
                             μεταπαιδεύεται, εἰ μὴ δῆλον ὅτι κύριός ἐστιν τῶν παθῶν ὁ 
                            λογισμός;
                        </p>
                    </div>
                    <div type="textpart" subtype="verse" n="8">
                        <p>αὐτίκα  γοῦν τῷ νόμῳ πολιτευόμενος, κἂν φιλάργυρός 
                            τις ᾖ, βιάζεται τὸν αὑτοῦ τρόπον τοῖς δεομένοις δανείζων χωρὶς 
                            τόκων καὶ τὸ δάνειον τῶν ἑβδομάδων ἐνστασῶν χρεοκοπούμενος·
                        </p>
                    </div>
                    <div type="textpart" subtype="verse" n="9">
                        <p>κἂν φειδωλός τις ᾖ, ὑπὸ τοῦ νόμου κρατεῖται διὰ τὸν λογισμὸν 
                            μήτε ἐπικαρπολογούμενος τοὺς ἀμητοὺς μήτε ἐπιρρωγολογούμενος 
                            τοὺς ἀμπελῶνας.
                        </p>
                        <p rend=" indent(1)">Καὶ ἐπὶ τῶν ἑτέρων δὲ ἔστιν ἐπιγνῶναι τοῦτο, ὅτι τῶν παθῶν 
                            ἐστιν ὁ λογισμὸς κρατῶν·
                        </p>
                    </div>
                    <div type="textpart" subtype="verse" n="10">
                        <p>ὁ γὰρ νόμος καὶ τῆς πρὸς γονεῖς 
                            εὐνοίας κρατεῖ μὴ καταπροδιδοὺς τὴν ἀρετὴν δι’ αὐτοὺς
                        </p>
                    </div>
                    <div type="textpart" subtype="verse" n="11">
                        <p>καὶ τῆς 
                            πρὸς γαμετὴν φιλίας ἐπικρατεῖ διὰ τὴν παρανομίαν αὐτὴν ἀπελέγχων
                        </p>
                    </div>
                    <div type="textpart" subtype="verse" n="12">
                        <p>καὶ τῆς τέκνων φιλίας κυριεύει διὰ κακίαν αὐτὰ κολάζων
                        </p>
                    </div>
                    <div type="textpart" subtype="verse" n="13">
                        <p>καὶ τῆς φίλων συνηθείας δεσπόζει διὰ πονηρίαν αὐτοὺς ἐξελέγχων.
                        </p>
                    </div>
                    <div type="textpart" subtype="verse" n="14">
                        <p>καὶ μὴ νομίσητε παράδοξον εἶναι, ὅπου καὶ ἔχθρας ἐπικρατεῖν
                            ὁ λογισμὸς δύναται διὰ τὸν νόμον μήτε δενδροτομῶν τὰ ἥμερα
                             τῶν πολεμίων φυτά, τὰ δὲ τῶν ἐχθρῶν τοῖς ἀπολέσασι διασῴζων
                             καὶ τὰ πεπτωκότα συνεγείρων.
                        </p>
                    </div>
                    <div type="textpart" subtype="verse" n="15">
                        <p>Καὶ τῶν βιαιοτέρων δὲ παθῶν κρατεῖν ὁ λογισμὸς φαίνεται, 
                            φιλαρχίας καὶ κενοδοξίας καὶ ἀλαζονείας καὶ μεγαλαυχίας καὶ βασκανίας·
                        </p>
                    </div>
                    <div type="textpart" subtype="verse" n="16">
                        <p>πάντα γὰρ ταῦτα τὰ κακοήθη πάθη ὁ σώφρων νοῦς 
                            ἀπωθεῖται, ὥσπερ καὶ τὸν θυμόν· καὶ γὰρ τούτου δεσπόζει.
                        </p>
                    </div>
                    <div type="textpart" subtype="verse" n="17">
                        <p>θυμούμενός
                             γέ τοι Μωυσῆς κατὰ Δαθαν καὶ Αβιρων οὐ θυμῷ τι 
                            κατ’ αὐτῶν ἐποίησεν, ἀλλὰ λογισμῷ τὸν θυμὸν διῄτησεν.
                        </p>
                    </div>
                    <div type="textpart" subtype="verse" n="18">
                        <p>δυνατὸς
                             γὰρ ὁ σώφρων νοῦς, ὡς ἔφην, κατὰ τῶν παθῶν ἀριστεῦσαι 
                            καὶ τὰ μὲν αὐτῶν μεταθεῖναι, τὰ δὲ καὶ ἀκυρῶσαι.
                        </p>
                    </div>
                    <div type="textpart" subtype="verse" n="19">
                        <p>ἐπεὶ διὰ τί ὁ 
                            πάνσοφος ἡμῶν πατὴρ Ιακωβ τοὺς περὶ Συμεων καὶ Λευιν αἰτιᾶται
                             μὴ λογισμῷ τοὺς Σικιμίτας ἐθνηδὸν ἀποσφάξαντας λέγων 
                            Ἐπικατάρατος ὁ θυμὸς αὐτῶν;
                        </p>
                    </div>
                    <div type="textpart" subtype="verse" n="20">
                        <p>εἰ μὴ γὰρ ἐδύνατο τοῦ θυμοῦ ὁ 
                            λογισμὸς κρατεῖν, οὐκ ἂν εἶπεν οὕτως.
                        </p>
                    </div>
                    <div type="textpart" subtype="verse" n="21">
                        <p>ὁπηνίκα γὰρ ὁ θεὸς τὸν 
                            ἄνθρωπον κατεσκεύασεν, τὰ πάθη αὐτοῦ καὶ τὰ ἤθη περιεφύτευσεν·
                        </p>
                    </div>
                    <div type="textpart" subtype="verse" n="22">
                        <p>ἡνίκα δὲ ἐπὶ πάντων τὸν ἱερὸν ἡγεμόνα νοῦν διὰ τῶν 
                            αἰσθητηρίων ἐνεθρόνισεν,
                        </p>
                    </div>
                    <div type="textpart" subtype="verse" n="23">
                        <p>καὶ τούτῳ νόμον ἔδωκεν, καθ’ ὃν πολιτευόμενος
                             βασιλεύσει βασιλείαν σώφρονά τε καὶ δικαίαν καὶ ἀγαθὴν
                             καὶ ἀνδρείαν.
                        </p>
                    </div>
                    <div type="textpart" subtype="verse" n="24">
                        <p>Πῶς οὖν, εἴποι τις ἄν, εἰ τῶν παθῶν δεσπότης ἐστὶν ὁ λογισμός,
                             λήθης καὶ ἀγνοίας οὐ κρατεῖ;
                        </p>
                    </div>
                </div>
                <div type="textpart" subtype="chapter" n="3">
                    <div type="textpart" subtype="verse" n="1">
                        <p>ἔστιν δὲ κομιδῇ γελοῖος ὁ 
                            λόγος· οὐ γὰρ τῶν ἑαυτοῦ παθῶν ὁ λογισμὸς ἐπικρατεῖν φαίνεται,
                             ἀλλὰ τῶν σωματικῶν.
                        </p>
                    </div>
                    <div type="textpart" subtype="verse" n="2">
                        <p>οἷον ἐπιθυμίαν τις οὐ δύναται ἐκκόψαι 
                            ἡμῶν, ἀλλὰ μὴ δουλωθῆναι τῇ ἐπιθυμίᾳ δύναται ὁ λογισμὸς παρασχέσθαι.
                        </p>
                    </div>
                    <div type="textpart" subtype="verse" n="3">
                        <p>θυμόν τις οὐ δύναται ἐκκόψαι ὑμῶν τῆς ψυχῆς, ἀλλὰ 
                            τῷ θυμῷ δυνατὸν τὸν λογισμὸν βοηθῆσαι.
                        </p>
                    </div>
                    <div type="textpart" subtype="verse" n="4">
                        <p>κακοήθειάν τις ἡμῶν 
                            οὐ δύναται ἐκκόψαι, ἀλλὰ τὸ μὴ καμφθῆναι τῇ κακοηθείᾳ δύναιτ’ 
                            ἂν ὁ λογισμὸς συμμαχῆσαι·
                        </p>
                    </div>
                    <div type="textpart" subtype="verse" n="5">
                        <p>οὐ γὰρ ἐκριζωτὴς τῶν παθῶν ὁ 
                            λογισμός ἐστιν, ἀλλὰ ἀνταγωνιστής.
                        </p>
                    </div>
                    <div type="textpart" subtype="verse" n="6">
                        <p>Ἔστιν γοῦν τοῦτο διὰ τῆς Δαυιδ τοῦ βασιλέως δίψης σαφέστερον
                             ἐπιλογίσασθαι.
                        </p>
                    </div>
                    <div type="textpart" subtype="verse" n="7">
                        <p>ἐπεὶ γὰρ δι’ ὅλης ἡμέρας προσβαλὼν τοῖς 
                            ἀλλοφύλοις ὁ Δαυιδ πολλοὺς αὐτῶν ἀπέκτεινεν μετὰ τῶν τοῦ 
                            ἔθνους στρατιωτῶν,
                        </p>
                    </div>
                    <div type="textpart" subtype="verse" n="8">
                        <p>τότε δὴ γενομένης ἑσπέρας ἱδρῶν καὶ σφόδρα 
                            κεκμηκὼς ἐπὶ τὴν βασίλειον σκηνὴν ἦλθεν, περὶ ἣν ὁ πᾶς τῶν
                            προγόνων στρατὸς ἐστρατοπεδεύκει.
                        </p>
                    </div>
                    <div type="textpart" subtype="verse" n="9">
                        <p>οἱ μὲν οὖν ἄλλοι πάντες ἐπὶ 
                            τὸ δεῖπνον ἦσαν,
                        </p>
                    </div>
                    <div type="textpart" subtype="verse" n="10">
                        <p>ὁ δὲ βασιλεὺς ὡς μάλιστα διψῶν, καίπερ ἀφθόνους
                             ἔχων πηγάς, οὐκ ἠδύνατο δι’ αὐτῶν ἰάσασθαι τὴν δίψαν,
                        </p>
                    </div>
                    <div type="textpart" subtype="verse" n="11">
                        <p>ἀλλά τις αὐτὸν ἀλόγιστος ἐπιθυμία τοῦ παρὰ τοῖς πολεμίοις 
                            ὕδατος ἐπιτείνουσα συνέφρυγεν καὶ λύουσα κατέφλεγεν.
                        </p>
                    </div>
                    <div type="textpart" subtype="verse" n="12">
                        <p>ὅθεν 
                            τῶν ὑπασπιστῶν ἐπὶ τῇ τοῦ βασιλέως ἐπιθυμίᾳ σχετλιαζόντων δύο 
                            νεανίσκοι στρατιῶται καρτεροὶ καταιδεσθέντες τὴν τοῦ βασιλέως 
                            ἐπιθυμίαν τὰς παντευχίας καθωπλίσαντο καὶ κάλπην λαβόντες ὑπερέβησαν
                             τοὺς τῶν πολεμίων χάρακας
                        </p>
                    </div>
                    <div type="textpart" subtype="verse" n="13">
                        <p>καὶ λαθόντες τοὺς τῶν πυλῶν
                             ἀκροφύλακας διεξῄεσαν ἀνερευνώμενοι κατὰ πᾶν τὸ τῶν πολεμίων
                             στρατόπεδον
                        </p>
                    </div>
                    <div type="textpart" subtype="verse" n="14">
                        <p>καὶ ἀνευράμενοι τὴν πηγὴν ἐξ αὐτῆς θαρραλέως
                             ἐκόμισαν τῷ βασιλεῖ τὸ ποτόν·
                        </p>
                    </div>
                    <div type="textpart" subtype="verse" n="15">
                        <p>ὁ δὲ καίπερ τῇ δίψῃ 
                            διαπυρούμενος ἐλογίσατο πάνδεινον εἶναι κίνδυνον ψυχῇ λογισθὲν 
                            ἰσοδύναμον ποτὸν αἵματι,
                        </p>
                    </div>
                    <div type="textpart" subtype="verse" n="16">
                        <p>ὅθεν ἀντιθεὶς τῇ ἐπιθυμίᾳ τὸν λογισμὸν 
                            ἔσπεισεν τὸ πόμα τῷ θεῷ.
                        </p>
                    </div>
                    <div type="textpart" subtype="verse" n="17">
                        <p>δυνατὸς γὰρ ὁ σώφρων νοῦς νικῆσαι 
                            τὰς τῶν παθῶν ἀνάγκας καὶ σβέσαι τὰς τῶν οἴστρων φλεγμονὰς
                        </p>
                    </div>
                    <div type="textpart" subtype="verse" n="18">
                        <p>καὶ τὰς τῶν σωμάτων ἀλγηδόνας καθ’ ὑπερβολὴν οὔσας καταπαλαῖσαι
                             καὶ τῇ καλοκἀγαθίᾳ τοῦ λογισμοῦ ἀποπτύσαι πάσας τὰς 
                            τῶν παθῶν ἐπικρατείας.
                        </p>
                    </div>
                    <div type="textpart" subtype="verse" n="19">
                        <p>Ἤδη δὲ καὶ ὁ καιρὸς ἡμᾶς καλεῖ ἐπὶ τὴν ἀπόδειξιν τῆς ἱστορίας
                             τοῦ σώφρονος λογισμοῦ.
                        </p>
                    </div>
                    <div type="textpart" subtype="verse" n="20">
                        <p>Ἐπειδὴ γὰρ βαθεῖαν εἰρήνην διὰ τὴν εὐνομίαν οἱ πατέρες 
                            ἡμῶν εἶχον καὶ ἔπραττον καλῶς ὥστε καὶ τὸν τῆς Ἀσίας βασιλέα 
                            Σέλευκον τὸν Νικάνορα καὶ χρήματα εἰς τὴν ἱερουργίαν αὐτοῖς 
                            ἀφορίσαι καὶ τὴν πολιτείαν αὐτῶν ἀποδέχεσθαι,
                        </p>
                    </div>
                    <div type="textpart" subtype="verse" n="21">
                        <p>τότε δή τινες 
                            πρὸς τὴν κοινὴν νεωτερίσαντες ὁμόνοιαν πολυτρόποις ἐχρήσαντο 
                            συμφοραῖς.
                        </p>
                    </div>
                </div>
                <div type="textpart" subtype="chapter" n="4">
                    <div type="textpart" subtype="verse" n="1">
                        <p>Σιμων γάρ τις πρὸς Ονιαν ἀντιπολιτευόμενος τόν ποτε τὴν 
                            ἀρχιερωσύνην ἔχοντα διὰ βίου, καλὸν καὶ ἀγαθὸν ἄνδρα, ἐπειδὴ 
                            πάντα τρόπον διαβάλλων ὑπὲρ τοῦ ἔθνους οὐκ ἴσχυσεν κακῶσαι, 
                            φυγὰς ᾤχετο τὴν πατρίδα προδώσων.
                        </p>
                    </div>
                    <div type="textpart" subtype="verse" n="2">
                        <p>ὅθεν ἥκων πρὸς Ἀπολλώνιον
                             τὸν Συρίας τε καὶ Φοινίκης καὶ Κιλικίας στρατηγὸν ἔλεγεν
                        </p>
                    </div>
                    <div type="textpart" subtype="verse" n="3">
                        <p>Εὔνους ὢν τοῖς τοῦ βασιλέως πράγμασιν ἥκω μηνύων πολλὰς 
                            ἰδιωτικῶν χρημάτων μυριάδας ἐν τοῖς Ιεροσολύμων γαζοφυλακίοις 
                            τεθησαυρίσθαι τοῖς ἱεροῖς μὴ ἐπικοινωνούσας, καὶ προσήκειν ταῦτα
                            Σελεύκῳ τῷ βασιλεῖ.
                        </p>
                    </div>
                    <div type="textpart" subtype="verse" n="4">
                        <p>τούτων ἕκαστα γνοὺς ὁ Ἀπολλώνιος τὸν 
                            μὲν Σιμωνα τῆς εἰς τὸν βασιλέα κηδεμονίας ἐπαινεῖ, πρὸς δὲ τὸν 
                            Σέλευκον ἀναβὰς κατεμήνυσε τὸν τῶν χρημάτων θησαυρόν.
                        </p>
                    </div>
                    <div type="textpart" subtype="verse" n="5">
                        <p>καὶ 
                            λαβὼν τὴν περὶ αὐτῶν ἐξουσίαν ταχὺ εἰς τὴν πατρίδα ἡμῶν μετὰ 
                            τοῦ καταράτου Σιμωνος καὶ βαρυτάτου στρατοῦ
                        </p>
                    </div>
                    <div type="textpart" subtype="verse" n="6">
                        <p>προσελθὼν ταῖς 
                            τοῦ βασιλέως ἐντολαῖς ἥκειν ἔλεγεν ὅπως τὰ ἰδιωτικὰ τοῦ γαζοφυλακίου
                             λάβοι χρήματα.
                        </p>
                    </div>
                    <div type="textpart" subtype="verse" n="7">
                        <p>καὶ τοῦ ἔθνους πρὸς τὸν λόγον σχετλιάζοντος
                             ἀντιλέγοντός τε, πάνδεινον εἶναι νομίσαντες εἰ οἱ τὰς 
                            παρακαταθήκας πιστεύσαντες τῷ ἱερῷ θησαυρῷ στερηθήσονται, 
                            ὡς οἷόν τε ἦν ἐκώλυον.
                        </p>
                    </div>
                    <div type="textpart" subtype="verse" n="8">
                        <p>μετὰ ἀπειλῶν δὲ ὁ Ἀπολλώνιος ἀπῄει 
                            εἰς τὸ ἱερόν.
                        </p>
                    </div>
                    <div type="textpart" subtype="verse" n="9">
                        <p>τῶν δὲ ἱερέων μετὰ γυναικῶν καὶ παιδίων ἐν τῷ 
                            ἱερῷ ἱκετευσάντων τὸν θεὸν ὑπερασπίσαι τοῦ ἱεροῦ καταφρονουμένου
                             τόπου
                        </p>
                    </div>
                    <div type="textpart" subtype="verse" n="10">
                        <p>ἀνιόντος τε μετὰ καθωπλισμένης τῆς στρατιᾶς τοῦ 
                            Ἀπολλωνίου πρὸς τὴν τῶν χρημάτων ἁρπαγὴν οὐρανόθεν ἔφιπποι 
                            προυφάνησαν ἄγγελοι περιαστράπτοντες τοῖς ὅπλοις καὶ πολὺν 
                            αὐτοῖς φόβον τε καὶ τρόμον ἐνιέντες.
                        </p>
                    </div>
                    <div type="textpart" subtype="verse" n="11">
                        <p>καταπεσών γέ τοι ἡμιθανὴς
                             ὁ Ἀπολλώνιος ἐπὶ τὸν πάμφυλον τοῦ ἱεροῦ περίβολον τὰς 
                            χεῖρας ἐξέτεινεν εἰς τὸν οὐρανὸν καὶ μετὰ δακρύων τοὺς Εβραίους 
                            παρεκάλει ὅπως περὶ αὐτοῦ προσευξάμενοι τὸν οὐράνιον ἐξευμενίσωνται
                             στρατόν.
                        </p>
                    </div>
                    <div type="textpart" subtype="verse" n="12">
                        <p>ἔλεγεν γὰρ ἡμαρτηκὼς ὥστε καὶ ἀποθανεῖν 
                            ἄξιος ὑπάρχειν πᾶσίν τε ἀνθρώποις ὑμνήσειν σωθεὶς τὴν τοῦ ἱεροῦ
                             τόπου μακαριότητα.
                        </p>
                    </div>
                    <div type="textpart" subtype="verse" n="13">
                        <p>τούτοις ὑπαχθεὶς τοῖς λόγοις Ονιας ὁ 
                            ἀρχιερεύς, καίπερ ἄλλως εὐλαβηθείς, μήποτε νομίσειεν ὁ βασιλεὺς 
                            Σέλευκος ἐξ ἀνθρωπίνης ἐπιβουλῆς καὶ μὴ θείας δίκης ἀνῃρῆσθαι 
                            τὸν Ἀπολλώνιον ηὔξατο περὶ αὐτοῦ.
                        </p>
                    </div>
                    <div type="textpart" subtype="verse" n="14">
                        <p>καὶ ὁ μὲν παραδόξως διασωθεὶς
                             ᾤχετο δηλώσων τῷ βασιλεῖ τὰ συμβάντα αὐτῷ.
                        </p>
                    </div>
                    <div type="textpart" subtype="verse" n="15">
                        <p>Τελευτήσαντος δὲ Σελεύκου τοῦ βασιλέως διαδέχεται τὴν ἀρχὴν
                             ὁ υἱὸς αὐτοῦ Ἀντίοχος ὁ Ἐπιφανής, ἀνὴρ ὑπερήφανος καὶ 
                            δεινός,
                        </p>
                    </div>
                    <div type="textpart" subtype="verse" n="16">
                        <p>ὃς καταλύσας τὸν Ονιαν τῆς ἀρχιερωσύνης Ιασονα τὸν 
                            ἀδελφὸν αὐτοῦ κατέστησεν ἀρχιερέα
                        </p>
                    </div>
                    <div type="textpart" subtype="verse" n="17">
                        <p>συνθέμενον δώσειν, εἰ ἐπιτρέψειεν
                             αὐτῷ τὴν ἀρχήν, κατ’ ἐνιαυτὸν τρισχίλια ἑξακόσια ἑξήκοντα 
                            τάλαντα.
                        </p>
                    </div>
                    <div type="textpart" subtype="verse" n="18">
                        <p>ὁ δὲ ἐπέτρεψεν αὐτῷ καὶ ἀρχιερᾶσθαι καὶ τοῦ ἔθνους 
                            ἀφηγεῖσθαι·
                        </p>
                    </div>
                    <div type="textpart" subtype="verse" n="19">
                        <p>καὶ ἐξεδιῄτησεν τὸ ἔθνος καὶ ἐξεπολίτευσεν ἐπὶ πᾶσαν
                            παρανομίαν
                        </p>
                    </div>
                    <div type="textpart" subtype="verse" n="20">
                        <p>ὥστε μὴ μόνον ἐπ’ αὐτῇ τῇ ἄκρᾳ τῆς πατρίδος 
                            ἡμῶν γυμνάσιον κατασκευάσαι, ἀλλὰ καὶ καταλῦσαι τὴν τοῦ ἱεροῦ 
                            κηδεμονίαν.
                        </p>
                    </div>
                    <div type="textpart" subtype="verse" n="21">
                        <p>ἐφ’ οἷς ἀγανακτήσασα ἡ θεία δίκη αὐτὸν αὐτοῖς τὸν 
                            Ἀντίοχον ἐπολέμωσεν.
                        </p>
                    </div>
                    <div type="textpart" subtype="verse" n="22">
                        <p>ἐπειδὴ γὰρ πολεμῶν ἦν κατ’ Αἴγυπτον 
                            Πτολεμαίῳ, ἤκουσέν τε ὅτι φήμης διαδοθείσης περὶ τοῦ τεθνάναι 
                            αὐτὸν ὡς ἔνι μάλιστα χαίροιεν οἱ Ιεροσολυμῖται, ταχέως ἐπ’ αὐτοὺς
                             ἀνέζευξεν,
                        </p>
                    </div>
                    <div type="textpart" subtype="verse" n="23">
                        <p>καὶ ὡς ἐπόρθησεν αὐτούς, δόγμα ἔθετο ὅπως, 
                            εἴ τινες αὐτῶν φάνοιεν τῷ πατρίῳ πολιτευόμενοι νόμῳ, θάνοιεν.
                        </p>
                    </div>
                    <div type="textpart" subtype="verse" n="24">
                        <p>καὶ ἐπεὶ κατὰ μηδένα τρόπον ἴσχυεν καταλῦσαι διὰ τῶν δογμάτων
                             τὴν τοῦ ἔθνους εὐνομίαν, ἀλλὰ πάσας τὰς ἑαυτοῦ ἀπειλὰς 
                            καὶ τιμωρίας ἑώρα καταλυομένας
                        </p>
                    </div>
                    <div type="textpart" subtype="verse" n="25">
                        <p>ὥστε καὶ γυναῖκας, ὅτι περιέτεμον
                             τὰ παιδία, μετὰ τῶν βρεφῶν κατακρημνισθῆναι προειδυίας 
                            ὅτι τοῦτο πείσονται·
                        </p>
                    </div>
                    <div type="textpart" subtype="verse" n="26">
                        <p>ἐπεὶ οὖν τὰ δόγματα αὐτοῦ κατεφρονεῖτο 
                            ὑπὸ τοῦ λαοῦ, αὐτὸς διὰ βασάνων ἕνα ἕκαστον τοῦ ἔθνους ἠνάγκαζεν
                             μιαρῶν ἀπογευομένους τροφῶν ἐξόμνυσθαι τὸν Ιουδαϊσμόν.
                        </p>
                    </div>
                </div>
                <div type="textpart" subtype="chapter" n="5">
                    <div type="textpart" subtype="verse" n="1">
                        <p>Προκαθίσας γέ τοι μετὰ τῶν συνέδρων ὁ τύραννος Ἀντίοχος 
                            ἐπί τινος ὑψηλοῦ τόπου καὶ τῶν στρατευμάτων αὐτῷ παρεστηκότων
                             κυκλόθεν ἐνόπλων
                        </p>
                    </div>
                    <div type="textpart" subtype="verse" n="2">
                        <p>παρεκέλευεν τοῖς δορυφόροις ἕνα ἕκαστον 
                            Εβραῖον ἐπισπᾶσθαι καὶ κρεῶν ὑείων καὶ εἰδωλοθύτων ἀναγκάζειν 
                            ἀπογεύεσθαι·
                        </p>
                    </div>
                    <div type="textpart" subtype="verse" n="3">
                        <p>εἰ δέ τινες μὴ θέλοιεν μιαροφαγῆσαι, τούτους τροχισθέντας
                             ἀναιρεθῆναι.
                        </p>
                    </div>
                    <div type="textpart" subtype="verse" n="4">
                        <p>πολλῶν δὲ συναρπασθέντων εἷς πρῶτος 
                            ἐκ τῆς ἀγέλης ὀνόματι Ελεαζαρος, τὸ γένος ἱερεύς, τὴν ἐπιστήμην 
                            νομικὸς καὶ τὴν ἡλικίαν προήκων καὶ πολλοῖς τῶν περὶ τὸν τύραννον
                             διὰ τὴν ἡλικίαν γνώριμος, παρήχθη πλησίον αὐτοῦ.
                        </p>
                    </div>
                    <div type="textpart" subtype="verse" n="5">
                        <p>Καὶ αὐτὸν ἰδὼν ὁ Ἀντίοχος ἔφη
                        </p>
                    </div>
                    <div type="textpart" subtype="verse" n="6">
                        <p>Ἐγὼ πρὶν ἄρξασθαι τῶν κατὰ 
                            σοῦ βασάνων, ὦ πρεσβῦτα, συμβουλεύσαιμ’ ἄν σοι ταῦτα, ὅπως 
                            ἀπογευσάμενος τῶν ὑείων σῴζοιο·
                        </p>
                    </div>
                    <div type="textpart" subtype="verse" n="7">
                        <p>αἰδοῦμαι γάρ σου τὴν ἡλικίαν 
                            καὶ τὴν πολιάν, ἣν μετὰ τοσοῦτον ἔχων χρόνον οὔ μοι δοκεῖς φιλοσοφεῖν
                             τῇ Ιουδαίων χρώμενος θρησκείᾳ.
                        </p>
                    </div>
                    <div type="textpart" subtype="verse" n="8">
                        <p>διὰ τί γὰρ τῆς φύσεως 
                            κεχαρισμένης καλλίστην τὴν τοῦδε τοῦ ζῴου σαρκοφαγίαν βδελύττῃ;
                        </p>
                    </div>
                    <div type="textpart" subtype="verse" n="9">
                        <p>καὶ γὰρ ἀνόητον τοῦτο, τὸ μὴ ἀπολαύειν τῶν χωρὶς ὀνείδους 
                            ἡδέων, καὶ ἄδικον ἀποστρέφεσθαι τὰς τῆς φύσεως χάριτας.
                        </p>
                    </div>
                    <div type="textpart" subtype="verse" n="10">
                        <p>σὺ 
                            δέ μοι καὶ ἀνοητότερον ποιήσειν δοκεῖς, εἰ κενοδοξῶν περὶ τὸ 
                            ἀληθὲς ἔτι κἀμοῦ καταφρονήσεις ἐπὶ τῇ ἰδίᾳ τιμωρίᾳ.
                        </p>
                    </div>
                    <div type="textpart" subtype="verse" n="11">
                        <p>οὐκ ἐξυπνώσεις
                             ἀπὸ τῆς φλυάρου φιλοσοφίας ὑμῶν καὶ ἀποσκεδάσεις
                            τῶν λογισμῶν σου τὸν λῆρον καὶ ἄξιον τῆς ἡλικίας ἀναλαβὼν 
                            νοῦν φιλοσοφήσεις τὴν τοῦ συμφέροντος ἀλήθειαν
                        </p>
                    </div>
                    <div type="textpart" subtype="verse" n="12">
                        <p>καὶ προσκυνήσας
                             μου τὴν φιλάνθρωπον παρηγορίαν οἰκτιρήσεις τὸ σεαυτοῦ 
                            γῆρας;
                        </p>
                    </div>
                    <div type="textpart" subtype="verse" n="13">
                        <p>καὶ γὰρ ἐνθυμήθητι ὡς, εἰ καί τίς ἐστιν τῆσδε τῆς θρησκείας
                             ὑμῶν ἐποπτικὴ δύναμις, συγγνωμονήσειεν ἄν σοι ἐπὶ πάσῃ 
                            δι’ ἀνάγκην παρανομίᾳ γινομένῃ.
                        </p>
                    </div>
                    <div type="textpart" subtype="verse" n="14">
                        <p>Τοῦτον τὸν τρόπον ἐπὶ τὴν ἔκθεσμον σαρκοφαγίαν ἐποτρύνοντος
                             τοῦ τυράννου λόγον ᾔτησεν ὁ Ελεαζαρος
                        </p>
                    </div>
                    <div type="textpart" subtype="verse" n="15">
                        <p>καὶ λαβὼν τοῦ 
                            λέγειν ἐξουσίαν ἤρξατο δημηγορεῖν οὕτως
                        </p>
                    </div>
                    <div type="textpart" subtype="verse" n="16">
                        <p>Ἡμεῖς, Ἀντίοχε, θείῳ 
                            πεπεισμένοι νόμῳ πολιτεύεσθαι οὐδεμίαν ἀνάγκην βιαιοτέραν εἶναι 
                            νομίζομεν τῆς πρὸς τὸν νόμον ἡμῶν εὐπειθείας·
                        </p>
                    </div>
                    <div type="textpart" subtype="verse" n="17">
                        <p>διὸ δὴ κατ’ 
                            οὐδένα τρόπον παρανομεῖν ἀξιοῦμεν.
                        </p>
                    </div>
                    <div type="textpart" subtype="verse" n="18">
                        <p>καίτοι εἰ κατὰ ἀλήθειαν μὴ 
                            ἦν ὁ νόμος ἡμῶν, ὡς ὑπολαμβάνεις, θεῖος, ἄλλως δὲ ἐνομίζομεν 
                            αὐτὸν εἶναι θεῖον, οὐδὲ οὕτως ἐξὸν ἦν ἡμῖν τὴν ἐπὶ τῇ εὐσεβείᾳ 
                            δόξαν ἀκυρῶσαι.
                        </p>
                    </div>
                    <div type="textpart" subtype="verse" n="19">
                        <p>μὴ μικρὰν οὖν εἶναι νομίσῃς ταύτην, εἰ μιαροφαγήσαιμεν,
                             ἁμαρτίαν·
                        </p>
                    </div>
                    <div type="textpart" subtype="verse" n="20">
                        <p>τὸ γὰρ ἐπὶ μικροῖς καὶ μεγάλοις παρανομεῖν
                             ἰσοδύναμόν ἐστιν,
                        </p>
                    </div>
                    <div type="textpart" subtype="verse" n="21">
                        <p>δι’ ἑκατέρου γὰρ ὡς ὁμοίως ὁ νόμος 
                            ὑπερηφανεῖται.
                        </p>
                    </div>
                    <div type="textpart" subtype="verse" n="22">
                        <p>χλευάζεις δὲ ἡμῶν τὴν φιλοσοφίαν ὥσπερ οὐ 
                            μετὰ εὐλογιστίας ἐν αὐτῇ βιούντων·
                        </p>
                    </div>
                    <div type="textpart" subtype="verse" n="23">
                        <p>σωφροσύνην τε γὰρ ἡμᾶς 
                            ἐκδιδάσκει ὥστε πασῶν τῶν ἡδονῶν καὶ ἐπιθυμιῶν κρατεῖν καὶ 
                            ἀνδρείαν ἐξασκεῖ ὥστε πάντα πόνον ἑκουσίως ὑπομένειν
                        </p>
                    </div>
                    <div type="textpart" subtype="verse" n="24">
                        <p>καὶ δικαιοσύνην
                             παιδεύει ὥστε· διὰ πάντων τῶν ἠθῶν ἰσονομεῖν καὶ 
                            εὐσέβειαν ἐκδιδάσκει ὥστε μόνον τὸν ὄντα θεὸν σέβειν μεγαλοπρεπῶς.
                        </p>
                    </div>
                    <div type="textpart" subtype="verse" n="25">
                        <p>διὸ οὐ μιαροφαγοῦμεν· πιστεύοντες γὰρ θεοῦ καθεστάναι 
                            τὸν νόμον οἴδαμεν ὅτι κατὰ φύσιν ἡμῖν συμπαθεῖ νομοθετῶν ὁ 
                            τοῦ κόσμου κτίστης·
                        </p>
                    </div>
                    <div type="textpart" subtype="verse" n="26">
                        <p>τὰ μὲν οἰκειωθησόμενα ἡμῶν ταῖς ψυχαῖς 
                            ἐπέτρεψεν ἐσθίειν, τὰ δὲ ἐναντιωθησόμενα ἐκώλυσεν σαρκοφαγεῖν.
                        </p>
                    </div>
                    <div type="textpart" subtype="verse" n="27">
                        <p>τυραννικὸν δὲ οὐ μόνον ἀναγκάζειν ἡμᾶς παρανομεῖν, ἀλλὰ καὶ 
                            ἐσθίειν, ὅπως τῇ ἐχθίστῃ ἡμῶν μιαροφαγίᾳ ταύτῃ ἐπεγγελάσῃς.
                        </p>
                    </div>
                    <div type="textpart" subtype="verse" n="28">
                        <p>ἀλλ’ οὐ γελάσεις κατ’ ἐμοῦ τοῦτον τὸν γέλωτα,
                        </p>
                    </div>
                    <div type="textpart" subtype="verse" n="29">
                        <p>οὔτε τοὺς ἱεροὺς
                             τῶν προγόνων περὶ τοῦ φυλάξαι τὸν νόμον ὅρκους οὐ παρήσω,
                        </p>
                    </div>
                    <div type="textpart" subtype="verse" n="30">
                        <p>οὐδ’ ἂν ἐκκόψειάς μου τὰ ὄμματα καὶ τὰ σπλάγχνα μου
                            τήξειας.
                        </p>
                    </div>
                    <div type="textpart" subtype="verse" n="31">
                        <p>οὐχ οὕτως εἰμὶ γέρων ἐγὼ καὶ ἄνανδρος ὥστε μοι διὰ 
                            τὴν εὐσέβειαν μὴ νεάζειν τὸν λογισμόν.
                        </p>
                    </div>
                    <div type="textpart" subtype="verse" n="32">
                        <p>πρὸς ταῦτα τροχοὺς 
                            εὐτρέπιζε καὶ τὸ πῦρ ἐκφύσα σφοδρότερον.
                        </p>
                    </div>
                    <div type="textpart" subtype="verse" n="33">
                        <p>οὐχ οὕτως οἰκτίρομαι 
                            τὸ ἐμαυτοῦ γῆρας ὥστε δι’ ἐμαυτοῦ τὸν πάτριον καταλῦσαι νόμον.
                        </p>
                    </div>
                    <div type="textpart" subtype="verse" n="34">
                        <p>οὐ ψεύσομαί σε, παιδευτὰ νόμε, οὐδὲ ἐξομοῦμαί σε, φίλη ἐγκράτεια,
                        </p>
                    </div>
                    <div type="textpart" subtype="verse" n="35">
                        <p>οὐδὲ καταισχυνῶ σε, φιλόσοφε λόγε, οὐδὲ ἐξαρνήσομαί σε, 
                            ἱερωσύνη τιμία καὶ νομοθεσίας ἐπιστήμη·
                        </p>
                    </div>
                    <div type="textpart" subtype="verse" n="36">
                        <p>οὐδὲ μιανεῖς μου τὸ 
                            σεμνὸν γήρως στόμα οὐδὲ νομίμου βίου ἡλικίαν.
                        </p>
                    </div>
                    <div type="textpart" subtype="verse" n="37">
                        <p>ἁγνόν με οἱ 
                            πατέρες εἰσδέξονται μὴ φοβηθέντα σου τὰς μέχρι θανάτου ἀνάγκας.
                        </p>
                    </div>
                    <div type="textpart" subtype="verse" n="38">
                        <p>ἀσεβῶν μὲν γὰρ τυραννήσεις, τῶν δὲ ἐμῶν ὑπὲρ τῆς εὐσεβείας 
                            λογισμῶν οὔτε λόγοις δεσπόσεις οὔτε δι’ ἔργων.
                        </p>
                    </div>
                </div>
                <div type="textpart" subtype="chapter" n="6">
                    <div type="textpart" subtype="verse" n="1">
                        <p>Τοῦτον τὸν τρόπον ἀντιρρητορεύσαντα ταῖς τοῦ τυράννου 
                            παρηγορίαις παραστάντες οἱ δορυφόροι πικρῶς ἔσυραν ἐπὶ τὰ βασανιστήρια
                             τὸν Ελεαζαρον.
                        </p>
                    </div>
                    <div type="textpart" subtype="verse" n="2">
                        <p>καὶ πρῶτον μὲν περιέδυσαν τὸν γεραιὸν
                             ἐγκοσμούμενον τῇ περὶ τὴν εὐσέβειαν εὐσχημοσύνῃ·
                        </p>
                    </div>
                    <div type="textpart" subtype="verse" n="3">
                        <p>ἔπειτα 
                            περιαγκωνίσαντες ἑκατέρωθεν μάστιξιν κατῄκιζον,
                        </p>
                    </div>
                    <div type="textpart" subtype="verse" n="4">
                        <p>Πείσθητι ταῖς 
                            τοῦ βασιλέως ἐντολαῖς, ἑτέρωθεν κήρυκος ἐπιβοῶντος.
                        </p>
                    </div>
                    <div type="textpart" subtype="verse" n="5">
                        <p>ὁ δὲ μεγαλόφρων
                             καὶ εὐγενὴς ὡς ἀληθῶς Ελεαζαρος ὥσπερ ἐν ὀνείρῳ βασανιζόμενος
                             κατ’ οὐδένα τρόπον μετετρέπετο,
                        </p>
                    </div>
                    <div type="textpart" subtype="verse" n="6">
                        <p>ἀλλὰ ὑψηλοὺς ἀνατείνας
                             εἰς οὐρανὸν τοὺς ὀφθαλμοὺς ἀπεξαίνετο ταῖς μάστιξιν τὰς 
                            σάρκας ὁ γέρων καὶ κατερρεῖτο τῷ αἵματι καὶ τὰ πλευρὰ κατετιτρώσκετο.
                        </p>
                    </div>
                    <div type="textpart" subtype="verse" n="7">
                        <p>καὶ πίπτων εἰς τὸ ἔδαφος ἀπὸ τοῦ μὴ φέρειν τὸ σῶμα 
                            τὰς ἀλγηδόνας ὀρθὸν εἶχεν καὶ ἀκλινῆ τὸν λογισμόν.
                        </p>
                    </div>
                    <div type="textpart" subtype="verse" n="8">
                        <p>λάξ γέ τοι 
                            τῶν πικρῶν τις δορυφόρων εἰς τοὺς κενεῶνας ἐναλλόμενος ἔτυπτεν,
                             ὅπως ἐξανίσταιτο πίπτων.
                        </p>
                    </div>
                    <div type="textpart" subtype="verse" n="9">
                        <p>ὁ δὲ ὑπέμενε τοὺς πόνους καὶ 
                            περιεφρόνει τῆς ἀνάγκης καὶ διεκαρτέρει τοὺς αἰκισμούς,
                        </p>
                    </div>
                    <div type="textpart" subtype="verse" n="10">
                        <p>καὶ καθάπερ
                             γενναῖος ἀθλητὴς τυπτόμενος ἐνίκα τοὺς βασανίζοντας ὁ 
                            γέρων·
                        </p>
                    </div>
                    <div type="textpart" subtype="verse" n="11">
                        <p>ἱδρῶν γέ τοι τὸ πρόσωπον καὶ ἐπασθμαίνων σφοδρῶς 
                            καὶ ὑπ’ αὐτῶν τῶν βασανιζόντων ἐθαυμάζετο ἐπὶ τῇ εὐψυχίᾳ.
                        </p>
                    </div>
                    <div type="textpart" subtype="verse" n="12">
                        <p>Ὅθεν τὰ μὲν ἐλεῶντες τὰ τοῦ γήρως αὐτοῦ,
                        </p>
                    </div>
                    <div type="textpart" subtype="verse" n="13">
                        <p>τὰ δὲ ἐν συμπαθείᾳ
                             τῆς συνηθείας ὄντες, τὰ δὲ ἐν θαυμασμῷ τῆς καρτερίας 
                            προσιόντες αὐτῷ τινες τοῦ βασιλέως ἔλεγον
                        </p>
                    </div>
                    <div type="textpart" subtype="verse" n="14">
                        <p>Τί τοῖς κακοῖς τούτοις
                             σεαυτὸν ἀλογίστως ἀπόλλεις, Ελεαζαρ;
                        </p>
                    </div>
                    <div type="textpart" subtype="verse" n="15">
                        <p>ἡμεῖς μέν τοι τῶν
                            ἡψημένων βρωμάτων παραθήσομεν, σὺ δὲ ὑποκρινόμενος τῶν 
                            ὑείων ἀπογεύεσθαι σώθητι.
                        </p>
                    </div>
                    <div type="textpart" subtype="verse" n="16">
                        <p>Καὶ ὁ Ελεαζαρος ὥσπερ πικρότερον διὰ τῆς συμβουλίας αἰκισθεὶς
                             ἀνεβόησεν
                        </p>
                    </div>
                    <div type="textpart" subtype="verse" n="17">
                        <p>Μὴ οὕτως κακῶς φρονήσαιμεν οἱ Αβρααμ 
                            παῖδες ὥστε μαλακοψυχήσαντας ἀπρεπὲς ἡμῖν δρᾶμα ὑποκρίνασθαι.
                        </p>
                    </div>
                    <div type="textpart" subtype="verse" n="18">
                        <p>καὶ γὰρ ἀλόγιστον εἰ πρὸς ἀλήθειαν ζήσαντες τὸν μέχρι γήρως 
                            βίον καὶ τὴν ἐπ’ αὐτῷ δόξαν νομίμως φυλάσσοντες νῦν μεταβαλοίμεθα
                        </p>
                    </div>
                    <div type="textpart" subtype="verse" n="19">
                        <p>καὶ αὐτοὶ μὲν ἡμεῖς γενοίμεθα τοῖς νέοις ἀσεβείας 
                            τύπος, ἵνα παράδειγμα γενώμεθα τῆς μιαροφαγίας.
                        </p>
                    </div>
                    <div type="textpart" subtype="verse" n="20">
                        <p>αἰσχρὸν δὲ 
                            εἰ ἐπιβιώσομεν ὀλίγον χρόνον καὶ τοῦτον καταγελώμενοι πρὸς 
                            ἁπάντων ἐπὶ δειλίᾳ
                        </p>
                    </div>
                    <div type="textpart" subtype="verse" n="21">
                        <p>καὶ ὑπὸ μὲν τοῦ τυράννου καταφρονηθῶμεν 
                            ὡς ἄνανδροι, τὸν δὲ θεῖον ἡμῶν νόμον μέχρι θανάτου μὴ προασπίσαιμεν.
                        </p>
                    </div>
                    <div type="textpart" subtype="verse" n="22">
                        <p>πρὸς ταῦτα ὑμεῖς μέν, ὦ Αβρααμ παῖδες, εὐγενῶς 
                            ὑπὲρ τῆς εὐσεβείας τελευτᾶτε.
                        </p>
                    </div>
                    <div type="textpart" subtype="verse" n="23">
                        <p>οἱ δὲ τοῦ τυράννου δορυφόροι, 
                            τί μέλλετε;
                        </p>
                    </div>
                    <div type="textpart" subtype="verse" n="24">
                        <p>Πρὸς τὰς ἀνάγκας οὕτως μεγαλοφρονοῦντα αὐτὸν ἰδόντες καὶ 
                            μηδὲ πρὸς τὸν οἰκτιρμὸν αὐτῶν μεταβαλλόμενον ἐπὶ τὸ πῦρ αὐτὸν 
                            ἀνῆγον·
                        </p>
                    </div>
                    <div type="textpart" subtype="verse" n="25">
                        <p>ἔνθα διὰ κακοτέχνων ὀργάνων καταφλέγοντες αὐτὸν 
                            ὑπερρίπτοσαν, καὶ δυσώδεις χυλοὺς εἰς τοὺς μυκτῆρας αὐτοῦ κατέχεον.
                        </p>
                    </div>
                    <div type="textpart" subtype="verse" n="26">
                        <p>ὁ δὲ μέχρι τῶν ὀστέων ἤδη κατακεκαυμένος καὶ μέλλων 
                            λιποθυμεῖν ἀνέτεινε τὰ ὄμματα πρὸς τὸν θεὸν καὶ εἶπεν
                        </p>
                    </div>
                    <div type="textpart" subtype="verse" n="27">
                        <p>Σὺ οἶσθα, 
                            θεέ, παρόν μοι σῴζεσθαι βασάνοις καυστικαῖς ἀποθνῄσκω διὰ τὸν 
                            νόμον.
                        </p>
                    </div>
                    <div type="textpart" subtype="verse" n="28">
                        <p>ἵλεως γενοῦ τῷ ἔθνει σου ἀρκεσθεὶς τῇ ἡμετέρᾳ ὑπὲρ 
                            αὐτῶν δίκῃ.
                        </p>
                    </div>
                    <div type="textpart" subtype="verse" n="29">
                        <p>καθάρσιον αὐτῶν ποίησον τὸ ἐμὸν αἷμα καὶ ἀντίψυχον
                             αὐτῶν λαβὲ τὴν ἐμὴν ψυχήν.
                        </p>
                    </div>
                    <div type="textpart" subtype="verse" n="30">
                        <p>καὶ ταῦτα εἰπὼν ὁ ἱερὸς 
                            ἀνὴρ εὐγενῶς ταῖς βασάνοις ἐναπέθανεν καὶ μέχρι τῶν τοῦ θανάτου 
                            βασάνων ἀντέστη τῷ λογισμῷ διὰ τὸν νόμον.
                        </p>
                    </div>
                    <div type="textpart" subtype="verse" n="31">
                        <p>Ὁμολογουμένως οὖν δεσπότης τῶν παθῶν ἐστιν ὁ εὐσεβὴς 
                            λογισμός.
                        </p>
                    </div>
                    <div type="textpart" subtype="verse" n="32">
                        <p>εἰ γὰρ τὰ πάθη τοῦ λογισμοῦ κεκρατήκει, τούτοις ἂν 
                            ἀπέδομεν τὴν τῆς ἐπικρατείας μαρτυρίαν·
                        </p>
                    </div>
                    <div type="textpart" subtype="verse" n="33">
                        <p>νυνὶ δὲ τοῦ λογισμοῦ 
                            τὰ πάθη νικήσαντος αὐτῷ προσηκόντως τὴν τῆς ἡγεμονίας προσνέμομεν
                             ἐξουσίαν.
                        </p>
                    </div>
                    <div type="textpart" subtype="verse" n="34">
                        <p>καὶ δίκαιόν ἐστιν ὁμολογεῖν ἡμᾶς τὸ κράτος 
                            εἶναι τοῦ λογισμοῦ, ὅπου γε καὶ τῶν ἔξωθεν ἀλγηδόνων ἐπικρατεῖ, 
                            ἐπεὶ καὶ γελοῖον.
                        </p>
                    </div>
                    <div type="textpart" subtype="verse" n="35">
                        <p>καὶ οὐ μόνον τῶν ἀλγηδόνων ἐπιδείκνυμι
                            κεκρατηκέναι τὸν λογισμόν, ἀλλὰ καὶ τῶν ἡδονῶν κρατεῖν καὶ 
                            μηδὲν αὐταῖς ὑπείκειν.
                        </p>
                    </div>
                </div>
                <div type="textpart" subtype="chapter" n="7">
                    <div type="textpart" subtype="verse" n="1">
                        <p>Ὥσπερ γὰρ ἄριστος κυβερνήτης ὁ τοῦ πατρὸς ἡμῶν Ελεαζαρου 
                            λογισμὸς πηδαλιουχῶν τὴν τῆς εὐσεβείας ναῦν ἐν τῷ τῶν παθῶν 
                            πελάγει
                        </p>
                    </div>
                    <div type="textpart" subtype="verse" n="2">
                        <p>καὶ καταικιζόμενος ταῖς τοῦ τυράννου ἀπειλαῖς καὶ καταντλούμενος
                             ταῖς τῶν βασάνων τρικυμίαις
                        </p>
                    </div>
                    <div type="textpart" subtype="verse" n="3">
                        <p>κατ’ οὐδένα τρόπον ἔτρεψε 
                            τοὺς τῆς εὐσεβείας οἴακας, ἕως οὗ ἔπλευσεν ἐπὶ τὸν τῆς ἀθανάτου 
                            νίκης λιμένα.
                        </p>
                    </div>
                    <div type="textpart" subtype="verse" n="4">
                        <p>οὐχ οὕτως πόλις πολλοῖς καὶ ποικίλοις μηχανήμασιν 
                            ἀντέσχε ποτὲ πολιορκουμένη, ὡς ὁ πανάγιος ἐκεῖνος. τὴν ἱερὰν 
                            ψυχὴν αἰκισμοῖς τε καὶ στρέβλαις πυρπολούμενος ἐνίκησεν τοὺς 
                            πολιορκοῦντας διὰ τὸν ὑπερασπίζοντα τῆς εὐσεβείας λογισμόν.
                        </p>
                    </div>
                    <div type="textpart" subtype="verse" n="5">
                        <p>ὥσπερ γὰρ πρόκρημνον ἄκραν τὴν ἑαυτοῦ διάνοιαν ὁ πατὴρ Ελεαζαρ
                             ἐκτείνας περιέκλασεν τοὺς ἐπιμαινομένους τῶν παθῶν κλύδωνας.
                        </p>
                    </div>
                    <div type="textpart" subtype="verse" n="6">
                        <p>ὦ ἄξιε τῆς ἱερωσύνης ἱερεῦ, οὐκ ἐμίανας τοὺς ἱεροὺς 
                            ὀδόντας οὐδὲ τὴν θεοσέβειαν καὶ καθαρισμὸν χωρήσασαν γαστέρα 
                            ἐκοίνωσας μιαροφαγίᾳ.
                        </p>
                    </div>
                    <div type="textpart" subtype="verse" n="7">
                        <p>ὦ σύμφωνε νόμου καὶ φιλόσοφε θείου βίου.
                        </p>
                    </div>
                    <div type="textpart" subtype="verse" n="8">
                        <p>τοιούτους δεῖ εἶναι τοὺς δημιουργοῦντας τὸν νόμον ἰδίῳ αἵματι 
                            καὶ γενναίῳ ἱδρῶτι τοῖς μέχρι θανάτου πάθεσιν ὑπερασπίζοντας.
                        </p>
                    </div>
                    <div type="textpart" subtype="verse" n="9">
                        <p>σύ, πάτερ, τὴν εὐνομίαν ἡμῶν διὰ τῶν ὑπομονῶν εἰς δόξαν ἐκύρωσας
                             καὶ τὴν ἁγιαστίαν σεμνολογήσας οὐ κατέλυσας καὶ διὰ τῶν 
                            ἔργων ἐπιστοποίησας τοὺς τῆς θείας φιλοσοφίας σου λόγους,
                        </p>
                    </div>
                    <div type="textpart" subtype="verse" n="10">
                        <p>ὦ 
                            βασάνων βιαιότερε γέρων καὶ πυρὸς εὐτονώτερε πρεσβῦτα καὶ 
                            παθῶν μέγιστε βασιλεῦ Ελεαζαρ.
                        </p>
                    </div>
                    <div type="textpart" subtype="verse" n="11">
                        <p>ὥσπερ γὰρ ὁ πατὴρ Ααρων 
                            τῷ θυμιατηρίῳ καθωπλισμένος διὰ τοῦ ἐθνοπλήθους ἐπιτρέχων 
                            τὸν ἐμπυριστὴν ἐνίκησεν ἄγγελον,
                        </p>
                    </div>
                    <div type="textpart" subtype="verse" n="12">
                        <p>οὕτως ὁ Ααρωνίδης Ελεαζαρ 
                            διὰ τοῦ πυρὸς ὑπερτηκόμενος οὐ μετετράπη τὸν λογισμόν.
                        </p>
                    </div>
                    <div type="textpart" subtype="verse" n="13">
                        <p>καίτοι 
                            τὸ θαυμασιώτατον, γέρων ὢν λελυμένων μὲν ἤδη τῶν τοῦ σώματος 
                            τόνων, περικεχαλασμένων δὲ τῶν σαρκῶν, κεκμηκότων δὲ καὶ τῶν 
                            νεύρων ἀνενέασεν
                        </p>
                    </div>
                    <div type="textpart" subtype="verse" n="14">
                        <p>τῷ πνεύματι διὰ τοῦ λογισμοῦ καὶ τῷ Ισακίῳ 
                            λογισμῷ τὴν πολυκέφαλον στρέβλαν ἠκύρωσεν.
                        </p>
                    </div>
                    <div type="textpart" subtype="verse" n="15">
                        <p>ὦ μακαρίου γήρως 
                            καὶ σεμνῆς πολιᾶς καὶ βίου νομίμου, ὃν πιστὴ θανάτου σφραγὶς 
                            ἐτελείωσεν.
                        </p>
                    </div>
                    <div type="textpart" subtype="verse" n="16">
                        <p>Εἰ δὴ τοίνυν γέρων ἀνὴρ τῶν μέχρι θανάτου βασάνων περιεφρόνει
                             δι’ εὐσέβειαν, ὁμολογουμένως ἡγεμών ἐστιν τῶν παθῶν ὁ
                            εὐσεβὴς λογισμός.
                        </p>
                    </div>
                    <div type="textpart" subtype="verse" n="17">
                        <p>ἴσως δ’ ἂν εἴποιέν τινες Τῶν παθῶν οὐ πάντες
                             περικρατοῦσιν, ὅτι οὐδὲ πάντες φρόνιμον ἔχουσιν τὸν λογισμόν.
                        </p>
                    </div>
                    <div type="textpart" subtype="verse" n="18">
                        <p>ἀλλ’ ὅσοι τῆς εὐσεβείας προνοοῦσιν ἐξ ὅλης καρδίας, οὗτοι 
                            μόνοι δύνανται κρατεῖν τῶν τῆς σαρκὸς παθῶν
                        </p>
                    </div>
                    <div type="textpart" subtype="verse" n="19">
                        <p>πιστεύοντες ὅτι 
                            θεῷ οὐκ ἀποθνῄσκουσιν, ὥσπερ οὐδὲ οἱ πατριάρχαι ἡμῶν Αβρααμ 
                            καὶ Ισαακ καὶ Ιακωβ, ἀλλὰ ζῶσιν τῷ θεῷ.
                        </p>
                    </div>
                    <div type="textpart" subtype="verse" n="20">
                        <p>οὐδὲν οὖν ἐναντιοῦται
                             τὸ φαίνεσθαί τινας παθοκρατεῖσθαι διὰ τὸν ἀσθενῆ λογισμόν·
                        </p>
                    </div>
                    <div type="textpart" subtype="verse" n="21">
                        <p>ἐπεὶ τίς πρὸς ὅλον τὸν τῆς φιλοσοφίας κανόνα φιλοσοφῶν καὶ 
                            πεπιστευκὼς θεῷ
                        </p>
                    </div>
                    <div type="textpart" subtype="verse" n="22">
                        <p>καὶ εἰδὼς ὅτι διὰ τὴν ἀρετὴν πάντα πόνον 
                            ὑπομένειν μακάριόν ἐστιν, οὐκ ἂν περικρατήσειεν τῶν παθῶν διὰ 
                            τὴν θεοσέβειαν;
                        </p>
                    </div>
                    <div type="textpart" subtype="verse" n="23">
                        <p>μόνος γὰρ ὁ σοφὸς καὶ ἀνδρεῖός ἐστιν τῶν 
                            παθῶν κύριος.
                        </p>
                    </div>
                </div>
                <div type="textpart" subtype="chapter" n="8">
                    <div type="textpart" subtype="verse" n="1">
                        <p>Διὰ τοῦτό γέ τοι καὶ μειρακίσκοι τῷ τῆς εὐσεβείας λογισμῷ 
                            φιλοσοφοῦντες χαλεπωτέρων βασανιστηρίων ἐπεκράτησαν.
                        </p>
                    </div>
                    <div type="textpart" subtype="verse" n="2">
                        <p>ἐπειδὴ 
                            γὰρ κατὰ τὴν πρώτην πεῖραν ἐνικήθη περιφανῶς ὁ τύραννος μὴ 
                            δυνηθεὶς ἀναγκάσαι γέροντα μιαροφαγῆσαι, τότε δὴ σφόδρα περιπαθῶς
                             ἐκέλευσεν ἄλλους ἐκ τῆς λείας τῶν Εβραίων ἀγαγεῖν, καὶ 
                            εἰ μὲν μιαροφαγήσαιεν, ἀπολύειν φαγόντας, εἰ δ’ ἀντιλέγοιεν, πικρότερον
                             βασανίζειν.
                        </p>
                    </div>
                    <div type="textpart" subtype="verse" n="3">
                        <p>ταῦτα διαταξαμένου τοῦ τυράννου, παρῆσαν 
                            ἀγόμενοι μετὰ γεραιᾶς μητρὸς ἑπτὰ ἀδελφοὶ καλοί τε καὶ αἰδήμονες 
                            καὶ γενναῖοι καὶ ἐν παντὶ χαρίεντες.
                        </p>
                    </div>
                    <div type="textpart" subtype="verse" n="4">
                        <p>οὓς ἰδὼν ὁ τύραννος καθάπερ 
                            ἐν χορῷ μέσην τὴν μητέρα περιέχοντας ἥσθετο ἐπ’ αὐτοῖς καὶ 
                            τῆς εὐπρεπείας ἐκπλαγεὶς καὶ τῆς εὐγενείας προσεμειδίασεν αὐτοῖς 
                            καὶ πλησίον καλέσας ἔφη
                        </p>
                    </div>
                    <div type="textpart" subtype="verse" n="5">
                        <p>Ὦ νεανίαι, φιλοφρόνως ἐγὼ καθ’ ἑνὸς 
                            ἑκάστου ὑμῶν θαυμάζω, τὸ κάλλος καὶ τὸ πλῆθος τοσούτων ἀδελφῶν
                             ὑπερτιμῶν οὐ μόνον συμβουλεύω μὴ μανῆναι τὴν αὐτὴν τῷ 
                            προβασανισθέντι γέροντι μανίαν, ἀλλὰ καὶ παρακαλῶ συνείξαντάς 
                            μοι τῆς ἐμῆς ἀπολαύειν φιλίας·
                        </p>
                    </div>
                    <div type="textpart" subtype="verse" n="6">
                        <p>δυναίμην δ’ ἂν ὥσπερ κολάζειν 
                            τοὺς ἀπειθοῦντάς μου τοῖς ἐπιτάγμασιν, οὕτω καὶ εὐεργετεῖν τοὺς 
                            εὐπειθοῦντάς μοι.
                        </p>
                    </div>
                    <div type="textpart" subtype="verse" n="7">
                        <p>πιστεύσατε οὖν καὶ ἀρχὰς ἐπὶ τῶν ἐμῶν πραγμάτων
                             ἡγεμονικὰς λήμψεσθε ἀρνησάμενοι τὸν πάτριον ὑμῶν τῆς 
                            πολιτείας θεσμόν·
                        </p>
                    </div>
                    <div type="textpart" subtype="verse" n="8">
                        <p>καὶ μεταλαβόντες Ἑλληνικοῦ βίου καὶ μεταδιαιτηθέντες
                             ἐντρυφήσατε ταῖς νεότησιν ὑμῶν·
                        </p>
                    </div>
                    <div type="textpart" subtype="verse" n="9">
                        <p>ἐπεί, ἐὰν ὀργίλως 
                            με διάθησθε διὰ τῆς ἀπειθείας, ἀναγκάσετέ με ἐπὶ δειναῖς κολάσεσιν
                             ἕνα ἕκαστον ὑμῶν διὰ τῶν βασάνων ἀπολέσαι.
                        </p>
                    </div>
                    <div type="textpart" subtype="verse" n="10">
                        <p>κατελεήσατε
                            οὖν ἑαυτούς, οὓς καὶ ὁ πολέμιος ἔγωγε καὶ τῆς ἡλικίας καὶ τῆς 
                            εὐμορφίας οἰκτίρομαι.
                        </p>
                    </div>
                    <div type="textpart" subtype="verse" n="11">
                        <p>οὐ διαλογιεῖσθε τοῦτο, ὅτι οὐδὲν ὑμῖν 
                            ἀπειθήσασιν πλὴν τοῦ μετὰ στρεβλῶν ἀποθανεῖν ἀπόκειται;
                        </p>
                    </div>
                    <div type="textpart" subtype="verse" n="12">
                        <p>Ταῦτα δὲ λέγων ἐκέλευσεν εἰς τὸ ἔμπροσθεν τιθέναι τὰ βασανιστήρια,
                             ὅπως καὶ διὰ τοῦ φόβου πείσειεν αὐτοὺς μιαροφαγῆσαι.
                        </p>
                    </div>
                    <div type="textpart" subtype="verse" n="13">
                        <p>ὡς δὲ τροχούς τε καὶ ἀρθρέμβολα, στρεβλωτήριά τε καὶ τροχαντῆρας
                             καὶ καταπέλτας καὶ λέβητας, τήγανά τε καὶ δακτυλήθρας 
                            καὶ χεῖρας σιδηρᾶς καὶ σφῆνας καὶ τὰ ζώπυρα τοῦ πυρὸς οἱ δορυφόροι
                             προέθεσαν, ὑπολαβὼν ὁ τύραννος ἔφη
                        </p>
                    </div>
                    <div type="textpart" subtype="verse" n="14">
                        <p>Μειράκια, φοβήθητε, 
                            καὶ ἣν σέβεσθε δίκην, ἵλεως ὑμῖν ἔσται δι’ ἀνάγκην παρανομήσασιν.
                        </p>
                    </div>
                    <div type="textpart" subtype="verse" n="15">
                        <p>Οἱ δὲ ἀκούσαντες ἐπαγωγὰ καὶ ὁρῶντες δεινὰ οὐ μόνον οὐκ 
                            ἐφοβήθησαν, ἀλλὰ καὶ ἀντεφιλοσόφησαν τῷ τυράννῳ καὶ διὰ τῆς 
                            εὐλογιστίας τὴν τυραννίδα αὐτοῦ κατέλυσαν.
                        </p>
                    </div>
                    <div type="textpart" subtype="verse" n="16">
                        <p>καίτοι λογισώμεθα, 
                            εἰ δειλόψυχοί τινες ἦσαν ἐν αὐτοῖς καὶ ἄνανδροι, ποίοις ἂν ἐχρήσαντο
                             λόγοις; οὐχὶ τούτοις;
                        </p>
                    </div>
                    <div type="textpart" subtype="verse" n="17">
                        <p>Ὦ τάλανες ἡμεῖς καὶ λίαν ἀνόητοι· 
                            βασιλέως ἡμᾶς καλοῦντος καὶ ἐπὶ εὐεργεσίᾳ παρακαλοῦντος, εἰ 
                            πεισθείημεν αὐτῷ,
                        </p>
                    </div>
                    <div type="textpart" subtype="verse" n="18">
                        <p>τί βουλήμασιν κενοῖς ἑαυτοὺς εὐφραίνομεν 
                            καὶ θανατηφόρον ἀπείθειαν τολμῶμεν;
                        </p>
                    </div>
                    <div type="textpart" subtype="verse" n="19">
                        <p>οὐ φοβηθησόμεθα, ἄνδρες 
                            ἀδελφοί, τὰ βασανιστήρια καὶ λογιούμεθα τὰς τῶν βασάνων ἀπειλὰς
                             καὶ φευξόμεθα τὴν κενοδοξίαν ταύτην καὶ ὀλεθροφόρον ἀλαζονείαν;
                        </p>
                    </div>
                    <div type="textpart" subtype="verse" n="20">
                        <p>ἐλεήσωμεν τὰς ἑαυτῶν ἡλικίας καὶ κατοικτίρωμεν τὸ 
                            τῆς μητρὸς γῆρας 
                            καὶ ἐνθυμηθῶμεν ὅτι ἀπειθοῦντες τεθνηξόμεθα.
                        </p>
                    </div>
                    <div type="textpart" subtype="verse" n="21">
                        <p/>
                    </div>
                    <div type="textpart" subtype="verse" n="22">
                        <p>συγγνώσεται δὲ ἡμῖν καὶ ἡ θεία δίκη δι’ ἀνάγκην τὸν βασιλέα 
                            φοβηθεῖσιν.
                        </p>
                    </div>
                    <div type="textpart" subtype="verse" n="23">
                        <p>τί ἐξάγομεν ἑαυτοὺς τοῦ ἡδίστου βίου καὶ ἀποστεροῦμεν
                             ἑαυτοὺς τοῦ γλυκέος κόσμου;
                        </p>
                    </div>
                    <div type="textpart" subtype="verse" n="24">
                        <p>μὴ βιαζώμεθα τὴν ἀνάγκην 
                            μηδὲ κενοδοξήσωμεν ἐπὶ τῇ ἑαυτῶν στρέβλῃ.
                        </p>
                    </div>
                    <div type="textpart" subtype="verse" n="25">
                        <p>οὐδ’ αὐτὸς ὁ νόμος 
                            ἑκουσίως ἡμᾶς θανατοῖ φοβηθέντας τὰ βασανιστήρια.
                        </p>
                    </div>
                    <div type="textpart" subtype="verse" n="26">
                        <p>πόθεν ἡμῖν 
                            ἡ τοσαύτη ἐντέτηκε φιλονεικία καὶ ἡ θανατηφόρος ἀρέσκει καρτερία,
                             παρὸν μετὰ ἀταραξίας ζῆν τῷ βασιλεῖ πεισθέντας;
                        </p>
                    </div>
                    <div type="textpart" subtype="verse" n="27">
                        <p>ἀλλὰ 
                            τούτων οὐδὲν εἶπον οἱ νεανίαι βασανίζεσθαι μέλλοντες οὐδὲ ἐνεθυμήθησαν.
                        </p>
                    </div>
                    <div type="textpart" subtype="verse" n="28">
                        <p>ἦσαν γὰρ περίφρονες τῶν παθῶν καὶ αὐτοκράτορες 
                            τῶν ἀλγηδόνων,
                        </p>
                    </div>
                    <div type="textpart" subtype="verse" n="29">
                        <p>ὥστε ἅμα τῷ παύσασθαι τὸν τύραννον συμβουλεύοντα
                             αὐτοῖς μιαροφαγῆσαι, πάντες διὰ μιᾶς φωνῆς ὁμοῦ 
                            ὥσπερ ἀπὸ τῆς αὐτῆς ψυχῆς εἶπον
                        </p>
                    </div>
                </div>
                <div type="textpart" subtype="chapter" n="9">
                    <div type="textpart" subtype="verse" n="1">
                        <p>Τί μέλλεις, ὦ τύραννε; ἕτοιμοι γάρ ἐσμεν ἀποθνῄσκειν ἢ παραβαίνειν
                             τὰς πατρίους ἡμῶν ἐντολάς·
                        </p>
                    </div>
                    <div type="textpart" subtype="verse" n="2">
                        <p>αἰσχυνόμεθα γὰρ τοὺς προγόνους
                             ἡμῶν εἰκότως, εἰ μὴ τῇ τοῦ νόμου εὐπειθείᾳ καὶ συμβούλῳ 
                            Μωυσεῖ χρησαίμεθα.
                        </p>
                    </div>
                    <div type="textpart" subtype="verse" n="3">
                        <p>σύμβουλε τύραννε παρανομίας, μὴ ἡμᾶς μισῶν
                             ὑπὲρ αὐτοὺς ἡμᾶς ἐλέα.
                        </p>
                    </div>
                    <div type="textpart" subtype="verse" n="4">
                        <p>χαλεπώτερον γὰρ αὐτοῦ τοῦ θανάτου 
                            νομίζομεν εἶναί σου τὸν ἐπὶ τῇ παρανόμῳ σωτηρίᾳ ἡμῶν ἔλεον.
                        </p>
                    </div>
                    <div type="textpart" subtype="verse" n="5">
                        <p>ἐκφοβεῖς δὲ ἡμᾶς τὸν διὰ τῶν βασάνων θάνατον ἡμῖν ἀπειλῶν 
                            ὥσπερ οὐχὶ πρὸ βραχέως παρ’ Ελεαζαρου μαθών.
                        </p>
                    </div>
                    <div type="textpart" subtype="verse" n="6">
                        <p>εἰ δ’ οἱ γέροντες 
                            τῶν Εβραίων διὰ τὴν εὐσέβειαν καὶ βασανισμοὺς ὑπομείναντες 
                            εὐσέβησαν, ἀποθάνοιμεν ἂν δικαιότερον ἡμεῖς οἱ νέοι τὰς βασάνους 
                            τῶν σῶν ἀναγκῶν ὑπεριδόντες, ἃς καὶ ὁ παιδευτὴς ἡμῶν γέρων 
                            ἐνίκησεν.
                        </p>
                    </div>
                    <div type="textpart" subtype="verse" n="7">
                        <p>πείραζε τοιγαροῦν, τύραννε· καὶ τὰς ἡμῶν ψυχὰς εἰ 
                            θανατώσεις διὰ τὴν εὐσέβειαν, μὴ νομίσῃς ἡμᾶς βλάπτειν βασανίζων.
                        </p>
                    </div>
                    <div type="textpart" subtype="verse" n="8">
                        <p>ἡμεῖς μὲν γὰρ διὰ τῆσδε τῆς κακοπαθείας καὶ ὑπομονῆς τὰ 
                            τῆς ἀρετῆς ἆθλα ἕξομεν καὶ ἐσόμεθα παρὰ θεῷ, δι’ ὃν καὶ πάσχομεν·
                        </p>
                    </div>
                    <div type="textpart" subtype="verse" n="9">
                        <p>σὺ δὲ διὰ τὴν ἡμῶν μιαιφονίαν αὐτάρκη καρτερήσεις ὑπὸ 
                            τῆς θείας δίκης αἰώνιον βάσανον διὰ πυρός.
                        </p>
                    </div>
                    <div type="textpart" subtype="verse" n="10">
                        <p>Ταῦτα αὐτῶν εἰπόντων οὐ μόνον ὡς κατὰ ἀπειθούντων ἐχαλέπαινεν
                             ὁ τύραννος, ἀλλὰ καὶ ὡς κατὰ ἀχαρίστων ὠργίσθη.
                        </p>
                    </div>
                    <div type="textpart" subtype="verse" n="11">
                        <p>ὅθεν τὸν πρεσβύτατον αὐτῶν κελευσθέντες παρῆγον οἱ ὑπασπισταὶ
                             καὶ διαρρήξαντες τὸν χιτῶνα διέδησαν τὰς χεῖρας αὐτοῦ 
                            καὶ τοὺς βραχίονας ἱμᾶσιν ἑκατέρωθεν.
                        </p>
                    </div>
                    <div type="textpart" subtype="verse" n="12">
                        <p>ὡς δὲ τύπτοντες ταῖς 
                            μάστιξιν ἐκοπίασαν μηδὲν ἀνύοντες, ἀνέβαλον αὐτὸν ἐπὶ τὸν τροχόν·
                        </p>
                    </div>
                    <div type="textpart" subtype="verse" n="13">
                        <p>περὶ ὃν κατατεινόμενος ὁ εὐγενὴς νεανίας ἔξαρθρος ἐγίνετο.
                        </p>
                    </div>
                    <div type="textpart" subtype="verse" n="14">
                        <p>καὶ κατὰ πᾶν μέλος κλώμενος ἐκακηγόρει λέγων
                        </p>
                    </div>
                    <div type="textpart" subtype="verse" n="15">
                        <p>Τύραννε μιαρώτατε
                             καὶ τῆς οὐρανίου δίκης ἐχθρὲ καὶ ὠμόφρων, οὐκ ἀνδροφονήσαντά
                             με τοῦτον καταικίζεις τὸν τρόπον οὐδὲ ἀσεβήσαντα 
                            ἀλλὰ θείου νόμου προασπίζοντα.
                        </p>
                    </div>
                    <div type="textpart" subtype="verse" n="16">
                        <p>καὶ τῶν δορυφόρων λεγόντων 
                            Ὁμολόγησον φαγεῖν, ὅπως ἀπαλλαγῇς τῶν βασάνων,
                        </p>
                    </div>
                    <div type="textpart" subtype="verse" n="17">
                        <p>ὁ δὲ εἶπεν 
                            Οὐχ οὕτως ἰσχυρὸς ὑμῶν ἐστιν ὁ τροχός, ὦ μιαροὶ διάκονοι, ὥστε 
                            μου τὸν λογισμὸν ἄγξαι· τέμνετέ μου τὰ μέλη καὶ πυροῦτέ μου
                            τὰς σάρκας καὶ στρεβλοῦτε τὰ ἄρθρα.
                        </p>
                    </div>
                    <div type="textpart" subtype="verse" n="18">
                        <p>διὰ πασῶν γὰρ ὑμᾶς πείσω 
                            τῶν βασάνων ὅτι μόνοι παῖδες Εβραίων ὑπὲρ ἀρετῆς εἰσιν ἀνίκητοι.
                        </p>
                    </div>
                    <div type="textpart" subtype="verse" n="19">
                        <p>ταῦτα λέγοντι ὑπέστρωσαν πῦρ καὶ τὸ διερεθίζον τὸν τροχὸν 
                            προσεπικατέτεινον·
                        </p>
                    </div>
                    <div type="textpart" subtype="verse" n="20">
                        <p>ἐμολύνετο δὲ πάντοθεν αἵματι ὁ τροχός, καὶ 
                            ὁ σωρὸς τῆς ἀνθρακιᾶς τοῖς τῶν ἰχώρων ἐσβέννυτο σταλαγμοῖς, 
                            καὶ περὶ τοὺς ἄξονας τοῦ ὀργάνου περιέρρεον αἱ σάρκες.
                        </p>
                    </div>
                    <div type="textpart" subtype="verse" n="21">
                        <p>καὶ 
                            περιτετμημένον ἤδη ἔχων τὸ τῶν ὀστέων πῆγμα ὁ μεγαλόφρων 
                            καὶ Αβραμιαῖος νεανίας οὐκ ἐστέναξεν,
                        </p>
                    </div>
                    <div type="textpart" subtype="verse" n="22">
                        <p>ἀλλ’ ὥσπερ ἐν πυρὶ μετασχηματιζόμενος
                             εἰς ἀφθαρσίαν ὑπέμεινεν εὐγενῶς τὰς στρέβλας
                        </p>
                    </div>
                    <div type="textpart" subtype="verse" n="23">
                        <p>Μιμήσασθέ με, ἀδελφοί, λέγων, μή μου τὸν ἀγῶνα λειποτακτήσητε
                             μηδὲ ἐξομόσησθέ μου τὴν τῆς εὐψυχίας ἀδελφότητα.
                        </p>
                    </div>
                    <div type="textpart" subtype="verse" n="24">
                        <p>ἱερὰν 
                            καὶ εὐγενῆ στρατείαν στρατεύσασθε περὶ τῆς εὐσεβείας, δι’ ἧς 
                            ἵλεως ἡ δικαία καὶ πάτριος ἡμῶν πρόνοια τῷ ἔθνει γενηθεῖσα τιμωρήσειεν
                             τὸν ἀλάστορα τύραννον.
                        </p>
                    </div>
                    <div type="textpart" subtype="verse" n="25">
                        <p>καὶ ταῦτα εἰπὼν ὁ ἱεροπρεπὴς 
                            νεανίας ἀπέρρηξεν τὴν ψυχήν.
                        </p>
                    </div>
                    <div type="textpart" subtype="verse" n="26">
                        <p>Θαυμασάντων δὲ πάντων τὴν καρτεροψυχίαν αὐτοῦ ἦγον οἱ 
                            δορυφόροι τὸν καθ’ ἡλικίαν τοῦ προτέρου δεύτερον καὶ σιδηρᾶς 
                            ἐναρμοσάμενοι χεῖρας ὀξέσι τοῖς ὄνυξιν ὀργάνῳ καὶ καταπέλτῃ 
                            προσέδησαν αὐτόν.
                        </p>
                    </div>
                    <div type="textpart" subtype="verse" n="27">
                        <p>ὡς δ’ εἰ φαγεῖν βούλοιτο πρὶν βασανίζεσθαι 
                            πυνθανόμενοι τὴν εὐγενῆ γνώμην ἤκουσαν,
                        </p>
                    </div>
                    <div type="textpart" subtype="verse" n="28">
                        <p>ἀπὸ τῶν τενόντων 
                            ταῖς σιδηραῖς χερσὶν ἐπισπασάμενοι μέχρι τῶν γενείων τὴν σάρκα 
                            πᾶσαν καὶ τὴν τῆς κεφαλῆς δορὰν οἱ παρδάλεοι θῆρες ἀπέσυρον. 
                            ὁ δὲ ταύτην βαρέως τὴν ἀλγηδόνα καρτερῶν ἔλεγεν
                        </p>
                    </div>
                    <div type="textpart" subtype="verse" n="29">
                        <p>Ὡς ἡδὺς 
                            πᾶς θανάτου τρόπος διὰ τὴν πάτριον ἡμῶν εὐσέβειαν. ἔφη τε 
                            πρὸς τὸν τύραννον
                        </p>
                    </div>
                    <div type="textpart" subtype="verse" n="30">
                        <p>Οὐ δοκεῖς, πάντων ὠμότατε τύραννε, πλέον 
                            ἐμοῦ σε βασανίζεσθαι ὁρῶν σου νικώμενον τὸν τῆς τυραννίδος 
                            ὑπερήφανον λογισμὸν ὑπὸ τῆς διὰ τὴν εὐσέβειαν ἡμῶν ὑπομονῆς;
                        </p>
                    </div>
                    <div type="textpart" subtype="verse" n="31">
                        <p>ἐγὼ μὲν γὰρ ταῖς διὰ τὴν ἀρετὴν ἡδοναῖς τὸν πόνον ἐπικουφίζομαι,
                            σὺ δὲ ἐν ταῖς τῆς ἀσεβείας ἀπειλαῖς βασανίζῃ.
                        </p>
                    </div>
                    <div type="textpart" subtype="verse" n="32">
                        <p>οὐκ ἐκφεύξῃ
                             δέ, μιαρώτατε τύραννε, τὰς τῆς θείας ὀργῆς δίκας.
                        </p>
                    </div>
                </div>
                <div type="textpart" subtype="chapter" n="10">
                    <div type="textpart" subtype="verse" n="1">
                        <p>Καὶ τούτου τὸν ἀοίδιμον θάνατον καρτερήσαντος ὁ τρίτος ἤγετο 
                            παρακαλούμενος πολλὰ ὑπὸ πολλῶν ὅπως ἀπογευσάμενος σῴζοιτο.
                        </p>
                    </div>
                    <div type="textpart" subtype="verse" n="2">
                        <p>ὁ δὲ ἀναβοήσας ἔφη Ἀγνοεῖτε ὅτι αὑτός με τοῖς ἀποθανοῦσιν 
                            ἔσπειρεν πατήρ, καὶ ἡ αὐτὴ μήτηρ ἐγέννησεν, καὶ ἐπὶ τοῖς αὐτοῖς 
                            ἀνετράφην δόγμασιν;
                        </p>
                    </div>
                    <div type="textpart" subtype="verse" n="3">
                        <p>οὐκ ἐξόμνυμαι τὴν εὐγενῆ τῆς ἀδελφότητος 
                            συγγένειαν.
                        </p>
                    </div>
                    <div type="textpart" subtype="verse" n="5">
                        <p>οἱ δὲ πικρῶς ἐνέγκαντες τὴν παρρησίαν τοῦ ἀνδρὸς 
                            ἀρθρεμβόλοις ὀργάνοις τὰς χεῖρας αὐτοῦ καὶ τοὺς πόδας ἐξήρθρουν 
                            καὶ ἐξ ἁρμῶν ἀναμοχλεύοντες ἐξεμέλιζον,
                        </p>
                    </div>
                    <div type="textpart" subtype="verse" n="6">
                        <p>τοὺς δακτύλους καὶ 
                            τοὺς βραχίονας καὶ τὰ σκέλη καὶ τοὺς ἀγκῶνας περιέκλων.
                        </p>
                    </div>
                    <div type="textpart" subtype="verse" n="7">
                        <p>καὶ 
                            κατὰ μηδένα τρόπον ἰσχύοντες αὐτὸν ἄγξαι περιλύσαντες τὰ ὄργανα
                             σὺν ἄκραις ταῖς τῶν δακτύλων κορυφαῖς ἀπεσκύθιζον.
                        </p>
                    </div>
                    <div type="textpart" subtype="verse" n="8">
                        <p>καὶ 
                            εὐθέως ἦγον ἐπὶ τὸν τροχόν, περὶ ὃν ἐκ σπονδύλων ἐκμελιζόμενος 
                            ἑώρα τὰς ἑαυτοῦ σάρκας περιλακιζομένας καὶ κατὰ σπλάγχνων 
                            σταγόνας αἵματος ἀπορρεούσας.
                        </p>
                    </div>
                    <div type="textpart" subtype="verse" n="9">
                        <p>μέλλων δὲ ἀποθνῄσκειν ἔφη
                        </p>
                    </div>
                    <div type="textpart" subtype="verse" n="10">
                        <p>Ἡμεῖς μέν, ὦ μιαρώτατε τύραννε, διὰ παιδείαν καὶ ἀρετὴν θεοῦ 
                            ταῦτα πάσχομεν·
                        </p>
                    </div>
                    <div type="textpart" subtype="verse" n="11">
                        <p>σὺ δὲ διὰ τὴν ἀσέβειαν καὶ μιαιφονίαν ἀκαταλύτους
                             καρτερήσεις βασάνους.
                        </p>
                    </div>
                    <div type="textpart" subtype="verse" n="12">
                        <p>Καὶ τούτου θανόντος ἀδελφοπρεπῶς τὸν τέταρτον ἐπεσπῶντο 
                            λέγοντες
                        </p>
                    </div>
                    <div type="textpart" subtype="verse" n="13">
                        <p>Μὴ μανῇς καὶ σὺ τοῖς ἀδελφοῖς σου τὴν αὐτὴν μανίαν, 
                            ἀλλὰ πεισθεὶς τῷ βασιλεῖ σῷζε σεαυτόν.
                        </p>
                    </div>
                    <div type="textpart" subtype="verse" n="14">
                        <p>ὁ δὲ αὐτοῖς ἔφη Οὐχ 
                            οὕτως καυστικώτερον ἔχετε κατ’ ἐμοῦ τὸ πῦρ ὥστε με δειλανδρῆσαι.
                        </p>
                    </div>
                    <div type="textpart" subtype="verse" n="15">
                        <p>μὰ τὸν μακάριον τῶν ἀδελφῶν μου θάνατον καὶ τὸν αἰώνιον 
                            τοῦ τυράννου ὄλεθρον καὶ τὸν ἀΐδιον τῶν εὐσεβῶν βίον, οὐκ ἀρνήσομαι
                             τὴν εὐγενῆ ἀδελφότητα.
                        </p>
                    </div>
                    <div type="textpart" subtype="verse" n="16">
                        <p>ἐπινόει, τύραννε, βασάνους, 
                            ἵνα καὶ δι’ αὐτῶν μάθῃς ὅτι ἀδελφός εἰμι τῶν προβασανισθέντων.
                        </p>
                    </div>
                    <div type="textpart" subtype="verse" n="17">
                        <p>ταῦτα ἀκούσας ὁ αἱμοβόρος καὶ φονώδης καὶ παμμιαρώτατος 
                            Ἀντίοχος ἐκέλευσεν τὴν γλῶτταν αὐτοῦ ἐκτεμεῖν.
                        </p>
                    </div>
                    <div type="textpart" subtype="verse" n="18">
                        <p>ὁ δὲ ἔφη Κἂν 
                            ἀφέλῃς τὸ τῆς φωνῆς ὄργανον, καὶ σιωπώντων ἀκούει ὁ θεός·
                        </p>
                    </div>
                    <div type="textpart" subtype="verse" n="19">
                        <p>ἰδοὺ προκεχάλασται ἡ γλῶσσα, τέμνε, οὐ γὰρ παρὰ τοῦτο τὸν 
                            λογισμὸν ἡμῶν γλωττοτομήσεις.
                        </p>
                    </div>
                    <div type="textpart" subtype="verse" n="20">
                        <p>ἡδέως ὑπὲρ τοῦ θεοῦ τὰ τοῦ 
                            σώματος μέλη ἀκρωτηριαζόμεθα.
                        </p>
                    </div>
                    <div type="textpart" subtype="verse" n="21">
                        <p>σὲ δὲ ταχέως μετελεύσεται ὁ 
                            θεός, τὴν γὰρ τῶν θείων ὕμνων μελῳδὸν γλῶτταν ἐκτέμνεις.
                        </p>
                    </div>
                </div>
                <div type="textpart" subtype="chapter" n="11">
                    <div type="textpart" subtype="verse" n="1">
                        <p>Ὡς δὲ καὶ οὗτος ταῖς βασάνοις καταικισθεὶς ἐναπέθανεν, ὁ
                            πέμπτος παρεπήδησεν λέγων
                        </p>
                    </div>
                    <div type="textpart" subtype="verse" n="2">
                        <p>Οὐ μέλλω, τύραννε, πρὸς τὸν ὑπὲρ 
                            τῆς ἀρετῆς βασανισμὸν παραιτεῖσθαι,
                        </p>
                    </div>
                    <div type="textpart" subtype="verse" n="3">
                        <p>αὐτὸς δ’ ἀπ’ ἐμαυτοῦ παρῆλθον,
                             ὅπως κἀμὲ κατακτείνας περὶ πλειόνων ἀδικημάτων ὀφειλήσῃς
                             τῇ οὐρανίῳ δίκῃ τιμωρίαν.
                        </p>
                    </div>
                    <div type="textpart" subtype="verse" n="4">
                        <p>ὦ μισάρετε καὶ μισάνθρωπε, τί 
                            δράσαντας ἡμᾶς τοῦτον πορθεῖς τὸν τρόπον;
                        </p>
                    </div>
                    <div type="textpart" subtype="verse" n="5">
                        <p>ὅτι τὸν πάντων 
                            κτίστην εὐσεβοῦμεν καὶ κατὰ τὸν ἐνάρετον αὐτοῦ ζῶμεν νόμον;
                        </p>
                    </div>
                    <div type="textpart" subtype="verse" n="6">
                        <p>ἀλλὰ ταῦτα τιμῶν, οὐ βασάνων ἐστὶν ἄξια.
                        </p>
                    </div>
                    <div type="textpart" subtype="verse" n="9">
                        <p>τοιαῦτα δὲ λέγοντα 
                            οἱ δορυφόροι δήσαντες αὐτὸν εἷλκον ἐπὶ τὸν καταπέλτην,
                        </p>
                    </div>
                    <div type="textpart" subtype="verse" n="10">
                        <p>ἐφ’ 
                            ὃν δήσαντες αὐτὸν ἐπὶ τὰ γόνατα καὶ ταῦτα ποδάγραις σιδηραῖς 
                            ἐφαρμόσαντες τὴν ὀσφὺν αὐτοῦ περὶ τροχιαῖον σφῆνα κατέκαμψαν, 
                            περὶ ὃν ὅλος περὶ τὸν τροχὸν σκορπίου τρόπον ἀνακλώμενος ἐξεμελίζετο.
                        </p>
                    </div>
                    <div type="textpart" subtype="verse" n="11">
                        <p>κατὰ τοῦτον τὸν τρόπον καὶ τὸ πνεῦμα στενοχωρούμενος
                             καὶ τὸ σῶμα ἀγχόμενος
                        </p>
                    </div>
                    <div type="textpart" subtype="verse" n="12">
                        <p>Καλάς, ἔλεγεν, ἄκων, ὦ τύραννε, 
                            χάριτας ἡμῖν χαρίζῃ διὰ γενναιοτέρων πόνων ἐπιδείξασθαι παρέχων
                             τὴν εἰς τὸν νόμον ἡμῶν καρτερίαν.
                        </p>
                    </div>
                    <div type="textpart" subtype="verse" n="13">
                        <p>Τελευτήσαντος δὲ καὶ τούτου ὁ ἕκτος ἤγετο μειρακίσκος, ὃς 
                            πυνθανομένου τοῦ τυράννου εἰ βούλοιτο φαγὼν ἀπολύεσθαι, ὁ δὲ 
                            ἔφη
                        </p>
                    </div>
                    <div type="textpart" subtype="verse" n="14">
                        <p>Ἐγὼ τῇ μὲν ἡλικίᾳ τῶν ἀδελφῶν μού εἰμι νεώτερος, τῇ δὲ 
                            διανοίᾳ ἡλικιώτης·
                        </p>
                    </div>
                    <div type="textpart" subtype="verse" n="15">
                        <p>εἰς ταὐτὰ γὰρ γεννηθέντες καὶ ἀνατραφέντες 
                            ὑπὲρ τῶν αὐτῶν καὶ ἀποθνῄσκειν ὀφείλομεν ὁμοίως·
                        </p>
                    </div>
                    <div type="textpart" subtype="verse" n="16">
                        <p>ὥστε εἴ 
                            σοι δοκεῖ βασανίζειν μὴ μιαροφαγοῦντα, βασάνιζε.
                        </p>
                    </div>
                    <div type="textpart" subtype="verse" n="17">
                        <p>ταῦτα αὐτὸν 
                            εἰπόντα παρῆγον ἐπὶ τὸν τροχόν,
                        </p>
                    </div>
                    <div type="textpart" subtype="verse" n="18">
                        <p>ἐφ’ οὗ κατατεινόμενος ἐπιμελῶς 
                            καὶ ἐκσπονδυλιζόμενος ὑπεκαίετο.
                        </p>
                    </div>
                    <div type="textpart" subtype="verse" n="19">
                        <p>καὶ ὀβελίσκους ὀξεῖς πυρώσαντες
                             τοῖς νώτοις προσέφερον καὶ τὰ πλευρὰ διαπείραντες αὐτοῦ 
                            τὰ σπλάγχνα διέκαιον.
                        </p>
                    </div>
                    <div type="textpart" subtype="verse" n="20">
                        <p>ὁ δὲ βασανιζόμενος Ὦ ἱεροπρεποῦς ἀγῶνος,
                             ἔλεγεν, ἐφ’ ὃν διὰ τὴν εὐσέβειαν εἰς γυμνασίαν πόνων 
                            ἀδελφοὶ τοσοῦτοι κληθέντες οὐκ ἐνικήθημεν.
                        </p>
                    </div>
                    <div type="textpart" subtype="verse" n="21">
                        <p>ἀνίκητος γάρ ἐστιν, 
                            ὦ τύραννε, ἡ εὐσεβὴς ἐπιστήμη.
                        </p>
                    </div>
                    <div type="textpart" subtype="verse" n="22">
                        <p>καλοκἀγαθίᾳ καθωπλισμένος
                            τεθνήξομαι κἀγὼ μετὰ τῶν ἀδελφῶν μου
                        </p>
                    </div>
                    <div type="textpart" subtype="verse" n="23">
                        <p>μέγαν σοὶ καὶ αὐτὸς 
                            προσβάλλων ἀλάστορα, καινουργὲ τῶν βασάνων καὶ πολέμιε τῶν 
                            ἀληθῶς εὐσεβούντων.
                        </p>
                    </div>
                    <div type="textpart" subtype="verse" n="24">
                        <p>ἓξ μειράκια καταλελύκαμέν σου τὴν τυραννίδα·
                        </p>
                    </div>
                    <div type="textpart" subtype="verse" n="25">
                        <p>τὸ γὰρ μὴ δυνηθῆναί σε μεταπεῖσαι τὸν λογισμὸν ἡμῶν 
                            μήτε βιάσασθαι πρὸς τὴν μιαροφαγίαν οὐ κατάλυσίς ἐστίν σου;
                        </p>
                    </div>
                    <div type="textpart" subtype="verse" n="26">
                        <p>τὸ πῦρ σου ψυχρὸν ἡμῖν, καὶ ἄπονοι οἱ καταπέλται, καὶ ἀδύνατος 
                            ἡ βία σου.
                        </p>
                    </div>
                    <div type="textpart" subtype="verse" n="27">
                        <p>οὐ γὰρ τυράννου, ἀλλὰ θείου νόμου προεστήκασιν 
                            ἡμῶν οἱ δορυφόροι· διὰ τοῦτο ἀνίκητον ἔχομεν τὸν λογισμόν.
                        </p>
                    </div>
                </div>
                <div type="textpart" subtype="chapter" n="12">
                    <div type="textpart" subtype="verse" n="1">
                        <p>Ὡς δὲ καὶ οὗτος μακαρίως ἀπέθανεν καταβληθεὶς εἰς λέβητα, 
                            ὁ ἕβδομος παρεγίνετο πάντων νεώτερος.
                        </p>
                    </div>
                    <div type="textpart" subtype="verse" n="2">
                        <p>ὃν κατοικτίρας ὁ τύραννος,
                             καίπερ δεινῶς ὑπὸ τῶν ἀδελφῶν αὐτοῦ κακισθείς, ὁρῶν ἤδη 
                            τὰ δεσμὰ περικείμενα πλησιέστερον αὐτὸν μετεπέμψατο καὶ παρηγορεῖν
                             ἐπειρᾶτο λέγων
                        </p>
                    </div>
                    <div type="textpart" subtype="verse" n="3">
                        <p>Τῆς μὲν τῶν ἀδελφῶν σου ἀπονοίας τὸ 
                            τέλος ὁρᾷς· διὰ γὰρ ἀπείθειαν στρεβλωθέντες τεθνᾶσιν.
                        </p>
                    </div>
                    <div type="textpart" subtype="verse" n="4">
                        <p>σὺ δὲ 
                            εἰ μὲν μὴ πεισθείης, τάλας βασανισθεὶς καὶ αὐτὸς τεθνήξῃ πρὸ 
                            ὥρας,
                        </p>
                    </div>
                    <div type="textpart" subtype="verse" n="5">
                        <p>πεισθεὶς δὲ φίλος ἔσῃ καὶ τῶν ἐπὶ τῆς βασιλείας ἀφηγήσῃ 
                            πραγμάτων.
                        </p>
                    </div>
                    <div type="textpart" subtype="verse" n="6">
                        <p>καὶ ταῦτα παρακαλῶν τὴν μητέρα τοῦ παιδὸς μετεπέμψατο,
                             ὅπως αὐτὴν ἐλεήσας τοσούτων υἱῶν στερηθεῖσαν παρορμήσειεν
                             ἐπὶ τὴν σωτήριον εὐπείθειαν τὸν περιλειπόμενον.
                        </p>
                    </div>
                    <div type="textpart" subtype="verse" n="7">
                        <p>ὁ δὲ 
                            τῆς μητρὸς τῇ Εβραΐδι φωνῇ προτρεψαμένης αὐτόν, ὡς ἐροῦμεν 
                            μετὰ μικρὸν ὕστερον,
                        </p>
                    </div>
                    <div type="textpart" subtype="verse" n="8">
                        <p>Λύσατέ μέ φησιν, εἴπω τῷ βασιλεῖ καὶ τοῖς 
                            σὺν αὐτῷ φίλοις πᾶσιν.
                        </p>
                    </div>
                    <div type="textpart" subtype="verse" n="9">
                        <p>καὶ ἐπιχαρέντες μάλιστα ἐπὶ τῇ ἐπαγγελίᾳ 
                            τοῦ παιδὸς ταχέως ἔλυσαν αὐτόν.
                        </p>
                    </div>
                    <div type="textpart" subtype="verse" n="10">
                        <p>καὶ δραμὼν ἐπὶ πλησίον τῶν 
                            τηγάνων
                        </p>
                    </div>
                    <div type="textpart" subtype="verse" n="11">
                        <p>Ἀνόσιέ, φησιν, καὶ πάντων πονηρῶν ἀσεβέστατε τύραννε, 
                            οὐκ ᾐδέσθης παρὰ τοῦ θεοῦ λαβὼν τὰ ἀγαθὰ καὶ τὴν βασιλείαν 
                            τοὺς θεράποντας αὐτοῦ κατακτεῖναι καὶ τοὺς τῆς εὐσεβείας ἀσκητὰς
                             στρεβλῶσαι;
                        </p>
                    </div>
                    <div type="textpart" subtype="verse" n="12">
                        <p>ἀνθ’ ὧν ταμιεύσεταί σε ἡ δίκη πυκνοτέρῳ καὶ 
                            αἰωνίῳ πυρὶ καὶ βασάνοις, αἳ εἰς ὅλον τὸν αἰῶνα οὐκ ἀνήσουσίν 
                            σε.
                        </p>
                    </div>
                    <div type="textpart" subtype="verse" n="13">
                        <p>οὐκ ᾐδέσθης ἄνθρωπος ὤν, θηριωδέστατε, τοὺς ὁμοιοπαθεῖς 
                            καὶ ἐκ τῶν αὐτῶν γεγονότας στοιχείων γλωττοτομῆσαι καὶ τοῦτον 
                            καταικίσας τὸν τρόπον βασανίσαι.
                        </p>
                    </div>
                    <div type="textpart" subtype="verse" n="14">
                        <p>ἀλλ’ οἱ μὲν εὐγενῶς ἀποθανόντες
                             ἐπλήρωσαν τὴν εἰς τὸν θεὸν εὐσέβειαν, σὺ δὲ κακῶς οἰμώξεις
                            τοὺς τῆς ἀρετῆς ἀγωνιστὰς ἀναιτίως ἀποκτεῖνας.
                        </p>
                    </div>
                    <div type="textpart" subtype="verse" n="15">
                        <p>ὅθεν καὶ αὐτὸς 
                            ἀποθνῄσκειν μέλλων ἔφη
                        </p>
                    </div>
                    <div type="textpart" subtype="verse" n="16">
                        <p>Οὐκ ἀπαυτομολῶ τῆς τῶν ἀδελφῶν 
                            μου ἀριστείας·
                        </p>
                    </div>
                    <div type="textpart" subtype="verse" n="17">
                        <p>ἐπικαλοῦμαι δὲ τὸν πατρῷον θεὸν ὅπως ἵλεως 
                            γένηται τῷ ἔθνει ἡμῶν.
                        </p>
                    </div>
                    <div type="textpart" subtype="verse" n="18">
                        <p>σὲ δὲ καὶ ἐν τῷ νῦν βίῳ καὶ θανόντα 
                            τιμωρήσεται.
                        </p>
                    </div>
                    <div type="textpart" subtype="verse" n="19">
                        <p>καὶ ταῦτα κατευξάμενος ἑαυτὸν ἔρριψε κατὰ τῶν 
                            τηγάνων, καὶ οὕτως ἀπέδωκεν.
                        </p>
                    </div>
                </div>
                <div type="textpart" subtype="chapter" n="13">
                    <div type="textpart" subtype="verse" n="1">
                        <p>Εἰ δὲ τοίνυν τῶν μέχρι θανάτου πόνων ὑπερεφρόνησαν οἱ 
                            ἑπτὰ ἀδελφοί, συνομολογεῖται πανταχόθεν ὅτι αὐτοδέσποτός ἐστιν 
                            τῶν παθῶν ὁ εὐσεβὴς λογισμός.
                        </p>
                    </div>
                    <div type="textpart" subtype="verse" n="2">
                        <p>εἰ γὰρ τοῖς πάθεσι δουλωθέντες 
                            ἐμιαροφάγησαν, ἐλέγομεν ἂν τούτοις αὐτοὺς νενικῆσθαι·
                        </p>
                    </div>
                    <div type="textpart" subtype="verse" n="3">
                        <p>νυνὶ δὲ 
                            οὐχ οὕτως, ἀλλὰ τῷ ἐπαινουμένῳ παρὰ θεῷ λογισμῷ περιεγένοντο 
                            τῶν παθῶν,
                        </p>
                    </div>
                    <div type="textpart" subtype="verse" n="4">
                        <p>ὧν οὐκ ἔστιν παριδεῖν τὴν ἡγεμονίαν τῆς διανοίας, 
                            ἐπεκράτησαν γὰρ καὶ πάθους καὶ πόνων.
                        </p>
                    </div>
                    <div type="textpart" subtype="verse" n="5">
                        <p>πῶς οὖν οὐκ ἔστιν 
                            τούτοις τὴν τῆς εὐλογιστίας παθοκράτειαν ὁμολογεῖν, οἳ τῶν μὲν 
                            διὰ πυρὸς ἀλγηδόνων οὐκ ἐπεστράφησαν;
                        </p>
                    </div>
                    <div type="textpart" subtype="verse" n="6">
                        <p>καθάπερ γὰρ προβλῆτες 
                            λιμένων πύργοι τὰς τῶν κυμάτων ἀπειλὰς ἀνακόπτοντες γαληνὸν 
                            παρέχουσι τοῖς εἰσπλέουσι τὸν ὅρμον,
                        </p>
                    </div>
                    <div type="textpart" subtype="verse" n="7">
                        <p>οὕτως ἡ ἑπτάπυργος τῶν 
                            νεανίσκων εὐλογιστία τὸν τῆς εὐσεβείας ὀχυρώσασα λιμένα τὴν 
                            τῶν παθῶν ἐνίκησεν ἀκολασίαν.
                        </p>
                    </div>
                    <div type="textpart" subtype="verse" n="8">
                        <p>ἱερὸν γὰρ εὐσεβείας στήσαντες 
                            χορὸν παρεθάρσυνον ἀλλήλους λέγοντες
                        </p>
                    </div>
                    <div type="textpart" subtype="verse" n="9">
                        <p>Ἀδελφικῶς ἀποθάνωμεν, 
                            ἀδελφοί, περὶ τοῦ νόμου· μιμησώμεθα τοὺς τρεῖς τοὺς ἐπὶ τῆς 
                            Ἀσσυρίας νεανίσκους, οἳ τῆς ἰσοπολίτιδος καμίνου κατεφρόνησαν.
                        </p>
                    </div>
                    <div type="textpart" subtype="verse" n="10">
                        <p>μὴ δειλανδρήσωμεν πρὸς τὴν τῆς εὐσεβείας ἐπίδειξιν.
                        </p>
                    </div>
                    <div type="textpart" subtype="verse" n="11">
                        <p>καὶ ὁ 
                            μέν Θάρρει, ἀδελφέ ἔλεγεν, ὁ δέ Εὐγενῶς καρτέρησον,
                        </p>
                    </div>
                    <div type="textpart" subtype="verse" n="12">
                        <p>ὁ δὲ καταμνησθεὶς
                             ἔλεγεν Μνήσθητε πόθεν ἐστέ, ἢ τίνος πατρὸς χειρὶ 
                            σφαγιασθῆναι διὰ τὴν εὐσέβειαν ὑπέμεινεν Ισαακ.
                        </p>
                    </div>
                    <div type="textpart" subtype="verse" n="13">
                        <p>εἷς δὲ ἕκαστος 
                            ἀλλήλους ὁμοῦ πάντες ἐφορῶντες φαιδροὶ καὶ μάλα θαρραλέοι 
                            Ἑαυτούς, ἔλεγον, τῷ θεῷ ἀφιερώσωμεν ἐξ ὅλης τῆς καρδίας τῷ 
                            δόντι τὰς ψυχὰς καὶ χρήσωμεν τῇ περὶ τὸν νόμον φυλακῇ τὰ 
                            σώματα.
                        </p>
                    </div>
                    <div type="textpart" subtype="verse" n="14">
                        <p>μὴ φοβηθῶμεν τὸν δοκοῦντα ἀποκτέννειν·
                        </p>
                    </div>
                    <div type="textpart" subtype="verse" n="15">
                        <p>μέγας γὰρ 
                            ψυχῆς ἀγὼν καὶ κίνδυνος ἐν αἰωνίῳ βασάνῳ κείμενος τοῖς παραβᾶσι
                            τὴν ἐντολὴν τοῦ θεοῦ.
                        </p>
                    </div>
                    <div type="textpart" subtype="verse" n="16">
                        <p>καθοπλισώμεθα τοιγαροῦν τὴν τοῦ 
                            θείου λογισμοῦ παθοκρατείαν.
                        </p>
                    </div>
                    <div type="textpart" subtype="verse" n="17">
                        <p>οὕτω γὰρ θανόντας ἡμᾶς Αβρααμ 
                            καὶ Ισαακ καὶ Ιακωβ ὑποδέξονται καὶ πάντες οἱ πατέρες ἐπαινέσουσιν.
                        </p>
                    </div>
                    <div type="textpart" subtype="verse" n="18">
                        <p>καὶ ἑνὶ ἑκάστῳ τῶν ἀποσπωμένων αὐτῶν ἀδελφῶν ἔλεγον
                             οἱ περιλειπόμενοι Μὴ καταισχύνῃς ἡμᾶς, ἀδελφέ, μηδὲ ψεύσῃ 
                            τοὺς προαποθανόντας ἡμῶν ἀδελφούς.
                        </p>
                    </div>
                    <div type="textpart" subtype="verse" n="19">
                        <p>οὐκ ἀγνοεῖτε δὲ τὰ τῆς 
                            ἀδελφότητος φίλτρα, ἅπερ ἡ θεία καὶ πάνσοφος πρόνοια διὰ πατέρων
                             τοῖς γεννωμένοις ἐμέρισεν καὶ διὰ τῆς μητρῴας φυτεύσασα 
                            γαστρός,
                        </p>
                    </div>
                    <div type="textpart" subtype="verse" n="20">
                        <p>ἐν ᾗ τὸν ἴσον ἀδελφοὶ κατοικήσαντες χρόνον καὶ ἐν 
                            τῷ αὐτῷ χρόνῳ πλασθέντες καὶ ἀπὸ τοῦ αὐτοῦ αἵματος αὐξηθέντες 
                            καὶ διὰ τῆς αὐτῆς ψυχῆς τελεσφορηθέντες
                        </p>
                    </div>
                    <div type="textpart" subtype="verse" n="21">
                        <p>καὶ διὰ τῶν ἴσων 
                            ἀποτεχθέντες χρόνων καὶ ἀπὸ τῶν αὐτῶν γαλακτοποτοῦντες πηγῶν, 
                            ἀφ’ ὧν συντρέφονται ἐναγκαλισμάτων φιλάδελφοι ψυχαί·
                        </p>
                    </div>
                    <div type="textpart" subtype="verse" n="22">
                        <p>καὶ 
                            αὔξονται σφοδρότερον διὰ συντροφίας καὶ τῆς καθ’ ἡμέραν συνηθείας
                             καὶ τῆς ἄλλης παιδείας καὶ τῆς ἡμετέρας ἐν νόμῳ θεοῦ 
                            ἀσκήσεως.
                        </p>
                    </div>
                    <div type="textpart" subtype="verse" n="23">
                        <p>οὕτως δὴ τοίνυν καθεστηκυίης συμπαθοῦς τῆς φιλαδελφίας
                             οἱ ἑπτὰ ἀδελφοὶ συμπαθέστερον ἔσχον πρὸς ἀλλήλους.
                        </p>
                    </div>
                    <div type="textpart" subtype="verse" n="24">
                        <p>νόμῳ γὰρ τῷ αὐτῷ παιδευθέντες καὶ τὰς αὐτὰς ἐξασκήσαντες 
                            ἀρετὰς καὶ τῷ δικαίῳ συντραφέντες βίῳ μᾶλλον ἑαυτοὺς ἠγάπων.
                        </p>
                    </div>
                    <div type="textpart" subtype="verse" n="25">
                        <p>ἡ γὰρ ὁμοζηλία τῆς καλοκἀγαθίας ἐπέτεινεν αὐτῶν τὴν πρὸς 
                            ἀλλήλους εὔνοιαν καὶ ὁμόνοιαν·
                        </p>
                    </div>
                    <div type="textpart" subtype="verse" n="26">
                        <p>σὺν γὰρ τῇ εὐσεβείᾳ ποθεινοτέραν
                             αὑτοῖς κατεσκεύαζον τὴν φιλαδελφίαν.
                        </p>
                    </div>
                    <div type="textpart" subtype="verse" n="27">
                        <p>ἀλλ’ ὅμως καίπερ 
                            τῆς φύσεως καὶ τῆς συνηθείας καὶ τῶν τῆς ἀρετῆς ἠθῶν τὰ τῆς 
                            ἀδελφότητος αὐτοῖς φίλτρα συναυξόντων ἀνέσχοντο διὰ τὴν εὐσέβειαν
                             τοὺς ἀδελφοὺς οἱ ὑπολειπόμενοι, τοὺς καταικιζομένους ὁρῶντες
                             μέχρι θανάτου βασανιζομένους,
                        </p>
                    </div>
                </div>
                <div type="textpart" subtype="chapter" n="14">
                    <div type="textpart" subtype="verse" n="1">
                        <p>προσέτι καὶ ἐπὶ τὸν αἰκισμὸν
                             ἐποτρύνοντες, ὡς μὴ μόνον τῶν ἀλγηδόνων περιφρονῆσαι αὐτούς,
                             ἀλλὰ καὶ τῶν τῆς φιλαδελφίας παθῶν κρατῆσαι.
                        </p>
                    </div>
                    <div type="textpart" subtype="verse" n="2">
                        <p>Ὦ βασιλέων λογισμοὶ βασιλικώτεροι καὶ ἐλευθέρων ἐλευθερώτεροι.
                        </p>
                    </div>
                    <div type="textpart" subtype="verse" n="3">
                        <p>ὦ ἱερᾶς καὶ εὐαρμόστου περὶ τῆς εὐσεβείας τῶν ἑπτὰ 
                            ἀδελφῶν συμφωνίας.
                        </p>
                    </div>
                    <div type="textpart" subtype="verse" n="4">
                        <p>οὐδεῖς ἐκ τῶν ἑπτὰ μειρακίων ἐδειλίασεν
                            οὐδὲ πρὸς τὸν θάνατον ὤκνησεν,
                        </p>
                    </div>
                    <div type="textpart" subtype="verse" n="5">
                        <p>ἀλλὰ πάντες ὥσπερ ἐπ’ ἀθανασίας
                             ὁδὸν τρέχοντες ἐπὶ τὸν διὰ τῶν βασάνων θάνατον ἔσπευδον.
                        </p>
                    </div>
                    <div type="textpart" subtype="verse" n="6">
                        <p>καθάπερ αἱ χεῖρες καὶ οἱ πόδες συμφώνως τοῖς τῆς ψυχῆς ἀφηγήμασιν
                             κινοῦνται, οὕτως οἱ ἱεροὶ μείρακες ἐκεῖνοι ὡς ὑπὸ ψυχῆς 
                            ἀθανάτου τῆς εὐσεβείας πρὸς τὸν ὑπὲρ αὐτῆς συνεφώνησαν θάνατον.
                        </p>
                    </div>
                    <div type="textpart" subtype="verse" n="7">
                        <p>ὦ πανάγιε συμφώνων ἀδελφῶν ἑβδομάς. καθάπερ γὰρ ἑπτὰ 
                            τῆς κοσμοποιίας ἡμέραι περὶ τὴν εὐσέβειαν,
                        </p>
                    </div>
                    <div type="textpart" subtype="verse" n="8">
                        <p>οὕτως περὶ τὴν ἑβδομάδα
                             χορεύοντες οἱ μείρακες ἐκύκλουν τὸν τῶν βασάνων φόβον 
                            καταλύοντες.
                        </p>
                    </div>
                    <div type="textpart" subtype="verse" n="9">
                        <p>νῦν ἡμεῖς ἀκούοντες τὴν θλῖψιν τῶν νεανιῶν ἐκείνων
                             φρίττομεν· οἱ δὲ οὐ μόνον ὁρῶντες, ἀλλ’ οὐδὲ μόνον ἀκούοντες
                             τὸν παραχρῆμα ἀπειλῆς λόγον, ἀλλὰ καὶ πάσχοντες ἐνεκαρτέρουν,
                             καὶ τοῦτο ταῖς διὰ πυρὸς ὀδύναις·
                        </p>
                    </div>
                    <div type="textpart" subtype="verse" n="10">
                        <p>ὧν τί γένοιτο ἐπαλγέστερον;
                             ὀξεῖα γὰρ καὶ σύντομος οὖσα ἡ τοῦ πυρὸς δύναμις 
                            ταχέως διέλυεν τὰ σώματα.
                        </p>
                    </div>
                    <div type="textpart" subtype="verse" n="11">
                        <p>Καὶ μὴ θαυμαστὸν ἡγεῖσθε εἰ ὁ λογισμὸς περιεκράτησε τῶν 
                            ἀνδρῶν ἐκείνων ἐν ταῖς βασάνοις, ὅπου γε καὶ γυναικὸς νοῦς 
                            πολυτροπωτέρων ὑπερεφρόνησεν ἀλγηδόνων·
                        </p>
                    </div>
                    <div type="textpart" subtype="verse" n="12">
                        <p>ἡ μήτηρ γὰρ τῶν 
                            ἑπτὰ νεανίσκων ὑπήνεγκεν τὰς ἐφ’ ἑνὶ ἑκάστῳ τῶν τέκνων στρέβλας.
                        </p>
                    </div>
                    <div type="textpart" subtype="verse" n="13">
                        <p>θεωρεῖτε δὲ πῶς πολύπλοκός ἐστιν ἡ τῆς φιλοτεκνίας 
                            στοργὴ ἕλκουσα πάντα πρὸς τὴν τῶν σπλάγχνων συμπάθειαν,
                        </p>
                    </div>
                    <div type="textpart" subtype="verse" n="14">
                        <p>ὅπου γε καὶ τὰ ἄλογα ζῷα ὁμοίαν τὴν εἰς τὰ ἐξ αὐτῶν γεννώμενα
                             συμπάθειαν καὶ στοργὴν ἔχει τοῖς ἀνθρώποις.
                        </p>
                    </div>
                    <div type="textpart" subtype="verse" n="15">
                        <p>καὶ γὰρ τῶν 
                            πετεινῶν τὰ μὲν ἥμερα κατὰ τὰς οἰκίας ὀροφοιτοῦντα προασπίζει 
                            τῶν νεοττῶν,
                        </p>
                    </div>
                    <div type="textpart" subtype="verse" n="16">
                        <p>τὰ δὲ κατὰ κορυφὰς ὀρέων καὶ φαράγγων ἀπορρῶγας
                             καὶ δένδρων ὀπὰς καὶ τὰς τούτων ἄκρας ἐννοσσοποιησάμενα 
                            ἀποτίκτει καὶ τὸν προσιόντα κωλύει·
                        </p>
                    </div>
                    <div type="textpart" subtype="verse" n="17">
                        <p>εἰ δὲ καὶ μὴ δύναιντο κωλύειν,
                             περιιπτάμενα κυκλόθεν αὐτῶν ἀλγοῦντα τῇ στοργῇ ἀνακαλούμενα
                             τῇ ἰδίᾳ φωνῇ, καθ’ ὃ δύναται, βοηθεῖ τοῖς τέκνοις.
                        </p>
                    </div>
                    <div type="textpart" subtype="verse" n="18">
                        <p>καὶ 
                            τί δεῖ τὴν διὰ τῶν ἀλόγων ζῴων ἐπιδεικνύναι πρὸς τὰ τέκνα συμπάθειαν,
                        </p>
                    </div>
                    <div type="textpart" subtype="verse" n="19">
                        <p>ὅπου γε καὶ μέλισσαι περὶ τὸν τῆς κηρογονίας καιρὸν 
                            ἐπαμύνονται τοὺς προσιόντας καὶ καθάπερ σιδήρῳ τῷ κέντρῳ
                            πλήσσουσι τοὺς προσιόντας τῇ νοσσιᾷ αὐτῶν καὶ ἀπαμύνουσιν 
                            ἕως θανάτου;
                        </p>
                    </div>
                    <div type="textpart" subtype="verse" n="20">
                        <p>ἀλλ’ οὐχὶ τὴν Αβρααμ ὁμόψυχον τῶν νεανίσκων 
                            μητέρα μετεκίνησεν συμπάθεια τέκνων.
                        </p>
                    </div>
                </div>
                <div type="textpart" subtype="chapter" n="15">
                    <div type="textpart" subtype="verse" n="1">
                        <p>Ὦ λογισμὲ τέκνων παθῶν τύραννε καὶ εὐσέβεια μητρὶ τέκνων 
                            ποθεινοτέρα.
                        </p>
                    </div>
                    <div type="textpart" subtype="verse" n="2">
                        <p>μήτηρ δυεῖν προκειμένων, εὐσεβείας καὶ τῆς ἑπτὰ 
                            υἱῶν σωτηρίας προσκαίρου κατὰ τὴν τοῦ τυράννου ὑπόσχεσιν,
                        </p>
                    </div>
                    <div type="textpart" subtype="verse" n="3">
                        <p>τὴν εὐσέβειαν μᾶλλον ἠγάπησεν τὴν σῴζουσαν εἰς αἰωνίαν ζωὴν 
                            κατὰ θεόν.
                        </p>
                    </div>
                    <div type="textpart" subtype="verse" n="4">
                        <p>ὦ τίνα τρόπον ἠθολογήσαιμι φιλότεκνα γονέων πάθη. 
                            ψυχῆς τε καὶ μορφῆς ὁμοιότητα εἰς μικρὸν παιδὸς χαρακτῆρα 
                            θαυμάσιον ἐναποσφραγίζομεν, μάλιστα διὰ τὸ τῶν παθῶν τοῖς 
                            γεννηθεῖσιν τὰς μητέρας τῶν πατέρων καθεστάναι συμπαθεστέρας.
                        </p>
                    </div>
                    <div type="textpart" subtype="verse" n="5">
                        <p>ὅσῳ γὰρ καὶ ἀσθενόψυχοι καὶ πολυγονώτεραι ὑπάρχουσιν αἱ μητέρες,
                             τοσούτῳ μᾶλλόν εἰσιν φιλοτεκνότεραι.
                        </p>
                    </div>
                    <div type="textpart" subtype="verse" n="6">
                        <p>πασῶν δὲ τῶν μητέρων
                             ἐγένετο ἡ τῶν ἑπτὰ παίδων μήτηρ φιλοτεκνοτέρα, ἥτις ἑπτὰ 
                            κυοφορίαις τὴν πρὸς αὐτοὺς ἐπιφυτευομένη φιλοστοργίαν
                        </p>
                    </div>
                    <div type="textpart" subtype="verse" n="7">
                        <p>καὶ διὰ 
                            πολλὰς τὰς καθ’ ἕκαστον αὐτῶν ὠδῖνας ἠναγκασμένη τὴν εἰς αὐτοὺς
                             ἔχειν συμπάθειαν,
                        </p>
                    </div>
                    <div type="textpart" subtype="verse" n="8">
                        <p>διὰ τὸν πρὸς τὸν θεὸν φόβον ὑπερεῖδεν 
                            τὴν τῶν τέκνων πρόσκαιρον σωτηρίαν.
                        </p>
                    </div>
                    <div type="textpart" subtype="verse" n="9">
                        <p>οὐ μὴν δὲ ἀλλὰ καὶ διὰ 
                            τὴν καλοκἀγαθίαν τῶν υἱῶν καὶ τὴν πρὸς τὸν νόμον αὐτῶν εὐπείθειαν
                             μείζω τὴν ἐν αὐτοῖς ἔσχεν φιλοστοργίαν.
                        </p>
                    </div>
                    <div type="textpart" subtype="verse" n="10">
                        <p>δίκαιοί τε γὰρ 
                            ἦσαν καὶ σώφρονες καὶ ἀνδρεῖοι καὶ μεγαλόψυχοι καὶ φιλάδελφοι 
                            καὶ φιλομήτορες οὕτως ὥστε καὶ μέχρι θανάτου τὰ νόμιμα φυλάσσοντας
                             πείθεσθαι αὐτῇ.
                        </p>
                    </div>
                    <div type="textpart" subtype="verse" n="11">
                        <p>ἀλλ’ ὅμως καίπερ τοσούτων ὄντων τῶν 
                            περὶ τὴν φιλοτεκνίαν εἰς συμπάθειαν ἑλκόντων τὴν μητέρα, ἐπ’ 
                            οὐδενὸς αὐτῶν τὸν λογισμὸν αὐτῆς αἱ παμποίκιλοι βάσανοι ἴσχυσαν
                             μετατρέψαι,
                        </p>
                    </div>
                    <div type="textpart" subtype="verse" n="12">
                        <p>ἀλλὰ καὶ καθ’ ἕνα παῖδα καὶ ὁμοῦ πάντας ἡ 
                            μήτηρ ἐπὶ τὸν τῆς εὐσεβείας προετρέπετο θάνατον.
                        </p>
                    </div>
                    <div type="textpart" subtype="verse" n="13">
                        <p>ὦ φύσις ἱερὰ 
                            καὶ φίλτρα γονέων καὶ γένεσι φιλόστοργε καὶ τροφεία καὶ μητέρων 
                            ἀδάμαστα πάθη.
                        </p>
                    </div>
                    <div type="textpart" subtype="verse" n="14">
                        <p>καθένα στρεβλούμενον καὶ φλεγόμενον ὁρῶσα 
                            μήτηρ οὐ μετεβάλλετο διὰ τὴν εὐσέβειαν.
                        </p>
                    </div>
                    <div type="textpart" subtype="verse" n="15">
                        <p>τὰς σάρκας τῶν τέκνων
                            ἑώρα περὶ τὸ πῦρ τηκομένας καὶ τοὺς τῶν ποδῶν καὶ χειρῶν δακτύλους
                             ἐπὶ γῆς σπαίροντας καὶ τὰς τῶν κεφαλῶν μέχρι τῶν περὶ 
                            τὰ γένεια σάρκας ὥσπερ προσωπεῖα προκειμένας.
                        </p>
                    </div>
                    <div type="textpart" subtype="verse" n="16">
                        <p>ὦ πικροτέρων 
                            νῦν πόνων πειρασθεῖσα μήτηρ ἤπερ τῶν ἐπ’ αὐτοῖς ὠδίνων.
                        </p>
                    </div>
                    <div type="textpart" subtype="verse" n="17">
                        <p>ὦ 
                            μόνη γύναι τὴν εὐσέβειαν ὁλόκληρον ἀποκυήσασα.
                        </p>
                    </div>
                    <div type="textpart" subtype="verse" n="18">
                        <p>οὐ μετέτρεψέν 
                            σε πρωτοτόκος ἀποπνέων οὐδὲ δεύτερος εἰς σὲ οἰκτρὸν βλέπων 
                            ἐν βασάνοις, οὐ τρίτος ἀποψύχων,
                        </p>
                    </div>
                    <div type="textpart" subtype="verse" n="19">
                        <p>οὐδὲ τοὺς ὀφθαλμοὺς ἑνὸς 
                            ἑκάστου θεωροῦσα ταυρηδὸν ἐπὶ τῶν βασάνων ὁρῶντας τὸν αὐτὸν
                             αἰκισμὸν καὶ τοὺς μυκτῆρας προσημειουμένους τὸν θάνατον 
                            αὐτῶν οὐκ ἔκλαυσας.
                        </p>
                    </div>
                    <div type="textpart" subtype="verse" n="20">
                        <p>ἐπὶ σαρξὶν τέκνων ὁρῶσα σάρκας τέκνων 
                            ἀποκαιομένας καὶ ἐπὶ χερσὶν χεῖρας ἀποτεμνομένας καὶ ἐπὶ κεφαλαῖς 
                            κεφαλὰς ἀποδειροτομουμένας καὶ ἐπὶ νεκροῖς νεκροὺς πίπτοντας 
                            καὶ πολυάνδριον ὁρῶσα τῶν τέκνων τὸ χωρίον διὰ τῶν βασάνων 
                            οὐκ ἐδάκρυσας.
                        </p>
                    </div>
                    <div type="textpart" subtype="verse" n="21">
                        <p>οὐχ οὕτως σειρήνιοι μελῳδίαι οὐδὲ κύκνειοι πρὸς 
                            φιληκοΐαν φωναὶ τοὺς ἀκούοντας ἐφέλκονται ὡς τέκνων φωναὶ 
                            μετὰ βασάνων μητέρα φωνούντων.
                        </p>
                    </div>
                    <div type="textpart" subtype="verse" n="22">
                        <p>πηλίκαις καὶ πόσαις τότε ἡ 
                            μήτηρ τῶν υἱῶν βασανιζομένων τροχοῖς τε καὶ καυτηρίοις ἐβασανίζετο
                             βασάνοις.
                        </p>
                    </div>
                    <div type="textpart" subtype="verse" n="23">
                        <p>ἀλλὰ τὰ σπλάγχνα αὐτῆς ὁ εὐσεβὴς λογισμὸς 
                            ἐν αὐτοῖς τοῖς πάθεσιν ἀνδρειώσας ἐπέτεινεν τὴν πρόσκαιρον 
                            φιλοτεκνίαν παριδεῖν.
                        </p>
                    </div>
                    <div type="textpart" subtype="verse" n="24">
                        <p>καίπερ ἑπτὰ τέκνων ὁρῶσα ἀπώλειαν καὶ 
                            τὴν τῶν στρεβλῶν πολύπλοκον ποικιλίαν, ἁπάσας ἡ γενναία μήτηρ 
                            ἐξέλυσεν διὰ τὴν πρὸς θεὸν πίστιν.
                        </p>
                    </div>
                    <div type="textpart" subtype="verse" n="25">
                        <p>καθάπερ γὰρ ἐν βουλευτηρίῳ 
                            τῇ ἑαυτῆς ψυχῇ δεινοὺς ὁρῶσα συμβούλους φύσιν καὶ γένεσιν 
                            καὶ φιλοτεκνίαν καὶ τέκνων στρέβλας,
                        </p>
                    </div>
                    <div type="textpart" subtype="verse" n="26">
                        <p>δύο ψήφους κρατοῦσα 
                            μήτηρ, θανατηφόρον τε καὶ σωτήριον, ὑπὲρ τέκνων
                        </p>
                    </div>
                    <div type="textpart" subtype="verse" n="27">
                        <p>οὐκ ἐπέγνω 
                            τὴν σῴζουσαν ἑπτὰ υἱοὺς πρὸς ὀλίγον χρόνον σωτηρίαν,
                        </p>
                    </div>
                    <div type="textpart" subtype="verse" n="28">
                        <p>ἀλλὰ 
                            τῆς θεοσεβοῦς Αβρααμ καρτερίας ἡ θυγάτηρ ἐμνήσθη.
                        </p>
                    </div>
                    <div type="textpart" subtype="verse" n="29">
                        <p>ὦ μήτηρ 
                            ἔθνους, ἔκδικε τοῦ νόμου καὶ ὑπερασπίστρια τῆς εὐσεβείας καὶ 
                            τοῦ διὰ σπλάγχνων ἀγῶνος ἀθλοφόρε·
                        </p>
                    </div>
                    <div type="textpart" subtype="verse" n="30">
                        <p>ὦ ἀρρένων πρὸς καρτερίαν 
                            γενναιοτέρα καὶ ἀνδρῶν πρὸς ὑπομονὴν ἀνδρειοτέρα.
                        </p>
                    </div>
                    <div type="textpart" subtype="verse" n="31">
                        <p>καθάπερ 
                            γὰρ ἡ Νωε κιβωτὸς ἐν τῷ κοσμοπληθεῖ κατακλυσμῷ κοσμοφοροῦσα
                            καρτερῶς ὑπέμεινεν τοὺς κλύδωνας,
                        </p>
                    </div>
                    <div type="textpart" subtype="verse" n="32">
                        <p>οὕτως σὺ ἡ νομοφύλαξ πανταχόθεν
                             ἐν τῷ τῶν παθῶν περιαντλουμένη κατακλυσμῷ καὶ καρτεροῖς
                             ἀνέμοις, ταῖς τῶν υἱῶν βασάνοις, συνεχομένη γενναίως 
                            ὑπέμεινας τοὺς ὑπὲρ τῆς εὐσεβείας χειμῶνας.
                        </p>
                    </div>
                </div>
                <div type="textpart" subtype="chapter" n="16">
                    <div type="textpart" subtype="verse" n="1">
                        <p>Εἰ δὲ τοίνυν καὶ γυνὴ καὶ γεραιὰ καὶ ἑπτὰ παίδων μήτηρ 
                            ὑπέμεινεν τὰς μέχρι θανάτου βασάνους τῶν τέκνων ὁρῶσα, ὁμολογουμένως
                             αὐτοκράτωρ ἐστὶν τῶν παθῶν ὁ εὐσεβὴς λογισμός.
                        </p>
                    </div>
                    <div type="textpart" subtype="verse" n="2">
                        <p>ἀπέδειξα οὖν ὅτι οὐ μόνον ἄνδρες τῶν παθῶν ἐκράτησαν, ἀλλὰ 
                            καὶ γυνὴ τῶν μεγίστων βασάνων ὑπερεφρόνησεν.
                        </p>
                    </div>
                    <div type="textpart" subtype="verse" n="3">
                        <p>καὶ οὐχ οὕτως 
                            οἱ περὶ Δανιηλ λέοντες ἦσαν ἄγριοι οὐδὲ ἡ Μισαηλ ἐκφλεγομένη 
                            κάμινος λαβροτάτῳ πυρί, ὡς ἡ τῆς φιλοτεκνίας περιέκαιεν ἐκείνην 
                            φύσις ὁρῶσαν αὐτῆς οὕτως ποικίλως βασανιζομένους τοὺς ἑπτὰ 
                            υἱούς.
                        </p>
                    </div>
                    <div type="textpart" subtype="verse" n="4">
                        <p>ἀλλὰ τῷ λογισμῷ τῆς εὐσεβείας κατέσβεσεν τὰ τοσαῦτα 
                            καὶ τηλικαῦτα πάθη ἡ μήτηρ.
                        </p>
                    </div>
                    <div type="textpart" subtype="verse" n="5">
                        <p>Καὶ γὰρ τοῦτο ἐπιλογίσασθε, ὅτι δειλόψυχος εἰ ἦν ἡ γυνὴ καίπερ
                             μήτηρ οὖσα, ὠλοφύρετο ἂν ἐπ’ αὐτοῖς καὶ ἴσως ἂν ταῦτα 
                            εἶπεν
                        </p>
                    </div>
                    <div type="textpart" subtype="verse" n="6">
                        <p>Ὦ μελέα ἔγωγε καὶ πολλάκις τρισαθλία, ἥτις ἑπτὰ παῖδας 
                            τεκοῦσα οὐδενὸς μήτηρ γεγένημαι.
                        </p>
                    </div>
                    <div type="textpart" subtype="verse" n="7">
                        <p>ὦ μάταιοι ἑπτὰ κυοφορίαι καὶ 
                            ἀνόνητοι ἑπτὰ δεκάμηνοι καὶ ἄκαρποι τιθηνίαι καὶ ταλαίπωροι 
                            γαλακτοτροφίαι.
                        </p>
                    </div>
                    <div type="textpart" subtype="verse" n="8">
                        <p>μάτην δὲ ἐφ’ ὑμῖν, ὦ παῖδες, πολλὰς ὑπέμεινα 
                            ὠδῖνας καὶ χαλεπωτέρας φροντίδας ἀνατροφῆς.
                        </p>
                    </div>
                    <div type="textpart" subtype="verse" n="9">
                        <p>ὦ τῶν ἐμῶν παίδων
                             οἱ μὲν ἄγαμοι, οἱ δὲ γήμαντες ἀνόνητοι· οὐκ ὄψομαι ὑμῶν 
                            τέκνα οὐδὲ μάμμη κληθεῖσα μακαρισθήσομαι.
                        </p>
                    </div>
                    <div type="textpart" subtype="verse" n="10">
                        <p>ὦ ἡ πολύπαις καὶ 
                            καλλίπαις ἐγὼ γυνὴ χήρα καὶ μόνη πολύθρηνος·
                        </p>
                    </div>
                    <div type="textpart" subtype="verse" n="11">
                        <p>οὐδ’ ἂν ἀποθάνω,
                             θάπτοντα τῶν υἱῶν ἕξω τινά.
                        </p>
                    </div>
                    <div type="textpart" subtype="verse" n="12">
                        <p>Ἀλλὰ τούτῳ τῷ θρήνῳ οὐδένα ὠλοφύρετο ἡ ἱερὰ καὶ θεοσεβὴς 
                            μήτηρ οὐδ’ ἵνα μὴ ἀποθάνωσιν ἀπέτρεπεν αὐτῶν τινα οὐδ’ ὡς 
                            ἀποθνῃσκόντων ἐλυπήθη,
                        </p>
                    </div>
                    <div type="textpart" subtype="verse" n="13">
                        <p>ἀλλ’ ὥσπερ ἀδαμάντινον ἔχουσα τὸν 
                            νοῦν καὶ εἰς ἀθανασίαν ἀνατίκτουσα τὸν τῶν υἱῶν ἀριθμὸν μᾶλλον 
                            ὑπὲρ τῆς εὐσεβείας ἐπὶ τὸν θάνατον αὐτοὺς προετρέπετο ἱκετεύουσα.
                        </p>
                    </div>
                    <div type="textpart" subtype="verse" n="14">
                        <p>ὦ μῆτερ δι’ εὐσέβειαν θεοῦ στρατιῶτι πρεσβῦτι καὶ γύναι,
                            διὰ καρτερίαν καὶ τύραννον ἐνίκησας καὶ ἔργοις δυνατωτέρα καὶ 
                            λόγοις εὑρέθης ἀνδρός.
                        </p>
                    </div>
                    <div type="textpart" subtype="verse" n="15">
                        <p>καὶ γὰρ ὅτε συνελήμφθης μετὰ τῶν παίδων,
                             εἱστήκεις τὸν Ελεαζαρον ὁρῶσα βασανιζόμενον καὶ ἔλεγες 
                            τοῖς παισὶν ἐν τῇ Εβραΐδι φωνῇ
                        </p>
                    </div>
                    <div type="textpart" subtype="verse" n="16">
                        <p>Ὦ παῖδες, γενναῖος ὁ ἀγών, ἐφ’ 
                            ὃν κληθέντες ὑπὲρ τῆς διαμαρτυρίας τοῦ ἔθνους ἐναγωνίσασθε 
                            προθύμως ὑπὲρ τοῦ πατρῴου νόμου·
                        </p>
                    </div>
                    <div type="textpart" subtype="verse" n="17">
                        <p>καὶ γὰρ αἰσχρὸν τὸν μὲν 
                            γέροντα τοῦτον ὑπομένειν τὰς διὰ τὴν εὐσέβειαν ἀλγηδόνας, ὑμᾶς 
                            δὲ τοὺς νεανίσκους καταπλαγῆναι τὰς βασάνους.
                        </p>
                    </div>
                    <div type="textpart" subtype="verse" n="18">
                        <p>ἀναμνήσθητε 
                            ὅτι διὰ τὸν θεὸν τοῦ κόσμου μετελάβετε καὶ τοῦ βίου ἀπελαύσατε,
                        </p>
                    </div>
                    <div type="textpart" subtype="verse" n="19">
                        <p>καὶ διὰ τοῦτο ὀφείλετε πάντα πόνον ὑπομένειν διὰ τὸν θεόν,
                        </p>
                    </div>
                    <div type="textpart" subtype="verse" n="20">
                        <p>δι’ ὃν καὶ ὁ πατὴρ ἡμῶν Αβρααμ ἔσπευδεν τὸν ἐθνοπάτορα υἱὸν 
                            σφαγιάσαι Ισαακ, καὶ τὴν πατρῴαν χεῖρα ξιφηφόρον καταφερομένην 
                            ἐπ’ αὐτὸν ὁρῶν οὐκ ἔπτηξεν.
                        </p>
                    </div>
                    <div type="textpart" subtype="verse" n="21">
                        <p>καὶ Δανιηλ ὁ δίκαιος εἰς λέοντας 
                            ἐβλήθη, καὶ Ανανιας καὶ Αζαριας καὶ Μισαηλ εἰς κάμινον πυρὸς 
                            ἀπεσφενδονήθησαν καὶ ὑπέμειναν διὰ τὸν θεόν.
                        </p>
                    </div>
                    <div type="textpart" subtype="verse" n="22">
                        <p>καὶ ὑμεῖς οὖν 
                            τὴν αὐτὴν πίστιν πρὸς τὸν θεὸν ἔχοντες μὴ χαλεπαίνετε.
                        </p>
                    </div>
                    <div type="textpart" subtype="verse" n="23">
                        <p>ἀλόγιστον
                             γὰρ εἰδότας εὐσέβειαν μὴ ἀνθίστασθαι τοῖς πόνοις.
                        </p>
                    </div>
                    <div type="textpart" subtype="verse" n="24">
                        <p>Διὰ τούτων τῶν λόγων ἡ ἑπταμήτωρ ἕνα ἕκαστον τῶν υἱῶν 
                            παρακαλοῦσα ἀποθανεῖν ἔπεισεν μᾶλλον ἢ παραβῆναι τὴν ἐντολὴν 
                            τοῦ θεοῦ,
                        </p>
                    </div>
                    <div type="textpart" subtype="verse" n="25">
                        <p>ἔτι δὲ καὶ ταῦτα εἰδότες ὅτι οἱ διὰ τὸν θεὸν ἀποθνῄσκοντες
                             ζῶσιν τῷ θεῷ ὥσπερ Αβρααμ καὶ Ισαακ καὶ Ιακωβ καὶ 
                            πάντες οἱ πατριάρχαι.
                        </p>
                    </div>
                </div>
                <div type="textpart" subtype="chapter" n="17">
                    <div type="textpart" subtype="verse" n="1">
                        <p>Ἔλεγον δὲ καὶ τῶν δορυφόρων τινὲς ὅτι ὡς ἔμελλεν συλλαμβάνεσθαι
                             καὶ αὐτὴ πρὸς θάνατον, ἵνα μὴ ψαύσειέν τις τοῦ σώματος 
                            αὐτῆς, ἑαυτὴν ἔρριψε κατὰ τῆς πυρᾶς.
                        </p>
                    </div>
                    <div type="textpart" subtype="verse" n="2">
                        <p>Ὦ μήτηρ σὺν ἑπτὰ παισὶν καταλύσασα τὴν τοῦ τυράννου βίαν καὶ 
                            ἀκυρώσασα τὰς κακὰς ἐπινοίας αὐτοῦ καὶ δείξασα τὴν τῆς πίστεως 
                            γενναιότητα.
                        </p>
                    </div>
                    <div type="textpart" subtype="verse" n="3">
                        <p>καθάπερ γὰρ σὺ στέγη ἐπὶ τοὺς στύλους τῶν παίδων 
                            γενναίως ἱδρυμένη ἀκλινὴς ὑπήνεγκας τὸν διὰ τῶν βασάνων σεισμόν.
                        </p>
                    </div>
                    <div type="textpart" subtype="verse" n="4">
                        <p>θάρρει τοιγαροῦν, ὦ μήτηρ ἱερόψυχε, τὴν ἐλπίδα τῆς ὑπομονῆς
                             βεβαίαν ἔχουσα πρὸς τὸν θεόν.
                        </p>
                    </div>
                    <div type="textpart" subtype="verse" n="5">
                        <p>οὐχ οὕτως σελήνη κατ’
                            οὐρανὸν σὺν ἄστροις σεμνὴ καθέστηκεν, ὡς σὺ τοὺς ἰσαστέρους 
                            ἑπτὰ παῖδας φωταγωγήσασα πρὸς τὴν εὐσέβειαν ἔντιμος καθέστηκας
                             θεῷ καὶ ἐστήρισαι σὺν αὐτοῖς ἐν οὐρανῷ·
                        </p>
                    </div>
                    <div type="textpart" subtype="verse" n="6">
                        <p>ἦν γὰρ ἡ παιδοποιία
                             σου ἀπὸ Αβρααμ τοῦ πατρός.
                        </p>
                    </div>
                    <div type="textpart" subtype="verse" n="7">
                        <p>Εἰ δὲ ἐξὸν ἡμῖν ἦν ὥσπερ ἐπί τινος ζωγραφῆσαι τὴν τῆς εὐσεβείας
                             σου ἱστορίαν, οὐκ ἂν ἔφριττον οἱ θεωροῦντες ὁρῶντες 
                            μητέρα ἑπτὰ τέκνων δι’ εὐσέβειαν ποικίλας βασάνους μέχρι θανάτου
                             ὑπομείνασαν;
                        </p>
                    </div>
                    <div type="textpart" subtype="verse" n="8">
                        <p>καὶ γὰρ ἄξιον ἦν καὶ ἐπ’ αὐτοῦ τοῦ ἐπιταφίου 
                            ἀναγράψαι καὶ ταῦτα τοῖς ἀπὸ τοῦ ἔθνους εἰς μνείαν λεγόμενα
                        </p>
                    </div>
                    <div type="textpart" subtype="verse" n="9">
                        <p>Ἐνταῦθα γέρων ἱερεὺς καὶ γυνὴ γεραιὰ καὶ ἑπτὰ παῖδες ἐγκεκήδευνται
                             διὰ τυράννου βίαν τὴν Εβραίων πολιτείαν καταλῦσαι θέλοντος,
                        </p>
                    </div>
                    <div type="textpart" subtype="verse" n="10">
                        <p>οἳ καὶ ἐξεδίκησαν τὸ γένος εἰς θεὸν ἀφορῶντες καὶ μέχρι 
                            θανάτου τὰς βασάνους ὑπομείναντες.
                        </p>
                    </div>
                    <div type="textpart" subtype="verse" n="11">
                        <p>Ἀληθῶς γὰρ ἦν ἀγὼν θεῖος ὁ δι’ αὐτῶν γεγενημένος.
                        </p>
                    </div>
                    <div type="textpart" subtype="verse" n="12">
                        <p>ἠθλοθέτει
                             γὰρ τότε ἀρετὴ δι’ ὑπομονῆς δοκιμάζουσα. τὸ νῖκος ἀφθαρσία 
                            ἐν ζωῇ πολυχρονίῳ.
                        </p>
                    </div>
                    <div type="textpart" subtype="verse" n="13">
                        <p>Ελεαζαρ δὲ προηγωνίζετο, ἡ δὲ μήτηρ τῶν 
                            ἑπτὰ παίδων ἐνήθλει, οἱ δὲ ἀδελφοὶ ἠγωνίζοντο·
                        </p>
                    </div>
                    <div type="textpart" subtype="verse" n="14">
                        <p>ὁ τύραννος 
                            ἀντηγωνίζετο· ὁ δὲ κόσμος καὶ ὁ τῶν ἀνθρώπων βίος ἐθεώρει·
                        </p>
                    </div>
                    <div type="textpart" subtype="verse" n="15">
                        <p>θεοσέβεια δὲ ἐνίκα τοὺς ἑαυτῆς ἀθλητὰς στεφανοῦσα.
                        </p>
                    </div>
                    <div type="textpart" subtype="verse" n="16">
                        <p>τίνες οὐκ 
                            ἐθαύμασαν τοὺς τῆς θείας νομοθεσίας ἀθλητάς; τίνες οὐκ ἐξεπλάγησαν;
                        </p>
                    </div>
                    <div type="textpart" subtype="verse" n="17">
                        <p>Αὐτός γέ τοι ὁ τύραννος καὶ ὅλον τὸ συμβούλιον ἐθαύμασαν 
                            αὐτῶν τὴν ὑπομονήν,
                        </p>
                    </div>
                    <div type="textpart" subtype="verse" n="18">
                        <p>δι’ ἣν καὶ τῷ θείῳ νῦν παρεστήκασιν 
                            θρόνῳ καὶ τὸν μακάριον βιοῦσιν αἰῶνα.
                        </p>
                    </div>
                    <div type="textpart" subtype="verse" n="19">
                        <p>καὶ γάρ φησιν ὁ Μωυσῆς
                             Καὶ πάντες οἱ ἡγιασμένοι ὑπὸ τὰς χεῖράς σου.
                        </p>
                    </div>
                    <div type="textpart" subtype="verse" n="20">
                        <p>καὶ οὗτοι 
                            οὖν ἁγιασθέντες διὰ θεὸν τετίμηνται, οὐ μόνον ταύτῃ τῇ τιμῇ, ἀλλὰ 
                            καὶ τῷ δι’ αὐτοὺς τὸ ἔθνος ἡμῶν τοὺς πολεμίους μὴ ἐπικρατῆσαι
                        </p>
                    </div>
                    <div type="textpart" subtype="verse" n="21">
                        <p>καὶ τὸν τύραννον τιμωρηθῆναι καὶ τὴν πατρίδα καθαρισθῆναι, 
                            ὥσπερ ἀντίψυχον γεγονότας τῆς τοῦ ἔθνους ἁμαρτίας.
                        </p>
                    </div>
                    <div type="textpart" subtype="verse" n="22">
                        <p>καὶ διὰ 
                            τοῦ αἵματος τῶν εὐσεβῶν ἐκείνων καὶ τοῦ ἱλαστηρίου τοῦ θανάτου
                             αὐτῶν ἡ θεία πρόνοια τὸν Ισραηλ προκακωθέντα διέσωσεν.
                        </p>
                    </div>
                    <div type="textpart" subtype="verse" n="23">
                        <p>Πρὸς γὰρ τὴν ἀνδρείαν αὐτῶν τῆς ἀρετῆς καὶ τὴν ἐπὶ ταῖς 
                            βασάνοις αὐτῶν ὑπομονὴν ὁ τύραννος ἀπιδὼν ἀνεκήρυξεν ὁ Ἀντίοχος
                             τοῖς στρατιώταις αὐτοῦ εἰς ὑπόδειγμα τὴν ἐκείνων ὑπομονὴν
                        </p>
                    </div>
                    <div type="textpart" subtype="verse" n="24">
                        <p>ἔσχεν τε αὐτοὺς γενναίους καὶ ἀνδρείους εἰς πεζομαχίαν 
                            καὶ πολιορκίαν καὶ ἐκπορθήσας ἐνίκησεν πάντας τοὺς πολεμίους.
                        </p>
                    </div>
                </div>
                <div type="textpart" subtype="chapter" n="18">
                    <div type="textpart" subtype="verse" n="1">
                        <p>Ὦ τῶν Αβραμιαίων σπερμάτων ἀπόγονοι παῖδες Ισραηλῖται, 
                            πείθεσθε τῷ νόμῳ τούτῳ καὶ πάντα τρόπον εὐσεβεῖτε
                        </p>
                    </div>
                    <div type="textpart" subtype="verse" n="2">
                        <p>γινώσκοντες 
                            ὅτι τῶν παθῶν ἐστιν δεσπότης ὁ εὐσεβὴς λογισμὸς καὶ οὐ μόνον 
                            τῶν ἔνδοθεν, ἀλλὰ καὶ τῶν ἔξωθεν πόνων.
                        </p>
                    </div>
                    <div type="textpart" subtype="verse" n="3">
                        <p>Ἀνθ’ ὧν διὰ τὴν εὐσέβειαν προέμενοι τὰ σώματα τοῖς πόνοις 
                            ἐκεῖνοι οὐ μόνον ὑπὸ τῶν ἀνθρώπων ἐθαυμάσθησαν, ἀλλὰ καὶ 
                            θείας μερίδος κατηξιώθησαν.
                        </p>
                    </div>
                    <div type="textpart" subtype="verse" n="4">
                        <p>Καὶ δι’ αὐτοὺς εἰρήνευσεν τὸ ἔθνος, καὶ τὴν εὐνομίαν τὴν ἐπὶ 
                            τῆς πατρίδος ἀνανεωσάμενοι ἐκπεπόρθηκαν τοὺς πολεμίους.
                        </p>
                    </div>
                    <div type="textpart" subtype="verse" n="5">
                        <p>καὶ 
                            ὁ τύραννος Ἀντίοχος καὶ ἐπὶ γῆς τετιμώρηται καὶ ἀποθανὼν κολάζεται·
                             ὡς γὰρ οὐδὲν οὐδαμῶς ἴσχυσεν ἀναγκάσαι τοὺς Ιεροσολυμίτας
                             ἀλλοφυλῆσαι καὶ τῶν πατρίων ἐθῶν ἐκδιαιτηθῆναι, τότε 
                            ἀπάρας ἀπὸ τῶν Ιεροσολύμων ἐστράτευσεν ἐπὶ Πέρσας.
                        </p>
                    </div>
                    <div type="textpart" subtype="verse" n="6">
                        <p>Ἔλεγεν δὲ ἡ μήτηρ τῶν ἑπτὰ παίδων καὶ ταῦτα τὰ δικαιώματα 
                            τοῖς τέκνοις
                        </p>
                    </div>
                    <div type="textpart" subtype="verse" n="7">
                        <p>ὅτι Ἐγὼ ἐγενήθην παρθένος ἁγνὴ οὐδὲ ὑπερέβην 
                            πατρικὸν οἶκον, ἐφύλασσον δὲ τὴν ᾠκοδομημένην πλευράν.
                        </p>
                    </div>
                    <div type="textpart" subtype="verse" n="8">
                        <p>οὐδὲ 
                            ἔφθειρέν με λυμεὼν ἐρημίας φθορεὺς ἐν πεδίῳ, οὐδὲ ἐλυμήνατό 
                            μου τὰ ἁγνὰ τῆς παρθενίας λυμεὼν ἀπάτης ὄφις.
                        </p>
                    </div>
                    <div type="textpart" subtype="verse" n="9">
                        <p>ἔμεινα δὲ χρόνον 
                            ἀκμῆς σὺν ἀνδρί· τούτων δὲ ἐνηλίκων γενομένων ἐτελεύτησεν ὁ 
                            πατὴρ αὐτῶν, μακάριος μὲν ἐκεῖνος, τὸν γὰρ τῆς εὐτεκνίας βίον 
                            ἐπιζήσας τὸν τῆς ἀτεκνίας οὐκ ὠδυνήθη καιρόν.
                        </p>
                    </div>
                    <div type="textpart" subtype="verse" n="10">
                        <p>ὃς ἐδίδασκεν 
                            ὑμᾶς ἔτι ὢν σὺν ὑμῖν τὸν νόμον καὶ τοὺς προφήτας.
                        </p>
                    </div>
                    <div type="textpart" subtype="verse" n="11">
                        <p>τὸν ἀναιρεθέντα
                             Αβελ ὑπὸ Καιν ἀνεγίνωσκέν τε ὑμῖν καὶ τὸν ὁλοκαρπούμενον
                             Ισαακ καὶ τὸν ἐν φυλακῇ Ιωσηφ.
                        </p>
                    </div>
                    <div type="textpart" subtype="verse" n="12">
                        <p>ἔλεγεν δὲ ὑμῖν τὸν ζηλωτὴν 
                            Φινεες, ἐδίδασκέν τε ὑμᾶς τοὺς ἐν πυρὶ Ανανιαν καὶ Αζαριαν καὶ 
                            Μισαηλ.
                        </p>
                    </div>
                    <div type="textpart" subtype="verse" n="13">
                        <p>ἐδόξαζεν δὲ καὶ τὸν ἐν λάκκῳ λεόντων Δανιηλ, ὃν ἐμακάριζεν.
                        </p>
                    </div>
                    <div type="textpart" subtype="verse" n="14">
                        <p>ὑπεμίμνῃσκεν δὲ ὑμᾶς καὶ τὴν Ησαιου γραφὴν τὴν λέγουσαν
                             Κἂν διὰ πυρὸς διέλθῃς, φλὸξ οὐ κατακαύσει σε.
                        </p>
                    </div>
                    <div type="textpart" subtype="verse" n="15">
                        <p>τὸν 
                            ὑμνογράφον ἐμελῴδει ὑμῖν Δαυιδ λέγοντα Πολλαὶ αἱ θλίψεις τῶν 
                            δικαίων.
                        </p>
                    </div>
                    <div type="textpart" subtype="verse" n="16">
                        <p>τὸν Σαλωμῶντα ἐπαροιμίαζεν ὑμῖν λέγοντα Ξύλον ζωῆς 
                            ἐστιν τοῖς ποιοῦσιν αὐτοῦ τὸ θέλημα.
                        </p>
                    </div>
                    <div type="textpart" subtype="verse" n="17">
                        <p>τὸν Ιεζεκιηλ ἐπιστοποίει 
                            τὸν λέγοντα Εἰ ζήσεται τὰ ὀστᾶ τὰ ξηρὰ ταῦτα;
                        </p>
                    </div>
                    <div type="textpart" subtype="verse" n="18">
                        <p>ᾠδὴν μὲν γάρ, 
                            ἣν ἐδίδαξεν Μωυσῆς, οὐκ ἐπελάθετο διδάσκων τὴν λέγουσαν 
                            Ἐγὼ ἀποκτενῶ καὶ ζῆν ποιήσω·
                        </p>
                    </div>
                    <div type="textpart" subtype="verse" n="19">
                        <p>αὕτη ἡ ζωὴ ὑμῶν καὶ ἡ μακρότης
                             τῶν ἡμερῶν.
                        </p>
                    </div>
                    <div type="textpart" subtype="verse" n="20">
                        <p>Ὦ πικρᾶς τῆς τότε ἡμέρας καὶ οὐ πικρᾶς, ὅτε ὁ πικρὸς Ἑλλήνων
                             τύραννος πῦρ πυρὶ σβέσας λέβησιν ὠμοῖς καὶ ζέουσι θυμοῖς 
                            ἀγαγὼν ἐπὶ τὸν καταπέλτην καὶ πάλιν τὰς βασάνους αὐτοῦ τοὺς 
                            ἑπτὰ παῖδας τῆς Αβρααμίτιδος
                        </p>
                    </div>
                    <div type="textpart" subtype="verse" n="21">
                        <p>τὰς τῶν ὀμμάτων κόρας ἐπήρωσεν 
                            καὶ γλώσσας ἐξέτεμεν καὶ βασάνοις ποικίλαις ἀπέκτεινεν.
                        </p>
                    </div>
                    <div type="textpart" subtype="verse" n="22">
                        <p>ὑπὲρ 
                            ὧν ἡ θεία δίκη μετῆλθεν καὶ μετελεύσεται τὸν ἀλάστορα τύραννον.
                        </p>
                    </div>
                    <div type="textpart" subtype="verse" n="23">
                        <p>οἱ δὲ Αβραμιαῖοι παῖδες σὺν τῇ ἀθλοφόρῳ μητρὶ εἰς πατέρων 
                            χορὸν συναγελάζονται ψυχὰς ἁγνὰς καὶ ἀθανάτους ἀπειληφότες 
                            παρὰ τοῦ θεοῦ.
                        </p>
                    </div>
                    <div type="textpart" subtype="verse" n="24">
                        <p>ᾧ ἡ δόξα εἰς τοὺς αἰῶνας τῶν αἰώνων· αμην.
                        </p>
                    </div>
                </div>
            </div>
        </body>
    </text>
</TEI>
