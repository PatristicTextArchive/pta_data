<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title xml:lang="syc">ܦܪܟܣܣ ܕܬܪܥܣܪ ܫܠܝ̈ܚܐ ܛܘܒ̈ܢܐ</title>
            <author>
               <persName key="pta9999">The Peshitta New
                    Testament</persName>
            </author>
            <respStmt>
               <orgName role="sponsor">University of Oxford</orgName>
               <orgName role="sponsor">Brigham Young University</orgName>
               <orgName role="sponsor">Vanderbilt University</orgName>
               <orgName role="sponsor">Initiative for Digital Humanities, Media, and Culture at Texas A&amp;M
                    University</orgName>
               <persName role="principal">Kristian S. Heal</persName>
               <persName role="principal">David G.K. Taylor</persName>
               <persName role="editor-in-chief" ref="http://syriaca.org/person.xml#dtaylor">David
                    G.K. Taylor, University of Oxford</persName>
               <persName role="editor" ref="http://syriaca.org/person.xml#abutts">Aaron Butts, The
                    Catholic University of America</persName>
               <persName role="editor" ref="http://syriaca.org/person.xml#kheal">Kristian S. Heal,
                    Brigham Young University</persName>
               <persName role="editor" ref="http://syriaca.org/person.xml#gkiraz">George A. Kiraz,
                    Beth Mardutho: The Syriac Institute</persName>
               <persName role="editor" ref="http://syriaca.org/person.xml#dmichelson">David A.
                    Michelson, Vanderbilt University</persName>
               <persName role="editor" ref="http://syriaca.org/person.xml#dschwartz">Daniel L.
                    Schwartz, Texas A&amp;M University</persName>
               <persName role="editor" ref="http://syriaca.org/person.xml#jwalters">James E. Walters,
                    Rochester College</persName>
               <resp>original digitization under a Creative Commons Attribution 4.0 International License as found in https://syriaccorpus.org, distributed by Jean and Alexander Heard Library System, Vanderbilt University, Nashville, Tennessee. Downloaded on 2024-04-08.</resp>
            </respStmt>
            <respStmt>
               <persName ref="http://syriaca.org/person.xml#jwalters">James E. Walters</persName>
               <resp>TEI-XML endocing.</resp>
            </respStmt>
            <respStmt>
               <persName ref="https://orcid.org/0000-0001-5382-6322" xml:id="AvS">Annette von Stockhausen</persName>
               <resp>Conversion to CTS-compliant PTA TEI.</resp>
            </respStmt>
            <respStmt>
               <persName ref="http://syriaca.org/person.xml#gkiraz">George Kiraz</persName>
               <resp>Transcription of Syriac text.</resp>
            </respStmt>
         </titleStmt>
         <publicationStmt>
            <authority>Digital Syriac Corpus</authority>
            <distributor>Patristic Text Archive</distributor>
            <availability>
               <licence target="https://creativecommons.org/licenses/by/4.0/">Available under a Creative Commons Attribution ShareAlike 4.0 International License (The TEI XML edition is copyrighted by James E. Walters).</licence>
            </availability>
            <date>2024</date>
            <idno type="PTA">pta9999.pta067</idno>
            <idno type="DSC">https://syriaccorpus.org/122</idno>
            <idno type="TLG"><!--TLG-ID--></idno>
            <idno type="CPG"><!--CPG-ID--></idno>
            <idno type="BHG"><!--BHG-ID--></idno>
            <idno type="Pinakes-Oeuvre"><!--Pinnakes-Oeuvre ID--></idno>
         </publicationStmt>
         <sourceDesc xml:id="sourceDesc1">
            <listBibl>
               <biblStruct>
                  <monogr>
                     <editor>
                        <forename>G. H.</forename>
                        <surname>Gwilliam</surname>
                     </editor>
                     <editor>
                        <forename>J.</forename>
                        <surname>Pinkerton</surname>
                     </editor>
                     <editor>
                        <forename>John</forename>
                        <surname>Gwynn</surname>
                     </editor>
                     <title level="m">The New Testament in Syriac [<foreign xml:lang="syr">ܕܝܬܝܩܐ ܚܕܬܐ ܕܡܪܢ ܝܫܘܥ
                            ܡܫܝܚܐ</foreign>]</title>
                     <idno type="URI">http://syriaca.org/bibl/2491</idno>
                     <idno type="zotero">1049</idno>
                     <idno type="URI">http://zotero.org/groups/392292/items/N4KFR4M9</idno>
                     <ref target="https://archive.org/details/newtestamentinsy00lond"/>
                     <imprint>
                        <pubPlace>London</pubPlace>
                        <publisher>British and Foreign Bible Society</publisher>
                        <date>1905</date>
                     </imprint>
                  </monogr>
               </biblStruct>
            </listBibl>
         </sourceDesc>
      </fileDesc>
      <encodingDesc>
         <refsDecl n="CTS">
            <cRefPattern n="verse"
                         matchPattern="(.+).(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1']/tei:div[@n='$2'])"/>
            <cRefPattern n="chapter"
                         matchPattern="(.+)"
                         replacementPattern="#xpath(/tei:TEI/tei:text/tei:body/tei:div[@type='edition']/tei:div[@n='$1'])"/>
         </refsDecl>
         <refsDecl xml:id="biblical">
            <cRefPattern matchPattern="(.+):(.+):([0-9]+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3,$4/$1">
               <p>For references to the Septuagint LXX is used as abbreviation, for references to the New Testament NA is used as abbreviation for the version, for references to the Vulgata Vg is used as abbrevation, for references to the Peshitta PES is used as abbrevation, for references to the Hexapla Hexapla is used as abbreviation.</p>
               <p>Noted are references to a biblical book, chapter, verse, sc. LXX:Gn:1:1; also possible: LXX:Gn:1:1-3 for a sequence of verses or LXX:Gn:1:1.3 for two verses not following each other.</p>
               <p>The following abbreviations are used: Gn, Ex, Lv, Num, Dt, Jos, Judg, Rt, 1Sa, 2Sa, 1Ko, 2Ko, 1Chr, 2Chr, 3Esr, Esr, Est, Jdt, Tob, 1Mak, 2Mak, 3Mak, 4Mak, Ps, Oden, Prov, Eccl, Song, Job, Wis, Sir, PsSal, Hos, Am, Mi, Joel, Ob, Jon, Nah, Hab, Zeph, Hag, Sach, Mal, Is, Jr, Bar, Lam, EpistJer, Hes, Sus, Dn, Bel; Mt, Mk, Lk, Jn, Act, Rom, 1Cor, 2Cor, Gal, Eph, Phil, Col, 1Th, 2Th, 1Tim, 2Tim, Tt, Phm, Heb, Jak, 1P, 2P, 1Jn, 2Jn, 3Jn, Jud, Rev.</p>
            </cRefPattern>
            <cRefPattern matchPattern="(.+):(.+):([0-9]+)[\-\.]*[0-9]*"
                         replacementPattern="https://www.bibelwissenschaft.de/bibelstelle/$2$3/$1">
               <p>Noted are references to a biblical book and chapter, sc. LXX:Gn:1; also possible: LXX:Gn:1-3 for a sequence of chapters or LXX:Gn:1.3 for two chapters not following each other.</p>
            </cRefPattern>
            <cRefPattern matchPattern="(.+):(.+)"
                         replacementPattern="https://www.bibelwissenschaft.de/bibelstelle/$2/$1">
               <p>Noted are references to a biblical book, sc. LXX:Gn.</p>
            </cRefPattern>
         </refsDecl>
         <refsDecl xml:id="pta">
            <cRefPattern matchPattern="(.+)" replacementPattern="https://pta.bbaw.de/text/$1">
               <p>References to PTA-CTS-URNs</p>
            </cRefPattern>
         </refsDecl>
         <refsDecl xml:id="perseus">
            <cRefPattern matchPattern="(.+)"
                         replacementPattern="https://scaife.perseus.org/reader/$1">
               <p>References to Perseus-CTS-URNs</p>
            </cRefPattern>
         </refsDecl>
         <editorialDecl>
            <interpretation>
               <p>
        This file is encoded according to the guidelines of the Patristic Text Archive (PTA). See <ref target="https://pta.bbaw.de/project/encoding-guidelines">https://pta.bbaw.de/project/encoding-guidelines</ref> and <ref target="https://doi.org/10.5281/zenodo.3737666">https://doi.org/10.5281/zenodo.3737666</ref>.
    </p>
               <p xml:id="biblical-quotations" ana="not-annotated not-identified">
        Biblical quotations are not annotated and not referenced. References follow the scheme declared <ref target="#biblical">above</ref>.
    </p>
               <p xml:id="other-references" ana="not-annotated not-identified">
        Other references are not annotated and not referenced. References to texts in the PTA follow the scheme declared <ref target="#pta">above (pta)</ref>, references to texts available in the <ref target="https://scaife.perseus.org/">Perseus Digital Library</ref> follow the scheme declared <ref target="#perseus">above (perseus)</ref>. If the referenced text is not available in either repository, the reference for the referenced text is given in the attribute @source in the form “Authorabbrev_Workabbrev_Location”; ancient Greek authors should be referenced according to the lists of H. G. Liddell/R. Scott/H. S. Jones, A Greek - English Lexicon, Oxford 1968 (9th edition) and G. W. H. Lampe, A Patristic Greek Lexicon, Oxford 1987 (3rd edition), for Latin ones the abbreviations of the Thesaurus Linguae Latinae (cf. Index librorum scriptorum inscriptionum ex quibus exempla afferuntur) should be used, with dots in the abbreviations deleted without replacement.
    </p>
               <p xml:id="persons" ana="not-annotated not-identified">
        Persons are not annotated and not referenced with IDs according to the <ref target="https://github.com/PatristicTextArchive/tipnr_data">TIPNR - Tyndale Individualised Proper Names with all References</ref> list for biblical persons and IDs of <ref target="https://github.com/PatristicTextArchive/pta_metadata/blob/main/pta_persons.json">PTA persons index</ref> for all other persons.
    </p>
               <p xml:id="groups" ana="not-annotated not-identified">
        Groups of persons and organisations are not annotated and not referenced with IDs according to the IDs of <ref target="https://github.com/PatristicTextArchive/pta_metadata/blob/main/pta_groups.json">PTA groups index</ref> for all other groups.
    </p>
               <p xml:id="places" ana="not-annotated not-identified">
        Places are not annotated and not referenced with <ref target="https://pleiades.stoa.org/">Pleiades Gazetteer</ref> IDs.
    </p>
            </interpretation>
            <normalization>
               <p><!--Usage of capitalisation, ν-ephelkystikon, σ: οὕτως, Iota subscriptum/adscriptum, Trema, Enclitics, apostroph/elisions, number signs, splitting of words, nomina sacra, ...--></p>
            </normalization>
            <punctuation>
               <p><!--Usage (and/or normalisation) of full stop, comma, semicolon, question mark, dash and parenthesis--></p>
            </punctuation>
         </editorialDecl>
         <classDecl>
            <taxonomy xml:id="comphistsem">
               <bibl>
        Text Type Classification by <ref target="https://www.comphistsem.org/46.html">"Computational Historical Semantics</ref>
               </bibl>
            </taxonomy>
            <taxonomy xml:id="editionstatus">
               <bibl>
        Patristic Text Archive Status of edition
    </bibl>
               <category xml:id="critical-edition">
                  <catDesc>
        Critical edition in which the text-critical variants have been encoded.
        </catDesc>
               </category>
               <category xml:id="critical-edition-no-app">
                  <catDesc>
        Critical edition in which the text-critical variants have not been encoded, e.g. because it is a retro-digitisation of a printed critical edition and for copyright reasons the apparatus cannot be included in the retro-digitisation.
        </catDesc>
               </category>
               <category xml:id="critical-edition-outdated">
                  <catDesc>
            Edition which notes text-critical variants, but does not, for example, comprehensively include the manuscripts.
        </catDesc>
               </category>
               <category xml:id="pre-critical-edition">
                  <catDesc>
            Pre-modern editions (e.g. editions in the Patrologia Graeca or Latina)
        </catDesc>
               </category>
            </taxonomy>
            <taxonomy xml:id="annotationstatus">
               <bibl>
        Patristic Text Archive Status of annotation
    </bibl>
               <category xml:id="fully-annotated">
                  <catDesc>
        All instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="partially-annotated">
                  <catDesc>
        Some instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="not-annotated">
                  <catDesc>
        No instances of a phenomenon (e.g. biblical quotations, persons, places) are encoded with the respective element.
        </catDesc>
               </category>
               <category xml:id="fully-identified">
                  <catDesc>
        All encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
               <category xml:id="partially-identified">
                  <catDesc>
        Some encoded instances of a phenomenon (e.g. biblical quotations, persons, places) are identified with the respective norm data
        </catDesc>
               </category>
               <category xml:id="not-identified">
                  <catDesc>
        No encoded instances of a phenomenon (e.g. biblical quotations, persons, places) are identified with the respective norm data.
        </catDesc>
               </category>
            </taxonomy>
         </classDecl>
         <schemaRef key="v3"
                    url="https://raw.githubusercontent.com/PatristicTextArchive/Schema/master/tei-pta.rng"/>
      </encodingDesc>
      <profileDesc>
         <creation>
            <date notBefore="0350" notAfter="0450">Translated from Greek into Syriac in late 4th/early 5th century</date>
            <placeName ref="http://pleiades.stoa.org/places/"><!--Correct place needs to be filled in and referenced.--></placeName>
         </creation>
         <textClass>
            <keywords scheme="#comphistsem">
               <term>Biblical</term>
            </keywords>
            <keywords scheme="#editionstatus">
               <term>critical-edition-outdated</term>
            </keywords>
         </textClass>
      </profileDesc>
      <revisionDesc status="draft">
         <change when="2023-05-22" who="#AvS">
          Updated file to comply with version 3.0 of <ref target="https://github.com/PatristicTextArchive/Schema">TEI-PTA-Schema</ref>
         </change>
         <change when="2024-04-08" who="#AvS">Converted to PTA encoding guidelines</change>
         <change when="2018-05-01" who="http://syriaca.org/person.xml#jwalters">Edited source information, status, and type of text</change>
         <change when="2017-07-05" who="http://syriaca.org/person.xml#jwalters">Edited text
                structure</change>
         <change when="2017-04-25" who="http://syriaca.org/person.xml#jwalters">Created:
                file</change>
      </revisionDesc>
   </teiHeader>
   <text>
      <body>
         <div type="edition"
              xml:lang="syc"
              n="urn:cts:pta:pta9999.pta067.pta-syc1">
            <head>
               <title>ܦܪܟܣܣ ܕܬܪܥܣܪ ܫܠܝ̈ܚܐ ܛܘܒ̈ܢܐ</title>
            </head>
            <div type="textpart" subtype="chapter" n="1">
               <milestone unit="SyrChapter" n="1"/>
               <div type="textpart" subtype="verse" n="1">
                  <p>ܟ݁ܬ݂ܳܒ݂ܳܐ ܩܰܕ݂ܡܳܝܳܐ ܟ݁ܶܬ݂ܒ݁ܶܬ݂ ܐܳܘ ܬ݁ܶܐܳܘܦ݂ܺܝܠܶܐ ܆ ܥܰܠ
                    ܟ݁ܽܠܗܶܝܢ ܐܰܝܠܶܝܢ ܕ݁ܫܰܪܺܝ ܡܳܪܰܢ ܝܶܫܽܘܥ ܡܫܺܝܚܳܐ ܠܡܶܥܒ݁ܰܕ݂ ܘܰܠܡܰܠܳܦ݂ܽܘ ܇</p>
               </div>
               <div type="textpart" subtype="verse" n="2">
                  <p>ܥܕ݂ܰܡܳܐ ܠܝܰܘܡܳܐ ܗܰܘ ܕ݁ܒ݂ܶܗ ܐܶܣܬ݁ܰܠܰܩ . ܡܶܢ ܒ݁ܳܬ݂ܰܪ ܕ݁ܦ݂ܰܩܶܕ݂
                    ܗ̱ܘܳܐ ܐܶܢܽܘܢ ܠܰܫܠܺܝܚܶܐ̈ ܇ ܐܰܝܠܶܝܢ ܕ݁ܰܓ݂ܒ݂ܳܐ ܒ݁ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="3">
                  <p>ܗܳܢܽܘܢ ܕ݁ܳܐܦ݂ ܚܰܘܺܝ ܠܗܽܘܢ ܢܰܦ݂ܫܶܗ ܟ݁ܰܕ݂ ܚܰܝ ܡܶܢ ܒ݁ܳܬ݂ܰܪ ܕ݁ܚܰܫ
                    ܇ ܒ݁ܳܐܬ݂ܘܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܒ݁ܝܰܘܡܺܝܢ̈ ܐܰܪܒ݁ܥܺܝܢ . ܟ݁ܰܕ݂ ܡܶܬ݂ܚܙܶܐ ܗ̱ܘܳܐ ܠܗܽܘܢ
                    ܂ ܘܳܐܡܰܪ ܥܰܠ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="4">
                  <p>ܘܟ݂ܰܕ݂ ܐܶܟ݂ܰܠ ܥܰܡܗܽܘܢ ܠܰܚܡܳܐ ܆ ܦ݁ܰܩܶܕ݂ ܐܶܢܽܘܢ ܕ݁ܡܶܢ ܐܽܘܪܺܫܠܶܡ
                    ܠܳܐ ܢܶܦ݂ܪܩܽܘܢ ܇ ܐܶܠܳܐ ܕ݁ܰܢܩܰܘܽܘܢ ܠܫܽܘܘ̱ܕ݁ܳܝܶܗ ܕ݁ܰܐܒ݂ܳܐ . ܗܰܘ ܕ݁ܰܫܡܰܥܬ݁ܽܘܢ ܡܶܢܝ
                    .</p>
               </div>
               <div type="textpart" subtype="verse" n="5">
                  <p>ܕ݁ܝܽܘܚܰܢܳܢ ܐܰܥܡܶܕ݂ ܒ݁ܡܰܝܳܐ̈ ܆ ܘܰܐܢ̱ܬ݁ܽܘܢ ܬ݁ܶܥܡܕ݂ܽܘܢ ܂
                    ܒ݁ܪܽܘܚܳܐ ܕ݁ܩܽܘܕ݂ܫܳܐ . ܠܳܐ ܒ݁ܳܬ݂ܰܪ ܝܰܘܡܳܬ݂ܳܐ̈ ܣܰܓ݁ܺܝܶܐܐ̈ .</p>
               </div>
               <div type="textpart" subtype="verse" n="6">
                  <p>ܗܶܢܽܘܢ ܕ݁ܶܝܢ ܟ݁ܰܕ݂ ܟ݁ܢܺܝܫܺܝܢ ܆ ܫܰܐܠܽܘܗ̱ܝ ܂ ܘܳܐܡܪܺܝܢ ܠܶܗ .
                    ܡܳܪܰܢ ܁ ܐܶܢ ܒ݁ܗܳܢܳܐ ܙܰܒ݂ܢܳܐ ܡܰܦ݂ܢܶܐ ܐܰܢ̱ܬ݁ ܡܰܠܟ݁ܽܘܬ݂ܳܐ ܠܺܐܝܣܪܳܝܶܠ .</p>
               </div>
               <div type="textpart" subtype="verse" n="7">
                  <p>ܐܳܡܰܪ ܠܗܽܘܢ ܗܽܘ . ܠܳܐ ܗ̱ܘܳܬ݂ ܕ݁ܺܝܠܟ݂ܽܘܢ ܗܳܕ݂ܶܐ ܠܡܶܕ݁ܰܥ
                    ܙܰܒ݂ܢܳܐ ܐܰܘ ܙܰܒ݂ܢܶܐ̈ ܇ ܐܰܝܠܶܝܢ ܕ݁ܰܐܒ݂ܳܐ ܣܳܡ ܐܶܢܽܘܢ ܒ݁ܫܽܘܠܛܳܢܳܐ ܕ݁ܢܰܦ݂ܫܶܗ .</p>
               </div>
               <div type="textpart" subtype="verse" n="8">
                  <p>ܐܶܠܳܐ ܟ݁ܰܕ݂ ܬ݁ܺܐܬ݂ܶܐ ܪܽܘܚܳܐ ܕ݁ܩܽܘܕ݂ܫܳܐ ܥܠܰܝܟ݁ܽܘܢ ܆ ܬ݁ܩܰܒ݁ܠܽܘܢ
                    ܚܰܝܠܳܐ ܂ ܘܬ݂ܶܗܘܽܘܢ ܠܺܝ ܣܳܗܕ݁ܶܐ̈ . ܒ݁ܽܐܘܪܺܫܠܶܡ ܘܰܒ݂ܟ݂ܽܠܳܗ ܝܺܗܽܘܕ݂ . ܘܳܐܦ݂ ܒ݁ܶܝܬ݂
                    ܫܳܡܪܳܝܶܐ̈ . ܘܰܥܕ݂ܰܡܳܐ ܠܣܰܘܦ݁ܶܝܗ̈ ܕ݁ܰܐܪܥܳܐ .</p>
               </div>
               <div type="textpart" subtype="verse" n="9">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܟ݁ܰܕ݂ ܚܳܙܶܝܢ ܠܶܗ ܂ ܐܶܣܬ݁ܰܠܰܩ . ܘܰܥܢܳܢܳܐ
                    ܩܰܒ݁ܶܠܬ݂ܶܗ ܂ ܘܶܐܬ݂ܟ݁ܰܣܺܝ ܡܶܢ ܥܰܝܢܰܝܗܽܘܢ̈ .</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܚܳܝܪܺܝܢ ܗ̱ܘܰܘ ܒ݁ܰܫܡܰܝܳܐ ܁ ܟ݁ܰܕ݂ ܗܽܘ ܐܳܙܶܠ ܗ̱ܘܳܐ ܆
                    ܐܶܫܬ݁ܟ݂ܰܚܘ ܬ݁ܪܶܝܢ̈ ܓ݁ܰܒ݂ܪܺܝܢ̈ ܩܳܝܡܺܝܢ ܠܘܳܬ݂ܗܽܘܢ ܂ ܒ݁ܰܠܒ݂ܽܘܫܶܐ ܚܶܘܳܪܳܐ .</p>
               </div>
               <div type="textpart" subtype="verse" n="11">
                  <p>ܘܳܐܡܪܺܝܢ ܠܗܽܘܢ . ܓ݁ܰܒ݂ܪܶܐ̈ ܓ݁ܠܺܝܠܳܝܶܐ̈ ܆ ܡܳܢܳܐ ܩܳܝܡܺܝܢ
                    ܐܢ̱ܬ݁ܽܘܢ ܘܚܳܝܪܺܝܢ ܒ݁ܰܫܡܰܝܳܐ . ܗܳܢܳܐ ܝܶܫܽܘܥ ܕ݁ܶܐܣܬ݁ܰܠܰܩ ܡܶܢܟ݂ܽܘܢ ܠܰܫܡܰܝܳܐ ܆
                    ܗܳܟ݂ܰܢܳܐ ܢܺܐܬ݂ܶܐ ܂ ܐܰܝܟ݂ ܡܳܐ ܕ݁ܰܚܙܰܝܬ݁ܽܘܢܳܝܗ̱ܝ ܕ݁ܰܣܠܶܩ ܠܰܫܡܰܝܳܐ ܀</p>
               </div>
               <div type="textpart" subtype="verse" n="12">
                  <p>ܘܡܶܢ ܒ݁ܳܬ݂ܰܪܟ݁ܶܢ ܁ ܗܦ݂ܰܟ݂ܘ ܠܗܽܘܢ ܠܽܐܘܪܺܫܠܶܡ ܇ ܡܶܢ ܛܽܘܪܳܐ
                    ܕ݁ܡܶܬ݂ܩܪܶܐ ܕ݁ܒ݂ܶܝܬ݂ ܙܰܝܬ݁ܶܐ̈ . ܕ݁ܺܐܝܬ݂ܰܘܗ̱ܝ ܥܰܠ ܓ݁ܶܢ̱ܒ݂ ܐܽܘܪܺܫܠܶܡ . ܘܦ݂ܰܪܺܝܩ
                    ܡܶܢܳܗ ܐܰܝܟ݂ ܫܰܒ݂ܥܳܐ ܐܶܣܛܕ݂ܰܘܳܢ̈ .</p>
               </div>
               <div type="textpart" subtype="verse" n="13">
                  <p>ܘܡܶܢ ܒ݁ܳܬ݂ܰܪ ܕ݁ܥܰܠܘ ܆ ܣܠܶܩܘ ܠܗܽܘܢ ܠܥܶܠܺܝܬ݂ܳܐ ܗܳܝ ܕ݁ܗܳܘܶܝܢ
                    ܗ̱ܘܰܘ ܒ݁ܳܗ . ܦ݁ܶܛܪܳܘܣ ܘܝܽܘܚܰܢܳܢ . ܘܝܰܥܩܽܘܒ݂ ܘܰܐܢܕ݁ܪܶܐܘܳܣ . ܘܦ݂ܺܝܠܺܝܦ݁ܳܘܣ
                    ܘܬ݂ܳܐܘܡܰܐ . ܘܡܰܬ݁ܰܝ ܘܒ݂ܰܪ ܬ݁ܽܘܠܡܰܝ . ܘܝܰܥܩܽܘܒ݂ ܒ݁ܰܪ ܚܰܠܦ݂ܰܝ . ܘܫܶܡܥܽܘܢ ܛܰܢܳܢܳܐ .
                    ܘܺܝܗܽܘܕ݂ܳܐ ܒ݁ܰܪ ܝܰܥܩܽܘܒ݂ .</p>
               </div>
               <div type="textpart" subtype="verse" n="14">
                  <p>ܗܳܠܶܝܢ ܟ݁ܽܠܗܽܘܢ ܆ ܐܰܟ݂ܚܕ݂ܳܐ ܐܰܡܺܝܢܺܝܢ ܗ̱ܘܰܘ ܒ݁ܰܨܠܽܘܬ݂ܳܐ
                    ܒ݁ܰܚܕ݂ܳܐ ܢܦ݂ܶܫ ܇ ܥܰܡ ܢܶܫܶܐ̈ . ܘܥܰܡ ܡܰܪܝܰܡ ܁ ܐܶܡܶܗ ܕ݁ܝܶܫܽܘܥ . ܘܥܰܡ ܐܰܚܰܘܗ̱ܝ̈
                    ܀</p>
               </div>
               <div type="textpart" subtype="verse" n="15">
                  <p>ܘܰܒ݂ܗܽܘܢ ܒ݁ܝܰܘܡܳܬ݂ܳܐ̈ ܗܳܢܽܘܢ ܆ ܩܳܡ ܫܶܡܥܽܘܢ ܟ݁ܺܐܦ݂ܳܐ ܡܶܨܥܰܬ݂
                    ܬ݁ܰܠܡܺܝܕ݂ܶܐ̈ . ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܟ݁ܶܢܫܳܐ ܕ݁ܐ̱ܢܳܫܳܐ ܐܰܝܟ݂ ܡܳܐܐ ܘܥܶܣܪܺܝܢ .
                    ܘܶܐܡܰܪ .</p>
               </div>
               <div type="textpart" subtype="verse" n="16">
                  <p>ܓ݁ܰܒ݂ܪܶܐ̈ ܐܰܚܰܝܢ̈ ܆ ܙܳܕ݂ܶܩ ܗ̱ܘܳܐ ܕ݁ܢܶܬ݂ܡܰܠܶܐ ܟ݁ܬ݂ܳܒ݂ܳܐ ܇
                    ܐܰܝܢܳܐ ܕ݁ܩܰܕ݁ܶܡ ܐܶܡܰܪ ܪܽܘܚܳܐ ܕ݁ܩܽܘܕ݂ܫܳܐ ܒ݁ܦ݂ܽܘܡܶܗ ܕ݁ܕ݂ܰܘܺܝܕ݂ ܇ ܥܰܠ ܝܺܗܽܘܕ݂ܳܐ ܗܰܘ
                    ܕ݁ܰܗܘܳܐ ܡܕ݂ܰܒ݁ܪܳܢܳܐ ܠܗܳܢܽܘܢ ܕ݁ܶܐܚܰܕ݂ܘ ܠܝܶܫܽܘܥ .</p>
               </div>
               <div type="textpart" subtype="verse" n="17">
                  <p>ܡܶܛܽܠ ܕ݁ܰܡܢܶܐ ܗ̱ܘܳܐ ܥܰܡܰܢ . ܘܺܐܝܬ݂ ܗ̱ܘܳܐ ܠܶܗ ܦ݁ܶܣܳܐ
                    ܒ݁ܬ݂ܶܫܡܶܫܬ݁ܳܐ ܗܳܕ݂ܶܐ .</p>
               </div>
               <div type="textpart" subtype="verse" n="18">
                  <p>ܗܳܢܰܘ ܕ݁ܰܩܢܳܐ ܠܶܗ ܩܪܺܝܬ݂ܳܐ ܡܶܢ ܐܰܓ݂ܪܳܐ ܕ݁ܰܚܛܺܝܬ݂ܳܐ . ܘܰܢܦ݂ܰܠ
                    ܥܰܠ ܐܰܦ݁ܰܘܗ̱ܝ̈ ܥܰܠ ܐܰܪܥܳܐ ܆ ܘܶܐܬ݂ܦ݁ܪܶܬ݂ ܡܶܢ ܡܨܰܥܬ݂ܶܗ . ܘܶܐܬ݂ܶܐܫܶܕ݂ ܟ݁ܽܠܶܗ
                    ܓ݁ܘܳܝܶܗ .</p>
               </div>
               <div type="textpart" subtype="verse" n="19">
                  <p>ܘܗܺܝ ܗܳܕ݂ܶܐ ܐܶܬ݂ܝܰܕ݂ܥܰܬ݂ ܠܟ݂ܽܠܗܽܘܢ ܕ݁ܥܳܡܪܺܝܢ ܒ݁ܽܐܘܪܺܫܠܶܡ .
                    ܘܗܳܟ݂ܰܢܳܐ ܐܶܬ݂ܩܰܪܝܰܬ݂ ܩܪܺܝܬ݂ܳܐ ܗܳܝ ܒ݁ܠܶܫܳܢܶܗ ܕ݁ܰܐܬ݂ܪܳܐ ܁ ܚܩܰܠ ܕ݁ܡܳܐ .
                    ܕ݁ܺܐܝܬ݂ܰܘܗ̱ܝ ܬ݁ܽܘܪܓ݁ܳܡܳܗ ܩܽܘܪܝܰܬ݂ ܕ݁ܶܡ .</p>
               </div>
               <div type="textpart" subtype="verse" n="20">
                  <p>ܟ݁ܬ݂ܺܝܒ݂ ܓ݁ܶܝܪ ܒ݁ܣܶܦ݂ܪܳܐ ܕ݁ܡܰܙܡܽܘܪܶܐ̈ ܆ ܕ݁ܕ݂ܰܝܪܶܗ ܬ݁ܶܗܘܶܐ
                    ܚܰܪܒ݁ܳܐ ܆ ܘܥܳܡܽܘܪ ܠܳܐ ܢܶܗܘܶܐ ܒ݁ܳܗ . ܘܬ݂ܶܫܡܶܫܬ݁ܶܗ ܢܶܣܰܒ݂ ܐ̱ܚܪܺܝܢ .</p>
               </div>
               <div type="textpart" subtype="verse" n="21">
                  <p>ܘܳܠܝܳܐ ܗ̱ܝ ܗܳܟ݂ܺܝܠ ܠܚܰܕ݂ ܡܶܢ ܗܳܠܶܝܢ ܓ݁ܰܒ݂ܪܶܐ̈ ܇ ܕ݁ܰܗܘܰܘ
                    ܥܰܡܰܢ ܒ݁ܗܳܢܳܐ ܙܰܒ݂ܢܳܐ ܟ݁ܽܠܶܗ ܇ ܕ݁ܒ݂ܶܗ ܥܰܠ ܘܰܢܦ݂ܰܩ ܥܠܰܝܢ ܡܳܪܰܢ ܝܶܫܽܘܥ ܇</p>
               </div>
               <div type="textpart" subtype="verse" n="22">
                  <p>ܕ݁ܰܐܩܶܦ݂ ܡܶܢ ܡܰܥܡܽܘܕ݂ܺܝܬ݂ܶܗ ܕ݁ܝܽܘܚܰܢܳܢ ܇ ܥܕ݂ܰܡܳܐ ܠܝܰܘܡܳܐ
                    ܕ݁ܶܐܣܬ݁ܰܠܰܩ ܡܶܢ ܠܘܳܬ݂ܰܢ ܆ ܕ݁ܗܽܘ ܢܶܗܘܶܐ ܥܰܡܰܢ ܣܳܗܕ݁ܳܐ ܕ݁ܰܩܝܳܡܬ݁ܶܗ .</p>
               </div>
               <div type="textpart" subtype="verse" n="23">
                  <p>ܘܰܐܩܺܝܡܘ ܬ݁ܪܶܝܢ̈ . ܠܝܰܘܣܶܦ݂ ܁ ܕ݁ܡܶܬ݂ܩܪܶܐ ܒ݁ܰܪܫܰܒ݁ܳܐ ܁
                    ܕ݁ܶܐܫܬ݁ܰܡܺܝ ܝܽܘܣܛܳܘܣ ܆ ܘܰܠܡܰܬ݁ܺܝܰܐ .</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܨܰܠܺܝܘ ܂ ܐܶܡܰܪܘ . ܐܰܢ̱ܬ݁ ܡܳܪܝܳܐ ܝܳܕ݂ܰܥ
                    ܕ݁ܰܒ݂ܠܶܒ݁ܰܘܳܬ݂ܳܐ̈ ܕ݁ܟ݂ܽܠ ܇ ܚܰܘܳܐ ܚܰܕ݂ ܐܰܝܢܳܐ ܕ݁ܓ݂ܳܒ݂ܶܐ ܐܰܢ̱ܬ݁ ܡܶܢ ܗܳܠܶܝܢ
                    ܬ݁ܪܰܝܗܽܘܢ̈ ܇</p>
               </div>
               <div type="textpart" subtype="verse" n="25">
                  <p>ܕ݁ܗܽܘ ܢܩܰܒ݁ܶܠ ܦ݁ܶܣܳܐ ܕ݁ܬ݂ܶܫܡܶܫܬ݁ܳܐ ܇ ܘܰܫܠܺܝܚܽܘܬ݂ܳܐ ܕ݁ܡܶܢܳܗ
                    ܦ݁ܪܰܩ ܝܺܗܽܘܕ݂ܳܐ ܂ ܕ݁ܢܺܐܙܰܠ ܠܶܗ ܠܰܐܬ݂ܪܶܗ .</p>
               </div>
               <div type="textpart" subtype="verse" n="26">
                  <p>ܘܰܐܪܡܺܝܘ ܦܶܨܶܐ̈ ܆ ܘܣܶܠܩܰܬ݂ ܠܡܰܬ݁ܺܝܰܐ . ܘܶܐܬ݂ܡܢܺܝ ܥܰܡ
                    ܚܕ݂ܰܥܣܰܪ ܫܠܺܝܚܶܐ̈ ܀</p>
               </div>
            </div>
            <div type="textpart" subtype="chapter" n="2">
               <milestone unit="SyrChapter" n="2"/>
               <div type="textpart" subtype="verse" n="1">
                  <p>ܘܟ݂ܰܕ݂ ܐܶܬ݂ܡܰܠܺܝܘ ܝܰܘܡܳܬ݂ܳܐ̈ ܕ݁ܦ݁ܶܢܛܺܩܳܘܣܛܺܐ ܆ ܟ݁ܰܕ݂
                    ܟ݁ܢܺܝܫܺܝܢ ܗ̱ܘܰܘ ܟ݁ܽܠܗܽܘܢ ܐܰܟ݂ܚܕ݂ܳܐ ܆</p>
               </div>
               <div type="textpart" subtype="verse" n="2">
                  <p>ܗܘܳܐ ܡܶܢ ܫܶܠܝܳܐ ܡܶܢ ܫܡܰܝܳܐ ܁ ܩܳܠܳܐ ܂ ܐܰܝܟ݂ ܪܽܘܚܳܐ ܥܰܙܺܝܙܬ݁ܳܐ
                    . ܘܶܐܬ݂ܡܠܺܝ ܗ̱ܘܳܐ ܡܶܢܶܗ ܆ ܟ݁ܽܠܶܗ ܒ݁ܰܝܬ݁ܳܐ ܗܰܘ ܕ݁ܒ݂ܶܗ ܝܳܬ݂ܒ݁ܺܝܢ ܗ̱ܘܰܘ .</p>
               </div>
               <div type="textpart" subtype="verse" n="3">
                  <p>ܘܶܐܬ݂ܚܙܺܝܘ ܠܗܽܘܢ ܠܶܫܳܢܶܐ̈ ܕ݁ܡܶܬ݂ܦ݁ܰܠܓ݂ܺܝܢ ܗ̱ܘܰܘ ܐܰܝܟ݂ ܢܽܘܪܳܐ
                    . ܘܺܝܬ݂ܶܒ݂ܘ ܥܰܠ ܚܰܕ݂ ܚܰܕ݂ ܡܶܢܗܽܘܢ .</p>
               </div>
               <div type="textpart" subtype="verse" n="4">
                  <p>ܘܶܐܬ݂ܡܠܺܝܘ ܟ݁ܽܠܗܽܘܢ ܒ݁ܪܽܘܚܳܐ ܕ݁ܩܽܘܕ݂ܫܳܐ . ܘܰܐܩܶܦ݂ܘ ܗ̱ܘܰܘ
                    ܠܰܡܡܰܠܳܠܽܘ ܒ݁ܠܶܫܳܢ ܠܶܫܳܢ ܆ ܐܰܝܟ݂ ܡܳܐ ܕ݁ܪܽܘܚܳܐ ܝܳܗܶܒ݂ ܗ̱ܘܳܐ ܠܗܽܘܢ ܠܰܡܡܰܠܳܠܽܘ
                    .</p>
               </div>
               <div type="textpart" subtype="verse" n="5">
                  <p>ܐܺܝܬ݂ ܗ̱ܘܰܘ ܕ݁ܶܝܢ ܓ݁ܰܒ݂ܪܶܐ̈ ܕ݁ܥܳܡܪܺܝܢ ܒ݁ܽܐܘܪܺܫܠܶܡ ܕ݁ܕ݂ܳܚܠܺܝܢ
                    ܡܶܢ ܐܰܠܳܗܳܐ ܆ ܝܺܗܽܘܕ݂ܳܝܶܐ̈ ܁ ܡܶܢ ܟ݁ܽܠ ܥܰܡ̱ܡܶܐ̈ ܕ݁ܰܬ݂ܚܶܝܬ݂ ܫܡܰܝܳܐ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܗܘܳܐ ܩܳܠܳܐ ܗܰܘ ܆ ܟ݁ܢܰܫ ܟ݁ܽܠܶܗ ܥܰܡܳܐ ܘܶܐܫܬ݁ܓ݂ܶܫ . ܡܶܛܽܠ
                    ܕ݁ܫܳܡܰܥ ܗ̱ܘܳܐ ܐ̱ܢܳܫ ܐ̱ܢܳܫ ܡܶܢܗܽܘܢ ܕ݁ܰܡܡܰܠܠܺܝܢ ܗ̱ܘܰܘ ܒ݁ܠܶܫܳܢܰܝܗܽܘܢ̈ .</p>
               </div>
               <div type="textpart" subtype="verse" n="7">
                  <p>ܬ݁ܰܗܺܝܪܺܝܢ ܗܘܰܘ ܕ݁ܶܝܢ ܟ݁ܽܠܗܽܘܢ ܘܡܶܬ݁ܕ݁ܰܡܪܺܝܢ ܁ ܟ݁ܰܕ݂ ܐܳܡܪܺܝܢ
                    ܗ̱ܘܰܘ ܚܰܕ݂ ܠܚܰܕ݂ ܆ ܗܳܠܶܝܢ ܟ݁ܽܠܗܽܘܢ ܕ݁ܰܡܡܰܠܠܺܝܢ ܇ ܠܳܐ ܗܳܐ ܓ݁ܠܺܝܠܳܝܶܐ̈ ܐܶܢܽܘܢ
                    ܆</p>
               </div>
               <div type="textpart" subtype="verse" n="8">
                  <p>ܐܰܝܟ݁ܰܢܳܐ ܚܢܰܢ ܫܳܡܥܺܝܢ ܚ̱ܢܰܢ ܐ̱ܢܳܫ ܐ̱ܢܳܫ ܠܶܫܳܢܶܗ ܕ݁ܒ݂ܶܗ
                    ܝܺܠܺܝܕ݂ܺܝܢ ܚ̱ܢܰܢ ܆</p>
               </div>
               <div type="textpart" subtype="verse" n="9">
                  <p>ܦ݁ܰܪܬ݂ܘܳܝܶܐ̈ ܁ ܘܡܳܕ݂ܳܝܶܐ̈ ܘܰܐܠܰܢܳܝܶܐ̈ . ܘܰܐܝܠܶܝܢ ܕ݁ܥܳܡܪܺܝܢ
                    ܒ݁ܶܝܬ݂ ܢܰܗܪܺܝܢ̈ . ܝܺܗܽܘܕ݂ܳܝܶܐ̈ ܘܩܰܦ݁ܽܘܕ݂ܩܳܝܶܐ̈ . ܘܰܕ݂ܡܶܢ ܐܰܬ݂ܪܳܐ ܕ݁ܦ݁ܳܢܛܳܘܣ ܂
                    ܘܕ݂ܰܐܣܺܝܰܐ .</p>
               </div>
               <div type="textpart" subtype="verse" n="10">
                  <p>ܘܰܕ݂ܡܶܢ ܐܰܬ݂ܪܳܐ ܕ݁ܰܦ݂ܪܽܘܓ݂ܺܝܰܐ ܘܰܕ݂ܦ݁ܰܡܦ݂ܽܘܠܺܝܰܐ .
                    ܘܰܕ݂ܡܶܨܪܶܝܢ . ܘܕ݂ܰܐܬ݂ܪܰܘܳܬ݂ܳܐ̈ ܕ݁ܠܽܘܒ݂ܺܐ ܕ݁ܩܰܪܺܝܒ݂ܺܝܢ ܠܩܽܘܪܺܝܢܺܐ . ܘܰܐܝܠܶܝܢ
                    ܕ݁ܶܐܬ݂ܰܘ ܡܶܢ ܪܽܗ̱ܘܡܺܐ . ܝܺܗܽܘܕ݂ܳܝܶܐ̈ ܁ ܘܓ݂ܺܝܽܘܪܶܐ̈ .</p>
               </div>
               <div type="textpart" subtype="verse" n="11">
                  <p>ܘܰܕ݂ܡܶܢ ܩܪܺܛܺܐ ܁ ܘܥܰܪܒ݂ܳܝܶܐ̈ . ܗܳܐ ܫܳܡܥܺܝܢ ܚ̱ܢܰܢ ܡܶܢܗܽܘܢ
                    ܕ݁ܰܡܡܰܠܠܺܝܢ ܒ݁ܠܶܫܳܢܰܝܢ̈ ܕ݁ܺܝܠܰܢ ܁ ܬ݁ܶܕ݂ܡܪܳܬ݂ܶܗ̈ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="12">
                  <p>ܡܶܬ݁ܕ݁ܰܡܪܺܝܢ ܗ̱ܘܰܘ ܕ݁ܶܝܢ ܟ݁ܽܠܗܽܘܢ ܂ ܘܬ݂ܰܘܺܝܪܺܝܢ . ܟ݁ܰܕ݂
                    ܐܳܡܪܺܝܢ ܚܰܕ݂ ܠܚܰܕ݂ ܆ ܕ݁ܡܳܢܳܐ ܗ̱ܝ ܗܳܕ݂ܶܐ ܨܒ݂ܽܘܬ݂ܳܐ .</p>
               </div>
               <div type="textpart" subtype="verse" n="13">
                  <p>ܐ̱ܚܪܳܢܶܐ̈ ܕ݁ܶܝܢ ܡܡܰܝܩܺܝܢ ܗ̱ܘܰܘ ܒ݁ܗܽܘܢ ܂ ܟ݁ܰܕ݂ ܐܳܡܪܺܝܢ ܆
                    ܗܳܠܶܝܢ ܡܶܐܪܺܝܬ݂ܳܐ ܐܶܫܬ݁ܺܝܘ ܘܰܪܘܺܝܘ ܀.܀.܀܀</p>
               </div>
               <milestone unit="SyrChapter" n="3"/>
               <div type="textpart" subtype="verse" n="14">
                  <p>ܒ݁ܳܬ݂ܰܪܟ݁ܶܢ ܩܳܡ ܫܶܡܥܽܘܢ ܟ݁ܺܐܦ݂ܳܐ ܥܰܡ ܚܕ݂ܰܥܣܰܪ ܫܠܺܝܚܺܝܢ̈ ܆
                    ܘܰܐܪܺܝܡ ܩܳܠܶܗ ܂ ܘܶܐܡܰܪ ܠܗܽܘܢ . ܓ݁ܰܒ݂ܪܶܐ̈ ܝܺܗܽܘܕ݂ܳܝܶܐ̈ ܘܟ݂ܽܠܗܽܘܢ ܕ݁ܥܳܡܪܺܝܢ
                    ܒ݁ܽܐܘܪܺܫܠܶܡ ܅ ܗܳܕ݂ܶܐ ܬ݁ܶܬ݂ܺܝܕ݂ܰܥ ܠܟ݂ܽܘܢ ܂ ܘܨܽܘܬ݂ܘ ܡܶܠܰܝ̈ .</p>
               </div>
               <div type="textpart" subtype="verse" n="15">
                  <p>ܠܳܐ ܓ݁ܶܝܪ ܐܰܝܟ݁ܰܢܳܐ ܕ݁ܰܐܢ̱ܬ݁ܽܘܢ ܣܳܒ݂ܪܺܝܢ ܗܳܠܶܝܢ ܪܘܶܝܢ ܆
                    ܕ݁ܗܳܐ ܥܕ݂ܰܡܳܐ ܠܗܳܫܳܐ ܬ݁ܠܳܬ݂ ܐܶܢܶܝܢ̈ ܫܳܥܺܝܢ̈ ܆</p>
               </div>
               <div type="textpart" subtype="verse" n="16">
                  <p>ܐܶܠܳܐ ܗܳܕ݂ܶܐ ܗ̱ܺܝ ܕ݁ܰܐܡܺܝܪܳܐ ܒ݁ܝܽܘܐܝܶܠ ܢܒ݂ܺܝܳܐ .</p>
               </div>
               <div type="textpart" subtype="verse" n="17">
                  <p>ܢܶܗܘܶܐ ܒ݁ܝܰܘܡܳܬ݂ܳܐ̈ ܐ̱ܚܪܳܝܶܐ̈ ܐܳܡܰܪ ܐܰܠܳܗܳܐ ܆ ܐܶܫܽܘܕ݂ ܪܽܘܚܝ
                    ܥܰܠ ܟ݁ܽܠ ܒ݁ܣܰܪ . ܘܢܶܬ݂ܢܰܒ݁ܽܘܢ ܒ݁ܢܰܝܟ݁ܽܘܢ̈ ܂ ܘܰܒ݂ܢܳܬ݂ܟ݂ܽܘܢ̈ . ܘܓ݂ܰܕ݁ܽܘܕ݂ܰܝܟ݁ܽܘܢ̈
                    ܚܶܙܘܳܢܶܐ̈ ܢܶܚܙܽܘܢ . ܘܩܰܫܺܝܫܰܝܟ݁ܽܘܢ̈ ܚܶܠܡܶܐ̈ ܢܶܚܠܡܽܘܢ .</p>
               </div>
               <div type="textpart" subtype="verse" n="18">
                  <p>ܘܥܰܠ ܥܰܒ݂ܕ݁ܰܝ̈ ܘܥܰܠ ܐܰܡܗܳܬ݂ܝ̈ ܐܶܫܽܘܕ݂ ܪܽܘܚܝ ܒ݁ܝܰܘܡܳܬ݂ܳܐ̈
                    ܗܳܢܽܘܢ ܂ ܘܢܶܬ݂ܢܰܒ݁ܽܘܢ .</p>
               </div>
               <div type="textpart" subtype="verse" n="19">
                  <p>ܘܶܐܬ݁ܶܠ ܐܳܬ݂ܘܳܬ݂ܳܐ̈ ܒ݁ܰܫܡܰܝܳܐ ܂ ܘܰܓ݂ܒ݂ܰܪܘܳܬ݂ܳܐ̈ ܥܰܠ ܐܰܪܥܳܐ ܂
                    ܕ݁ܡܳܐ ܘܢܽܘܪܳܐ ܘܥܶܛܪܳܐ ܕ݁ܰܬ݂ܢܳܢܳܐ .</p>
               </div>
               <div type="textpart" subtype="verse" n="20">
                  <p>ܫܶܡܫܳܐ ܢܶܬ݂ܚܰܠܰܦ݂ ܒ݁ܥܰܡܛܳܢܳܐ ܂ ܘܣܰܗܪܳܐ ܒ݁ܰܕ݂ܡܳܐ . ܥܰܕ݂ܠܳܐ
                    ܢܺܐܬ݂ܶܐ ܝܰܘܡܶܗ ܕ݁ܡܳܪܝܳܐ ܪܰܒ݁ܳܐ ܘܰܕ݂ܚܺܝܠܳܐ ܀܀</p>
               </div>
               <div type="textpart" subtype="verse" n="21">
                  <p>ܘܢܶܗܘܶܐ ܟ݁ܽܠ ܕ݁ܢܶܩܪܶܐ ܫܡܶܗ ܕ݁ܡܳܪܝܳܐ ܁ ܢܺܚܶܐ ܀</p>
               </div>
               <div type="textpart" subtype="verse" n="22">
                  <p>ܓ݁ܰܒ݂ܪܶܐ̈ ܒ݁ܢܰܝ̈ ܐܺܝܣܪܳܝܶܠ ܆ ܫܡܰܥܘ ܡܶܠܶܐ̈ ܗܳܠܶܝܢ . ܝܶܫܽܘܥ
                    ܢܳܨܪܳܝܳܐ ܆ ܓ݁ܰܒ݂ܪܳܐ ܕ݁ܡܶܢ ܐܰܠܳܗܳܐ ܐܶܬ݂ܚܙܺܝ ܠܘܳܬ݂ܟ݂ܽܘܢ ܆ ܒ݁ܚܰܝܠܶܐ̈ ܘܒ݂ܳܐܬ݂ܘܳܬ݂ܳܐ̈
                    ܘܒ݂ܰܓ݂ܒ݂ܰܪܘܳܬ݂ܳܐ̈ ܂ ܐܰܝܠܶܝܢ ܕ݁ܰܐܠܳܗܳܐ ܥܒ݂ܰܕ݂ ܒ݁ܰܝܢܳܬ݂ܟ݂ܽܘܢ ܒ݁ܺܐܝܕ݂ܶܗ . ܐܰܝܟ݂
                    ܕ݁ܰܐܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ ܆</p>
               </div>
               <div type="textpart" subtype="verse" n="23">
                  <p>ܠܗܳܢܳܐ ܕ݁ܰܦ݂ܪܺܝܫ ܗ̱ܘܳܐ ܠܳܗ ܠܗܳܕ݂ܶܐ : ܒ݁ܰܡܩܰܕ݁ܡܽܘܬ݂
                    ܝܺܕ݂ܰܥܬ݂ܶܗ ܘܰܒ݂ܨܶܒ݂ܝܳܢܶܗ ܕ݁ܰܐܠܳܗܳܐ ܆ ܐܰܫܠܶܡܬ݁ܽܘܢܳܝܗ̱ܝ ܒ݁ܺܐܝܕ݂ܰܝ̈ ܪܰܫܺܝܥܶܐ̈ .
                    ܘܰܙܩܰܦ݂ܬ݁ܽܘܢ ܂ ܘܰܩܛܰܠܬ݁ܽܘܢ .</p>
               </div>
               <div type="textpart" subtype="verse" n="24">
                  <p>ܐܰܠܳܗܳܐ ܕ݁ܶܝܢ ܐܰܩܺܝܡܶܗ . ܘܰܫܪܳܐ ܚܶܒ݂ܠܶܝܗ̈ ܕ݁ܰܫܝܽܘܠ ܆ ܡܶܛܽܠ
                    ܕ݁ܠܳܐ ܡܶܫܟ݁ܚܳܐ ܗ̱ܘܳܬ݂ ܕ݁ܢܶܬ݁ܬ݁ܚܶܕ݂ ܒ݁ܳܗ ܒ݁ܰܫܝܽܘܠ .</p>
               </div>
               <div type="textpart" subtype="verse" n="25">
                  <p>ܕ݁ܰܘܺܝܕ݂ ܓ݁ܶܝܪ ܐܶܡܰܪ ܥܠܰܘܗ̱ܝ . ܡܩܰܕ݁ܶܡ ܗ̱ܘܺܝܬ݂ ܚܳܙܶܐ ܠܡܳܪܝ
                    ܒ݁ܟ݂ܽܠܙܒ݂ܰܢ ܆ ܕ݁ܥܰܠ ܝܰܡܺܝܢܝ ܗ̱ܽܘ ܂ ܕ݁ܠܳܐ ܐܶܙܽܘܥ .</p>
               </div>
               <div type="textpart" subtype="verse" n="26">
                  <p>ܡܶܛܽܠ ܗܳܢܳܐ ܐܶܬ݂ܒ݁ܰܣܰܡ ܠܶܒ݁ܝ ܂ ܘܪܶܘܙܰܬ݂ ܬ݁ܶܫܒ݁ܽܘܚܬ݁ܝ . ܘܳܐܦ݂
                    ܦ݁ܰܓ݂ܪܝ ܢܰܓ݁ܶܢ ܥܰܠ ܣܰܒ݂ܪܳܐ .</p>
               </div>
               <div type="textpart" subtype="verse" n="27">
                  <p>ܡܶܛܽܠ ܕ݁ܠܳܐ ܫܳܒ݂ܶܩ ܐܰܢ̱ܬ݁ ܠܢܰܦ݂ܫܝ ܒ݁ܰܫܝܽܘܠ ܆ ܘܠܳܐ ܝܳܗܶܒ݂
                    ܐܰܢ̱ܬ݁ ܠܚܰܣܝܳܟ݂ ܕ݁ܢܶܚܙܶܐ ܚܒ݂ܳܠܳܐ .</p>
               </div>
               <div type="textpart" subtype="verse" n="28">
                  <p>ܓ݁ܠܰܝܬ݁ ܠܺܝ ܐܽܘܪܚܳܐ ܕ݁ܚܰܝܶܐ̈ . ܬ݁ܶܡܠܶܝܢܝ ܒ݁ܰܣܺܝܡܽܘܬ݂ܳܐ ܥܰܡ
                    ܦ݁ܰܪܨܽܘܦ݁ܳܟ݂ .</p>
               </div>
               <div type="textpart" subtype="verse" n="29">
                  <p>ܓ݁ܰܒ݂ܪܶܐ̈ ܐܰܚܰܝܢ̈ ܆ ܡܰܦ݁ܰܣ ܠܡܺܐܡܰܪ ܥܺܝܢ ܒ݁ܰܓ݂ܠܶܐ ܠܘܳܬ݂ܟ݂ܽܘܢ
                    ܇ ܥܰܠ ܪܺܝܫ ܐܰܒ݂ܳܗܳܬ݂ܳܐ̈ ܕ݁ܰܘܺܝܕ݂ . ܕ݁ܡܺܝܬ݂ ܘܳܐܦ݂ ܐܶܬ݂ܩܒ݂ܰܪ . ܘܒ݂ܶܝܬ݂ ܩܒ݂ܽܘܪܶܗ
                    ܐܺܝܬ݂ܰܘܗ̱ܝ ܠܘܳܬ݂ܰܢ ܥܕ݂ܰܡܳܐ ܠܝܰܘܡܳܢܳܐ .</p>
               </div>
               <div type="textpart" subtype="verse" n="30">
                  <p>ܢܒ݂ܺܝܳܐ ܗܘܳܐ ܓ݁ܶܝܪ . ܘܝܳܕ݂ܰܥ ܗ̱ܘܳܐ ܕ݁ܡܰܘܡܳܬ݂ܳܐ̈ ܝܺܡܳܐ ܠܶܗ
                    ܐܰܠܳܗܳܐ . ܕ݁ܡܶܢ ܦ݁ܺܐܪܶܐ̈ ܕ݁ܟ݂ܰܪܣܳܟ݂ ܇ ܐܰܘܬ݁ܶܒ݂ ܥܰܠ ܟ݁ܽܘܪܣܝܳܟ݂ .</p>
               </div>
               <div type="textpart" subtype="verse" n="31">
                  <p>ܘܩܰܕ݁ܶܡ ܚܙܳܐ ܂ ܘܡܰܠܶܠ ܥܰܠ ܩܝܳܡܬ݁ܶܗ ܕ݁ܰܡܫܺܝܚܳܐ . ܕ݁ܠܳܐ
                    ܐܶܫܬ݁ܒ݂ܶܩ ܒ݁ܰܫܝܽܘܠ ܆ ܐܳܦ݂ܠܳܐ ܦ݁ܰܓ݂ܪܶܗ ܚܙܳܐ ܚܒ݂ܳܠܳܐ .</p>
               </div>
               <div type="textpart" subtype="verse" n="32">
                  <p>ܠܗܳܢܳܐ ܝܶܫܽܘܥ ܐܰܩܺܝܡ ܐܰܠܳܗܳܐ . ܘܰܚܢܰܢ ܟ݁ܽܠܰܢ ܣܳܗܕ݁ܰܘܗ̱ܝ̈
                    .</p>
               </div>
               <div type="textpart" subtype="verse" n="33">
                  <p>ܘܗܽܘܝܽܘ ܕ݁ܰܒ݂ܝܰܡܺܝܢܶܗ ܕ݁ܰܐܠܳܗܳܐ ܐܶܬ݁ܬ݁ܪܺܝܡ : ܘܰܢܣܰܒ݂ ܡܶܢ
                    ܐܰܒ݂ܳܐ ܫܽܘܘ̱ܕ݁ܳܝܳܐ ܕ݁ܥܰܠ ܪܽܘܚܳܐ ܕ݁ܩܽܘܕ݂ܫܳܐ . ܘܶܐܫܰܕ݂ ܡܰܘܗܰܒ݂ܬ݁ܳܐ ܗܳܕ݂ܶܐ ܇ ܕ݁ܗܳܐ
                    ܚܳܙܶܝܢ ܐܢ̱ܬ݁ܽܘܢ ܘܫܳܡܥܺܝܢ ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="34">
                  <p>ܠܳܐ ܗ̱ܘܳܐ ܓ݁ܶܝܪ ܕ݁ܰܘܺܝܕ݂ ܣܠܶܩ ܠܰܫܡܰܝܳܐ . ܡܶܛܽܠ ܕ݁ܗܽܘ ܐܶܡܰܪ ܆
                    ܕ݁ܶܐܡܰܪ ܡܳܪܝܳܐ ܠܡܳܪܝ ܇ ܬ݁ܶܒ݂ ܠܳܟ݂ ܡܶܢ ܝܰܡܺܝܢܝ ܆</p>
               </div>
               <div type="textpart" subtype="verse" n="35">
                  <p>ܥܕ݂ܰܡܳܐ ܕ݁ܶܐܣܺܝܡ ܒ݁ܥܶܠܕ݁ܒ݂ܳܒ݂ܰܝܟ݁̈ ܟ݁ܽܘܒ݂ܫܳܐ ܠܪܶܓ݂ܠܰܝܟ݁̈
                    .</p>
               </div>
               <div type="textpart" subtype="verse" n="36">
                  <p>ܫܰܪܺܝܪܳܐܝܺܬ݂ ܗܳܟ݂ܺܝܠ ܢܶܕ݁ܰܥ ܟ݁ܽܠܶܗ ܒ݁ܶܝܬ݂ ܐܺܝܣܪܳܝܶܠ ܆
                    ܕ݁ܡܳܪܝܳܐ ܘܰܡܫܺܝܚܳܐ ܥܰܒ݂ܕ݁ܶܗ ܐܰܠܳܗܳܐ ܇ ܠܗܳܢܳܐ ܝܶܫܽܘܥ ܕ݁ܰܐܢ̱ܬ݁ܽܘܢ ܙܩܰܦ݂ܬ݁ܽܘܢ
                    ܀</p>
               </div>
               <div type="textpart" subtype="verse" n="37">
                  <p>ܘܟ݂ܰܕ݂ ܫܡܰܥܘ ܗܳܠܶܝܢ ܆ ܐܶܬ݂ܓ݁ܢܰܚܘ ܒ݁ܠܶܒ݁ܗܽܘܢ . ܘܶܐܡܰܪܘ
                    ܠܫܶܡܥܽܘܢ ܘܰܠܫܰܪܟ݁ܳܐ ܕ݁ܰܫܠܺܝܚܶܐ̈ . ܡܳܢܳܐ ܢܶܥܒ݁ܶܕ݂ ܐܰܚܰܝܢ̈ ܆</p>
               </div>
               <div type="textpart" subtype="verse" n="38">
                  <p>ܐܳܡܰܪ ܠܗܽܘܢ ܫܶܡܥܽܘܢ . ܬ݁ܽܘܒ݂ܘ ܘܰܥܡܰܕ݂ܘ ܐ̱ܢܳܫ ܐ̱ܢܳܫ ܡܶܢܟ݂ܽܘܢ
                    ܇ ܒ݁ܰܫܡܶܗ ܕ݁ܡܳܪܝܳܐ ܝܶܫܽܘܥ ܂ ܠܫܽܘܒ݂ܩܳܢ ܚܛܳܗܶܐ̈ ܇ ܕ݁ܰܬ݂ܩܰܒ݁ܠܽܘܢ ܡܰܘܗܰܒ݂ܬ݁ܳܐ
                    ܕ݁ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="39">
                  <p>ܠܟ݂ܽܘܢ ܓ݁ܶܝܪ ܗܘܳܐ ܫܽܘܘ̱ܕ݁ܳܝܳܐ ܂ ܘܠܰܒ݂ܢܰܝܟ݁ܽܘܢ̈ . ܘܰܠܟ݂ܽܠܗܽܘܢ
                    ܐܰܝܠܶܝܢ ܕ݁ܪܰܚܺܝܩܺܝܢ . ܐܰܝܠܶܝܢ ܕ݁ܗܽܘ ܐܰܠܳܗܳܐ ܢܶܩܪܶܐ ܐܶܢܽܘܢ .</p>
               </div>
               <div type="textpart" subtype="verse" n="40">
                  <p>ܘܰܒ݂ܡܶܠܶܐ̈ ܐ̱ܚܪܳܢܝܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܡܣܰܗܶܕ݂ ܗ̱ܘܳܐ ܠܗܽܘܢ .
                    ܘܒ݂ܳܥܶܐ ܗ̱ܘܳܐ ܡܶܢܗܽܘܢ ܂ ܟ݁ܰܕ݂ ܐܳܡܰܪ ܆ ܚܝܰܘ ܡܶܢ ܫܰܪܒ݁ܬ݂ܳܐ ܗܳܕ݂ܶܐ ܡܥܰܩܰܡܬ݁ܳܐ
                    .</p>
               </div>
               <div type="textpart" subtype="verse" n="41">
                  <p>ܘܐ̱ܢܳܫܺܝܢ̈ ܡܶܢܗܽܘܢ ܥܬ݂ܺܝܕ݂ܳܐܝܺܬ݂ ܩܰܒ݁ܶܠܘ ܡܶܠܬ݂ܶܗ . ܘܗܰܝܡܶܢܘ
                    ܂ ܘܰܥܡܰܕ݂ܘ . ܘܶܐܬ݁ܬ݁ܰܘܣܰܦ݂ܘ ܒ݁ܗܰܘ ܝܰܘܡܳܐ ܆ ܐܰܝܟ݂ ܬ݁ܠܳܬ݂ܳܐ ܐܰܠܦ݂ܺܝܢ̈ ܢܰܦ݂ܫܳܢ̈
                    .</p>
               </div>
               <div type="textpart" subtype="verse" n="42">
                  <p>ܘܰܐܡܺܝܢܺܝܢ ܗ̱ܘܰܘ ܒ݁ܝܽܘܠܦ݁ܳܢܳܐ ܕ݁ܰܫܠܺܝܚܶܐ̈ ܆ ܘܡܶܫܬ݁ܰܘܬ݁ܦ݂ܺܝܢ
                    ܗ̱ܘܰܘ ܒ݁ܰܨܠܽܘܬ݂ܳܐ ܘܒ݂ܰܩܨܳܝܳܐ ܕ݁ܶܐܘܟ݂ܰܪܺܣܛܺܝܰܐ .</p>
               </div>
               <div type="textpart" subtype="verse" n="43">
                  <p>ܘܗܳܘܝܳܐ ܗ̱ܘܳܬ݂ ܕ݁ܶܚܠܬ݂ܳܐ ܠܟ݂ܽܠ ܢܦ݂ܶܫ ܀ ܘܳܐܬ݂ܘܳܬ݂ܳܐ̈
                    ܣܰܓ݁ܺܝܳܐܬ݂ܳܐ̈ ܘܰܓ݂ܒ݂ܰܪܘܳܬ݂ܳܐ̈ ܇ ܗܳܘܝܳܢ̈ ܗ̱ܘܰܝ̈ ܒ݁ܝܰܕ݂ ܫܠܺܝܚܶܐ̈ ܒ݁ܽܐܘܪܺܫܠܶܡ
                    .</p>
               </div>
               <div type="textpart" subtype="verse" n="44">
                  <p>ܘܟ݂ܽܠܗܽܘܢ ܐܰܝܠܶܝܢ ܕ݁ܗܰܝܡܶܢܘ ܗ̱ܘܰܘ ܂ ܐܰܟ݂ܚܕ݂ܳܐ ܗܘܰܘ .
                    ܘܟ݂ܽܠܡܶܕ݁ܶܡ ܕ݁ܺܐܝܬ݂ ܗ̱ܘܳܐ ܠܗܽܘܢ ܁ ܕ݁ܓ݂ܰܘܳܐ ܗܘܳܐ .</p>
               </div>
               <div type="textpart" subtype="verse" n="45">
                  <p>ܘܰܐܝܠܶܝܢ ܕ݁ܺܐܝܬ݂ ܗ̱ܘܳܐ ܠܗܽܘܢ ܩܶܢܝܳܢܳܐ ܁ ܡܙܰܒ݁ܢܺܝܢ ܗ̱ܘܰܘ ܠܶܗ
                    ܆ ܘܰܡܦ݂ܰܠܓ݂ܺܝܢ ܗ̱ܘܰܘ ܠܐ̱ܢܳܫ ܐ̱ܢܳܫ ܐܰܝܟ݂ ܡܶܕ݁ܶܡ ܕ݁ܰܣܢܺܝܩ ܗ̱ܘܳܐ .</p>
               </div>
               <div type="textpart" subtype="verse" n="46">
                  <p>ܘܟ݂ܽܠܝܽܘܡ ܐܰܡܺܝܢܺܝܢ ܗ̱ܘܰܘ ܒ݁ܗܰܝܟ݁ܠܳܐ ܂ ܒ݁ܰܚܕ݂ܳܐ ܢܦ݂ܶܫ .
                    ܘܰܒ݂ܒ݂ܰܝܬ݁ܳܐ ܩܳܨܶܝܢ ܗ̱ܘܰܘ ܦ݁ܪܺܝܣܬ݁ܳܐ ܆ ܘܰܡܩܰܒ݁ܠܺܝܢ ܗ̱ܘܰܘ ܣܰܝܒ݁ܳܪܬ݁ܳܐ ܂ ܟ݁ܰܕ݂
                    ܪܳܘܙܺܝܢ ܇ ܘܒ݂ܰܒ݂ܪܺܝܪܽܘܬ݂ܳܐ ܕ݁ܠܶܒ݁ܗܽܘ</p>
               </div>
               <div type="textpart" subtype="verse" n="47">
                  <p>ܡܫܰܒ݁ܚܺܝܢ ܗ̱ܘܰܘ ܠܰܐܠܳܗܳܐ ܆ ܟ݁ܰܕ݂ ܝܺܗܺܝܒ݂ܺܝܢ ܒ݁ܪܰܚܡܶܐ̈ ܩܕ݂ܳܡ
                    ܟ݁ܽܠܶܗ ܥܰܡܳܐ . ܘܡܳܪܰܢ ܡܰܘܣܶܦ݂ ܗ̱ܘܳܐ ܟ݁ܽܠܝܽܘܡ ܠܰܐܝܠܶܝܢ ܕ݁ܚܳܐܶܝܢ ܒ݁ܥܺܕ̱݁ܬ݁ܳܐ
                    ܀</p>
               </div>
            </div>
            <div type="textpart" subtype="chapter" n="3">
               <div type="textpart" subtype="verse" n="1">
                  <p>ܘܰܗܘܳܐ ܕ݁ܟ݂ܰܕ݂ ܣܳܠܩܺܝܢ ܫܶܡܥܽܘܢ ܟ݁ܺܐܦ݂ܳܐ ܘܝܽܘܚܰܢܳܢ ܐܰܟ݂ܚܕ݂ܳܐ
                    ܠܗܰܝܟ݁ܠܳܐ : ܒ݁ܥܶܕ݁ܳܢܳܐ ܕ݁ܰܨܠܽܘܬ݂ܳܐ ܕ݁ܰܬ݂ܫܰܥ ܫܳܥܺܝܢ̈ ܆</p>
               </div>
               <div type="textpart" subtype="verse" n="2">
                  <p>ܘܗܳܐ ܓ݁ܰܒ݂ܪܳܐ ܚܰܕ݂ ܚܓ݂ܺܝܪܳܐ ܕ݁ܡܶܢ ܟ݁ܪܶܣ ܐܶܡܶܗ ܇ ܫܩܺܝܠܺܝܢ
                    ܗ̱ܘܰܘ ܐ̱ܢܳܫܳܐ ܐܰܝܠܶܝܢ ܕ݁ܰܡܥܳܕ݂ܺܝܢ ܗ̱ܘܰܘ ܡܰܝܬ݁ܶܝܢ ܘܣܳܝܡܺܝܢ ܠܶܗ ܇ ܒ݁ܬ݂ܰܪܥܳܐ
                    ܕ݁ܗܰܝܟ݁ܠܳܐ ܕ݁ܡܶܬ݂ܩܪܶܐ ܫܰܦ݁ܺܝܪܳܐ ܇ ܕ݁ܢܶܗܘܶܐ ܫܳܐܶܠ ܙܶܕ݂ܩܬ݂ܳܐ ܡܶܢ ܗܳܢܽܘܢ ܕ݁ܥܳܐܠܺܝܢ
                    ܠܗܰܝܟ݁ܠܳܐ .</p>
               </div>
               <div type="textpart" subtype="verse" n="3">
                  <p>ܗܳܢܳܐ ܟ݁ܰܕ݂ ܚܙܳܐ ܠܫܶܡܥܽܘܢ ܘܰܠܝܽܘܚܰܢܳܢ ܕ݁ܥܳܐܠܺܝܢ ܠܗܰܝܟ݁ܠܳܐ ܆
                    ܒ݁ܳܥܶܐ ܗ̱ܘܳܐ ܡܶܢܗܽܘܢ ܂ ܕ݁ܢܶܬ݁ܠܽܘܢ ܠܶܗ ܙܶܕ݂ܩܬ݂ܳܐ .</p>
               </div>
               <div type="textpart" subtype="verse" n="4">
                  <p>ܘܚܳܪܘ ܒ݁ܶܗ ܫܶܡܥܽܘܢ ܘܝܽܘܚܰܢܳܢ ܂ ܘܶܐܡܰܪܘ ܠܶܗ . ܚܽܘܪ ܒ݁ܰܢ .</p>
               </div>
               <div type="textpart" subtype="verse" n="5">
                  <p>ܗܽܘ ܕ݁ܶܝܢ ܚܳܪ ܒ݁ܗܽܘܢ ܆ ܟ݁ܰܕ݂ ܣܳܒ݂ܰܪ ܗ̱ܘܳܐ ܠܡܶܣܰܒ݂ ܡܶܢܗܽܘܢ
                    ܡܶܕ݁ܶܡ .</p>
               </div>
               <div type="textpart" subtype="verse" n="6">
                  <p>ܐܳܡܰܪ ܠܶܗ ܫܶܡܥܽܘܢ ܇ ܕ݁ܰܗܒ݂ܳܐ ܘܣܺܐܡܳܐ ܠܰܝܬ݁ ܠܺܝ ܆ ܐܶܠܳܐ ܡܶܕ݁ܶܡ
                    ܕ݁ܺܐܝܬ݂ ܠܺܝ ܂ ܝܳܗܶܒ݂ ܐ̱ܢܳܐ ܠܳܟ݂ . ܒ݁ܰܫܡܶܗ ܕ݁ܝܶܫܽܘܥ ܡܫܺܝܚܳܐ ܢܳܨܪܳܝܳܐ ܂ ܩܽܘܡ
                    ܗܰܠܶܟ݂ .</p>
               </div>
               <div type="textpart" subtype="verse" n="7">
                  <p>ܘܰܐܚܕ݁ܶܗ ܒ݁ܺܐܝܕ݂ܶܗ ܕ݁ܝܰܡܺܝܢܳܐ ܘܰܐܩܺܝܡܶܗ . ܘܒ݂ܳܗ ܒ݁ܫܳܥܬ݂ܳܐ ܫܰܪ
                    ܪܶܓ݂ܠܰܘܗ̱ܝ̈ ܘܥܶܩܒ݂ܰܘܗ̱ܝ̈ .</p>
               </div>
               <div type="textpart" subtype="verse" n="8">
                  <p>ܘܰܫܘܰܪ ܩܳܡ ܘܗܰܠܶܟ݂ . ܘܥܰܠ ܥܰܡܗܽܘܢ ܠܗܰܝܟ݁ܠܳܐ . ܟ݁ܰܕ݂ ܡܗܰܠܶܟ݂
                    ܘܰܡܫܰܘܰܪ ܘܰܡܫܰܒ݁ܰܚ ܠܰܐܠܳܗܳܐ .</p>
               </div>
               <div type="textpart" subtype="verse" n="9">
                  <p>ܘܰܚܙܰܐܘܽܗ̱ܝ ܟ݁ܽܠܶܗ ܥܰܡܳܐ ܟ݁ܰܕ݂ ܡܗܰܠܶܟ݂ ܘܰܡܫܰܒ݁ܰܚ ܠܰܐܠܳܗܳܐ
                    ܆</p>
               </div>
               <div type="textpart" subtype="verse" n="10">
                  <p>ܘܶܐܫܬ݁ܰܘܕ݁ܰܥܘ ܕ݁ܗܽܘܝܽܘ ܗܰܘ ܚܳܕ݂ܽܘܪܳܐ ܇ ܕ݁ܝܳܬ݂ܶܒ݂ ܗ̱ܘܳܐ
                    ܟ݁ܽܠܝܽܘܡ ܘܫܳܐܶܠ ܙܶܕ݂ܩܬ݂ܳܐ ܇ ܥܰܠ ܬ݁ܰܪܥܳܐ ܕ݁ܡܶܬ݂ܩܪܶܐ ܫܰܦ݁ܺܝܪܳܐ . ܘܶܐܬ݂ܡܠܺܝܘ
                    ܬ݁ܶܡܗܳܐ ܘܕ݂ܽܘܡܳܪܳܐ ܥܰܠ ܡܶܕ݁ܶܡ ܕ݁ܰܗܘܳܐ ܀.܀.܀܀</p>
               </div>
               <milestone unit="SyrChapter" n="4"/>
               <div type="textpart" subtype="verse" n="11">
                  <p>ܘܟ݂ܰܕ݂ ܐܰܚܺܝܕ݂ ܗܘܳܐ ܠܫܶܡܥܽܘܢ ܘܰܠܝܽܘܚܰܢܳܢ ܆ ܪܗܶܛ ܟ݁ܽܠܶܗ ܥܰܡܳܐ
                    ܟ݁ܰܕ݂ ܬ݁ܰܗܺܝܪ ܠܘܳܬ݂ܗܽܘܢ ܂ ܠܶܐܣܛܘܳܐ ܕ݁ܡܶܬ݂ܩܪܶܐ ܕ݁ܰܫܠܶܝܡܽܘܢ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܚܙܳܐ ܫܶܡܥܽܘܢ ܁ ܥܢܳܐ ܘܶܐܡܰܪ ܠܗܽܘܢ . ܓ݁ܰܒ݂ܪܶܐ̈ ܒ݁ܢܰܝ̈
                    ܐܺܝܣܪܳܝܶܠ ܆ ܡܳܢܳܐ ܡܶܬ݁ܕ݁ܰܡܪܺܝܢ ܐܢ̱ܬ݁ܽܘܢ ܒ݁ܗܳܢܳܐ . ܐܰܘ ܒ݁ܰܢ ܂ ܡܳܢܳܐ ܚܳܝܪܺܝܢ
                    ܐܢ̱ܬ݁ܽܘܢ ܇ ܐܰܝܟ݂ ܗܰܘ ܕ݁ܰܒ݂ܚܰܝܠܳܐ ܕ݁ܺܝܠܰܢ ܂ ܐܰܘ ܒ݁ܫܽܘܠܛܳܢܰܢ ܂ ܥܒ݂ܰܕ݂ܢ ܗܳܕ݂ܶܐ
                    ܕ݁ܰܢܗܰܠܶܟ݂ ܗܳܢܳܐ .</p>
               </div>
               <div type="textpart" subtype="verse" n="13">
                  <p>ܐܰܠܳܗܶܗ ܗ̱ܽܘ ܕ݁ܰܐܒ݂ܪܳܗܳܡ ܘܕ݂ܺܐܝܣܚܳܩ ܘܰܕ݂ܝܰܥܩܽܘܒ݂ . ܐܰܠܳܗܳܐ
                    ܕ݁ܰܐܒ݂ܳܗܳܬ݂ܰܢ̈ ܁ ܫܰܒ݁ܰܚ ܠܰܒ݂ܪܶܗ ܝܶܫܽܘܥ ܇ ܗܰܘ ܕ݁ܰܐܢ̱ܬ݁ܽܘܢ ܐܰܫܠܶܡܬ݁ܽܘܢ
                    ܘܰܟ݂ܦ݂ܰܪܬ݁ܽܘܢ ܒ݁ܶܗ ܩܕ݂ܳܡ ܐܰܦ݁ܰܘܗ̱ܝ̈ ܕ݁ܦ݂ܺܝܠܰܛܳܘܣ . ܟ݁ܰܕ݂ ܗܽܘ ܙܰܕ݁ܶܩ ܗ̱ܘܳܐ
                    ܕ݁ܢܶܫܪܶܝܘܗ̱ܝ .</p>
               </div>
               <div type="textpart" subtype="verse" n="14">
                  <p>ܐܰܢ̱ܬ݁ܽܘܢ ܕ݁ܶܝܢ ܒ݁ܩܰܕ݁ܺܝܫܳܐ ܘܙܰܕ݁ܺܝܩܳܐ ܟ݁ܦ݂ܰܪܬ݁ܽܘܢ .
                    ܘܫܶܐܠܬ݁ܽܘܢ ܠܟ݂ܽܘܢ ܠܓ݂ܰܒ݂ܪܳܐ ܩܳܛܽܘܠܳܐ ܁ ܕ݁ܢܶܬ݂ܺܝܗܶܒ݂ ܠܟ݂ܽܘܢ .</p>
               </div>
               <div type="textpart" subtype="verse" n="15">
                  <p>ܘܰܠܗܰܘ ܪܺܫܳܐ ܕ݁ܚܰܝܶܐ̈ ܩܛܰܠܬ݁ܽܘܢ . ܕ݁ܠܶܗ ܐܰܩܺܝܡ ܐܰܠܳܗܳܐ ܡܶܢ
                    ܒ݁ܶܝܬ݂ ܡܺܝܬ݂ܶܐ̈ . ܘܰܚܢܰܢ ܟ݁ܽܠܰܢ ܂ ܣܳܗܕ݁ܰܘܗ̱ܝ̈ .</p>
               </div>
               <div type="textpart" subtype="verse" n="16">
                  <p>ܘܰܒ݂ܗܰܝܡܳܢܽܘܬ݂ܳܐ ܕ݁ܰܫܡܶܗ ܆ ܠܗܳܢܳܐ ܕ݁ܚܳܙܶܝܢ ܐܢ̱ܬ݁ܽܘܢ
                    ܘܝܳܕ݂ܥܺܝܢ ܐܢ̱ܬ݁ܽܘܢ ܆ ܗܽܘ ܐܰܫܰܪ ܂ ܘܰܐܣܺܝ . ܘܗܰܝܡܳܢܽܘܬ݂ܳܐ ܕ݁ܒ݂ܶܗ ܝܶܗܒ݁ܰܬ݂ ܠܶܗ
                    ܗܳܕ݂ܶܐ ܚܠܺܝܡܽܘܬ݂ܳܐ ܩܕ݂ܳܡ ܟ݁ܽܠܟ݂ܽܘܢ .</p>
               </div>
               <div type="textpart" subtype="verse" n="17">
                  <p>ܒ݁ܪܰܡ ܗܳܫܳܐ ܐܰܚܰܝ̈ ܆ ܝܳܕ݂ܰܥ ܐ̱ܢܳܐ ܕ݁ܰܒ݂ܛܽܘܥܝܰܝ ܥܒ݂ܰܕ݁ܬ݁ܽܘܢ
                    ܗܳܕ݂ܶܐ . ܐܰܝܟ݂ ܕ݁ܰܥܒ݂ܰܕ݂ܘ ܪܺܫܰܝܟ݁ܽܘܢ̈ .</p>
               </div>
               <div type="textpart" subtype="verse" n="18">
                  <p>ܘܰܐܠܳܗܳܐ ܐܰܝܟ݂ ܡܶܕ݁ܶܡ ܕ݁ܩܰܕ݁ܶܡ ܐܰܟ݂ܪܶܙ ܒ݁ܦ݂ܽܘܡ ܟ݁ܽܠܗܽܘܢ
                    ܢܒ݂ܺܝܶܐ̈ ܂ ܕ݁ܢܶܚܰܫ ܡܫܺܝܚܶܗ ܆ ܡܰܠܺܝ ܗܳܟ݂ܰܢܳܐ .</p>
               </div>
               <div type="textpart" subtype="verse" n="19">
                  <p>ܬ݁ܽܘܒ݂ܘ ܗܳܟ݂ܺܝܠ . ܘܶܐܬ݂ܦ݁ܢܰܘ . ܐܰܝܟ݁ܰܢܳܐ ܕ݁ܢܶܬ݂ܥܛܽܘܢ
                    ܚܛܳܗܰܝܟ݁ܽܘܢ̈ . ܘܢܺܐܬ݂ܽܘܢ ܠܟ݂ܽܘܢ ܙܰܒ݂ܢܶܐ̈ ܕ݁ܰܢܝܳܚܬ݁ܳܐ ܡܶܢ ܩܕ݂ܳܡ ܦ݁ܰܪܨܽܘܦ݁ܶܗ
                    ܕ݁ܡܳܪܝܳܐ .</p>
               </div>
               <div type="textpart" subtype="verse" n="20">
                  <p>ܘܰܢܫܰܕ݁ܰܪ ܠܟ݂ܽܘܢ ܠܰܐܝܢܳܐ ܕ݁ܰܡܛܰܝܰܒ݂ ܗ̱ܘܳܐ ܠܟ݂ܽܘܢ . ܠܝܶܫܽܘܥ
                    ܡܫܺܝܚܳܐ .</p>
               </div>
               <div type="textpart" subtype="verse" n="21">
                  <p>ܕ݁ܠܶܗ ܘܳܠܶܐ ܠܰܫܡܰܝܳܐ ܕ݁ܰܢܩܰܒ݁ܠܽܘܢ ܆ ܥܕ݂ܰܡܳܐ ܠܡܽܘܠܳܝܳܐ
                    ܕ݁ܙܰܒ݂ܢܶܐ̈ . ܕ݁ܟ݂ܽܠܗܶܝܢ ܐܰܝܠܶܝܢ ܕ݁ܡܰܠܶܠ ܐܰܠܳܗܳܐ ܒ݁ܦ݂ܽܘܡܳܐ ܕ݁ܰܢܒ݂ܺܝܰܘܗ̱ܝ̈
                    ܩܰܕ݁ܺܝܫܶܐ̈ ܕ݁ܡܶܢ ܥܳܠܰܡ .</p>
               </div>
               <div type="textpart" subtype="verse" n="22">
                  <p>ܡܽܘܫܶܐ ܓ݁ܶܝܪ ܐܶܡܰܪ ܆ ܕ݁ܰܢܒ݂ܺܝܳܐ ܢܩܺܝܡ ܠܟ݂ܽܘܢ ܡܳܪܝܳܐ ܡܶܢ
                    ܐܰܚܰܝܟ݁ܽܘܢ̈ ܂ ܐܰܟ݂ܘܳܬ݂ܝ . ܠܶܗ ܫܡܰܥܘ ܂ ܒ݁ܟ݂ܽܠ ܡܳܐ ܕ݁ܰܢܡܰܠܶܠ ܥܰܡܟ݂ܽܘܢ .</p>
               </div>
               <div type="textpart" subtype="verse" n="23">
                  <p>ܘܬ݂ܶܗܘܶܐ ܟ݁ܽܠ ܢܰܦ݂ܫܳܐ ܐܰܝܕ݂ܳܐ ܕ݁ܠܳܐ ܬ݁ܶܫܡܰܥ ܠܰܢܒ݂ܺܝܳܐ ܗܰܘ ܆
                    ܬ݁ܺܐܒ݂ܰܕ݂ ܢܰܦ݂ܫܳܐ ܗܳܝ ܡܶܢ ܥܰܡܳܗ .</p>
               </div>
               <div type="textpart" subtype="verse" n="24">
                  <p>ܘܰܢܒ݂ܺܝܶܐ̈ ܟ݁ܽܠܗܽܘܢ ܡܶܢ ܫܡܽܘܐܝܶܠ ܂ ܘܰܐܝܠܶܝܢ ܕ݁ܡܶܢ ܒ݁ܳܬ݂ܪܶܗ
                    ܗܘܰܘ ܆ ܡܰܠܶܠܘ ܂ ܘܰܐܟ݂ܪܶܙܘ ܥܰܠ ܝܰܘܡܳܬ݂ܳܐ̈ ܗܳܢܽܘܢ .</p>
               </div>
               <div type="textpart" subtype="verse" n="25">
                  <p>ܐܰܢ̱ܬ݁ܽܘܢ ܐܶܢܽܘܢ ܒ݁ܢܰܝܗܽܘܢ̈ ܕ݁ܰܢܒ݂ܺܝܶܐ̈ ܇ ܘܰܕ݁ܕ݂ܺܝܰܬ݂ܺܩܺܐ
                    ܐܰܝܕ݂ܳܐ ܕ݁ܣܳܡ ܐܰܠܳܗܳܐ ܠܰܐܒ݂ܳܗܳܬ݂ܰܢ̈ . ܟ݁ܰܕ݂ ܐܶܡܰܪ ܠܰܐܒ݂ܪܳܗܳܡ ܇ ܕ݁ܰܒ݂ܙܰܪܥܳܟ݂
                    ܢܶܬ݂ܒ݁ܰܪܟ݂ܳܢ ܟ݁ܽܠܗܶܝܢ ܫܰܪܒ݁ܳܬ݂ܳܐ̈ ܕ݁ܰܐܪܥܳܐ .</p>
               </div>
               <div type="textpart" subtype="verse" n="26">
                  <p>ܠܟ݂ܽܘܢ ܡܶܢ ܩܕ݂ܺܝܡ ܐܰܩܺܝܡ . ܘܫܰܕ݁ܰܪ ܐܰܠܳܗܳܐ ܠܰܒ݂ܪܶܗ ܁ ܟ݁ܰܕ݂
                    ܡܒ݂ܰܪܶܟ݂ ܠܟ݂ܽܘܢ ܆ ܐܶܢ ܬ݁ܶܬ݂ܦ݁ܢܽܘܢ ܘܰܬ݁ܬ݂ܽܘܒ݂ܽܘܢ ܡܶܢ ܒ݁ܺܝܫܳܬ݂ܟ݂ܽܘܢ̈ .</p>
               </div>
            </div>
            <div type="textpart" subtype="chapter" n="4">
               <div type="textpart" subtype="verse" n="1">
                  <p>ܘܟ݂ܰܕ݂ ܗܳܠܶܝܢ ܡܶܠܶܐ̈ ܡܡܰܠܠܺܝܢ ܗ̱ܘܰܘ ܠܥܰܡܳܐ ܆ ܩܳܡܘ ܥܠܰܝܗܽܘܢ
                    ܟ݁ܳܗܢܶܐ̈ ܘܙܰܕ݁ܽܘܩܳܝܶܐ̈ ܘܰܐܪܟ݂ܽܘܢܶܐ̈ ܕ݁ܗܰܝܟ݁ܠܳܐ ܆</p>
               </div>
               <div type="textpart" subtype="verse" n="2">
                  <p>ܟ݁ܰܕ݂ ܡܶܬ݂ܚܰܡܬ݂ܺܝܢ ܗ̱ܘܰܘ ܥܠܰܝܗܽܘܢ ܕ݁ܡܰܠܦ݂ܺܝܢ ܠܥܰܡܳܐ ܇
                    ܘܡܰܟ݂ܪܙܺܝܢ ܒ݁ܰܡܫܺܝܚܳܐ ܥܰܠ ܩܝܳܡܬ݁ܳܐ ܕ݁ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="3">
                  <p>ܘܰܐܪܡܺܝܘ ܥܠܰܝܗܽܘܢ ܐܺܝܕ݂ܰܝܳܐ̈ ܆ ܘܰܢܛܰܪܘ ܐܶܢܽܘܢ ܠܝܰܘܡܳܐ
                    ܐ̱ܚܪܺܢܳܐ ܇ ܡܶܛܽܠ ܕ݁ܰܩܪܶܒ݂ ܗ̱ܘܳܐ ܠܶܗ ܪܰܡܫܳܐ .</p>
               </div>
               <div type="textpart" subtype="verse" n="4">
                  <p>ܘܣܰܓ݁ܺܝܶܐܐ̈ ܕ݁ܰܫܡܰܥܘ ܗ̱ܘܰܘ ܡܶܠܬ݂ܳܐ ܁ ܗܰܝܡܶܢܘ ܗ̱ܘܰܘ .
                    ܘܺܐܝܬ݂ܰܝܗܽܘܢ ܗ̱ܘܰܘ ܒ݁ܡܶܢܝܳܢܳܐ ܂ ܐܰܝܟ݂ ܚܰܡܫܳܐ ܐܰܠܦ݂ܺܝܢ̈ ܓ݁ܰܒ݂ܪܺܝܢ̈ ܀</p>
               </div>
               <div type="textpart" subtype="verse" n="5">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܐܶܬ݂ܟ݁ܰܢܰܫܘ ܐܰܪܟ݂ܽܘܢܶܐ̈ ܁ ܘܩܰܫܺܝܫܶܐ̈ ܂
                    ܘܣܳܦ݂ܪܶܐ̈ .</p>
               </div>
               <div type="textpart" subtype="verse" n="6">
                  <p>ܘܳܐܦ݂ ܚܰܢܳܢ ܪܰܒ݁ ܟ݁ܳܗܢܶܐ̈ ܁ ܘܩܰܝܳܦ݂ܳܐ . ܘܝܽܘܚܰܢܳܢ
                    ܘܰܐܠܶܟ݁ܣܰܢܕ݁ܪܳܘܣ . ܘܰܐܝܠܶܝܢ ܕ݁ܺܐܝܬ݂ܰܝܗܽܘܢ ܗ̱ܘܰܘ ܡܶܢ ܫܰܪܒ݁ܬ݂ܳܐ ܕ݁ܪܰܒ݁ܰܝ̈ ܟ݁ܳܗܢܶܐ̈
                    .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܐܰܩܺܝܡܘ ܐܶܢܽܘܢ ܒ݁ܰܡܨܰܥܬ݂ܳܐ ܆ ܡܫܰܐܠܺܝܢ ܗ̱ܘܰܘ ܠܗܽܘܢ ܆
                    ܕ݁ܒ݂ܰܐܝܢܳܐ ܚܺܝܠ ܁ ܐܰܘ ܒ݁ܰܐܝܢܳܐ ܫܶܡ ܂ ܥܒ݂ܰܕ݁ܬ݁ܽܘܢ ܗܳܕ݂ܶܐ .</p>
               </div>
               <div type="textpart" subtype="verse" n="8">
                  <p>ܗܳܝܕ݁ܶܝܢ ܫܶܡܥܽܘܢ ܟ݁ܺܐܦ݂ܳܐ ܆ ܐܶܬ݂ܡܠܺܝ ܪܽܘܚܳܐ ܕ݁ܩܽܘܕ݂ܫܳܐ ܂
                    ܘܶܐܡܰܪ ܠܗܽܘܢ . ܐܰܪܟ݂ܽܘܢܰܘܗ̱ܝ̈ ܕ݁ܥܰܡܳܐ ܁ ܘܩܰܫܺܝܫܶܐ̈ ܕ݁ܒ݂ܶܝܬ݂ ܐܺܝܣܪܳܝܶܠ ܂ ܫܡܰܥܘ
                    .</p>
               </div>
               <div type="textpart" subtype="verse" n="9">
                  <p>ܐܶܢ ܚܢܰܢ ܝܰܘܡܳܢܳܐ ܡܶܬ݁ܕ݂ܺܝܢܺܝܢ ܚ̱ܢܰܢ ܡܶܢܟ݂ܽܘܢ : ܥܰܠ
                    ܫܰܦ݁ܺܝܪܬ݁ܳܐ ܕ݁ܰܗܘܳܬ݂ ܠܒ݂ܰܪܢܳܫܳܐ ܟ݁ܪܺܝܗܳܐ : ܕ݁ܰܒ݂ܡܳܢܳܐ ܗܳܢܳܐ ܐܶܬ݂ܰܐܣܺܝ ܆</p>
               </div>
               <div type="textpart" subtype="verse" n="10">
                  <p>ܗܳܕ݂ܶܐ ܬ݁ܶܬ݂ܺܝܕ݂ܰܥ ܠܟ݂ܽܘܢ ܘܰܠܟ݂ܽܠܶܗ ܥܰܡܳܐ ܕ݁ܺܐܝܣܪܳܝܶܠ ܆
                    ܕ݁ܒ݂ܰܫܡܶܗ ܕ݁ܝܶܫܽܘܥ ܡܫܺܝܚܳܐ ܢܳܨܪܳܝܳܐ ܁ ܗܰܘ ܕ݁ܰܐܢ̱ܬ݁ܽܘܢ ܙܩܰܦ݂ܬ݁ܽܘܢܳܝܗ̱ܝ ܆ ܗܰܘ
                    ܕ݁ܰܐܩܺܝܡ ܐܰܠܳܗܳܐ ܡܶܢ ܒ݁ܶܝܬ݂ ܡܺܝܬ݂ܶܐ̈ ܇ ܒ݁ܶܗ ܒ݁ܗܰܘ ܗܳܐ ܩܳܐܶܡ ܗܳܢܳܐ ܩܕ݂ܳܡܰܝܟ݁ܽܘܢ
                    ܟ݁ܰܕ݂ ܚܠܺܝܡ .</p>
               </div>
               <div type="textpart" subtype="verse" n="11">
                  <p>ܗܳܢܰܘ ܟ݁ܺܐܦ݂ܳܐ ܕ݁ܰܐܣܠܺܝܬ݁ܽܘܢ ܐܰܢ̱ܬ݁ܽܘܢ ܒ݁ܰܢܳܝܶܐ̈ . ܘܗܽܘ ܗܘܳܐ
                    ܠܪܺܝܫ ܩܰܪܢܳܐ .</p>
               </div>
               <div type="textpart" subtype="verse" n="12">
                  <p>ܘܠܰܝܬ݁ ܒ݁ܐ̱ܢܳܫ ܐ̱ܚܪܺܝܢ ܦ݁ܽܘܪܩܳܢܳܐ . ܠܳܐ ܓ݁ܶܝܪ ܐܺܝܬ݂ ܫܡܳܐ
                    ܐ̱ܚܪܺܢܳܐ ܬ݁ܚܶܝܬ݂ ܫܡܰܝܳܐ ܕ݁ܶܐܬ݂ܺܝܗܶܒ݂ ܠܰܒ݂ܢܰܝܢܳܫܳܐ̈ ܇ ܕ݁ܒ݂ܶܗ ܘܳܠܶܐ ܠܡܶܚܳܐ ܀</p>
               </div>
               <div type="textpart" subtype="verse" n="13">
                  <p>ܘܟ݂ܰܕ݂ ܫܡܰܥܘ ܡܶܠܬ݂ܶܗ ܕ݁ܫܶܡܥܽܘܢ ܘܰܕ݂ܝܽܘܚܰܢܳܢ ܂ ܕ݁ܥܺܝܢ
                    ܒ݁ܰܓ݂ܠܶܐ ܐܰܡܪܽܘܗ ܆ ܐܶܣܬ݁ܰܟ݁ܰܠܘ ܕ݁ܠܳܐ ܝܳܕ݂ܥܺܝܢ ܣܶܦ݂ܪܳܐ ܘܗܶܕ݂ܝܽܘܛܶܐ̈ ܐܶܢܽܘܢ .
                    ܘܰܬ݂ܗܰܪܘ ܒ݁ܗܽܘܢ . ܘܶܐܫܬ݁ܰܘܕ݁ܰܥܘ ܐܶܢܽܘܢ ܂ ܕ݁ܥܰܡ ܝܶܫܽܘܥ ܡܶܬ݂ܗܰܦ݁ܟ݂ܺܝܢ ܗ̱ܘܰܘ .</p>
               </div>
               <div type="textpart" subtype="verse" n="14">
                  <p>ܘܚܳܙܶܝܢ ܗ̱ܘܰܘ ܕ݁ܩܳܐܶܡ ܗ̱ܘܳܐ ܥܰܡܗܽܘܢ ܚܓ݂ܺܝܪܳܐ ܗܰܘ ܕ݁ܶܐܬ݂ܰܐܣܺܝ
                    ܆ ܘܠܳܐ ܡܶܫܟ݁ܚܺܝܢ ܗ̱ܘܰܘ ܡܶܕ݁ܶܡ ܠܡܺܐܡܰܪ ܠܽܘܩܒ݂ܰܠܗܽܘܢ .</p>
               </div>
               <div type="textpart" subtype="verse" n="15">
                  <p>ܗܳܝܕ݁ܶܝܢ ܦ݁ܩܰܕ݂ܘ ܂ ܕ݁ܢܰܦ݁ܩܽܘܢ ܐܶܢܽܘܢ ܡܶܢ ܟ݁ܶܢܫܗܽܘܢ .
                    ܘܳܐܡܪܺܝܢ ܗ̱ܘܰܘ ܚܰܕ݂ ܠܚܰܕ݂ ܆</p>
               </div>
               <div type="textpart" subtype="verse" n="16">
                  <p>ܡܳܢܳܐ ܢܶܥܒ݁ܶܕ݂ ܠܗܽܘܢ ܠܓ݂ܰܒ݂ܪܶܐ̈ ܗܳܠܶܝܢ . ܗܳܐ ܓ݁ܶܝܪ ܐܳܬ݂ܳܐ
                    ܓ݁ܠܺܝܬ݂ܳܐ ܕ݁ܰܗܘܳܬ݂ ܒ݁ܺܐܝܕ݂ܰܝܗܽܘܢ̈ ܆ ܠܟ݂ܽܠܗܽܘܢ ܥܳܡܽܘܪܶܝܗ̈ ܕ݁ܽܐܘܪܺܫܠܶܡ
                    ܐܶܬ݂ܝܰܕ݂ܥܰܬ݂ . ܘܠܳܐ ܡܶܫܟ݁ܚܺܝܢܰܢ ܕ݁ܢܶܟ݂ܦ݁ܽܘܪ .</p>
               </div>
               <div type="textpart" subtype="verse" n="17">
                  <p>ܐܶܠܳܐ ܕ݁ܠܳܐ ܝܰܬ݁ܺܝܪܳܐܝܺܬ݂ ܢܶܦ݁ܽܘܩ ܒ݁ܥܰܡܳܐ ܛܶܒ݁ܳܐ ܗܳܢܳܐ ܆
                    ܢܶܬ݂ܠܰܚܰܡ ܠܗܽܘܢ ܆ ܕ݁ܬ݂ܽܘܒ݂ ܠܳܐ ܢܡܰܠܠܽܘܢ ܒ݁ܰܫܡܳܐ ܗܳܢܳܐ ܠܐ̱ܢܳܫ ܡܶܢ ܒ݁ܢܰܝܢܳܫܳܐ̈
                    .</p>
               </div>
               <div type="textpart" subtype="verse" n="18">
                  <p>ܘܰܩܪܰܘ ܐܶܢܽܘܢ ܘܦ݂ܰܩܶܕ݂ܘ ܐܶܢܽܘܢ ܆ ܕ݁ܠܰܓ݂ܡܳܪ ܠܳܐ ܢܡܰܠܠܽܘܢ ܂
                    ܘܠܳܐ ܢܰܠܦ݂ܽܘܢ ܒ݁ܫܶܡ ܝܶܫܽܘܥ .</p>
               </div>
               <div type="textpart" subtype="verse" n="19">
                  <p>ܥܢܰܘ ܫܶܡܥܽܘܢ ܟ݁ܺܐܦ݂ܳܐ ܘܝܽܘܚܰܢܳܢ ܂ ܘܶܐܡܰܪܘ ܠܗܽܘܢ . ܐܶܢ
                    ܟ݁ܺܐܢܳܐ ܩܕ݂ܳܡ ܐܰܠܳܗܳܐ ܁ ܕ݁ܰܠܟ݂ܽܘܢ ܢܶܫܡܰܥ ܝܰܬ݁ܺܝܪ ܡܶܢ ܐܰܠܳܗܳܐ ܂ ܕ݁ܽܘܢܘ .</p>
               </div>
               <div type="textpart" subtype="verse" n="20">
                  <p>ܠܳܐ ܓ݁ܶܝܪ ܡܶܫܟ݁ܚܺܝܢ ܚ̱ܢܰܢ ܇ ܕ݁ܡܳܐ ܕ݁ܰܚܙܰܝܢ ܘܰܫܡܰܥܢ ܆ ܕ݁ܠܳܐ
                    ܢܡܰܠܠܺܝܘܗ̱ܝ .</p>
               </div>
               <div type="textpart" subtype="verse" n="21">
                  <p>ܘܶܐܬ݂ܠܰܚܰܡܘ ܠܗܽܘܢ ܂ ܘܰܫܪܰܘ ܐܶܢܽܘܢ . ܠܳܐ ܓ݁ܶܝܪ ܐܶܫܟ݁ܰܚܘ ܠܗܽܘܢ
                    ܥܶܠܬ݂ܳܐ ܕ݁ܰܢܣܺܝܡܽܘܢ ܒ݁ܪܺܫܗܽܘܢ ܂ ܡܶܛܽܠ ܥܰܡܳܐ . ܟ݁ܽܠܢܳܫ ܓ݁ܶܝܪ ܡܫܰܒ݁ܰܚ ܗ̱ܘܳܐ
                    ܠܰܐܠܳܗܳܐ ܥܰܠ ܡܶܕ݁ܶܡ ܕ݁ܰܗܘܳܐ .</p>
               </div>
               <div type="textpart" subtype="verse" n="22">
                  <p>ܝܰܬ݁ܺܝܪ ܓ݁ܶܝܪ ܡܶܢ ܒ݁ܰܪ ܐܰܪܒ݁ܥܺܝܢ̈ ܫܢܺܝܢ̈ ܐܺܝܬ݂ܰܘܗ̱ܝ ܗ̱ܘܳܐ
                    ܓ݁ܰܒ݂ܪܳܐ ܗܰܘ ܇ ܕ݁ܰܗܘܳܬ݂ ܒ݁ܶܗ ܗܳܕ݂ܶܐ ܐܳܬ݂ܳܐ ܕ݁ܳܐܣܝܽܘܬ݂ܳܐ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܐܶܫܬ݁ܪܺܝܘ ܂ ܐܶܬ݂ܰܘ ܠܘܳܬ݂ ܐܰܚܰܝܗܽܘܢ̈ . ܘܶܐܫܬ݁ܰܥܺܝܘ
                    ܠܗܽܘܢ ܟ݁ܽܠ ܡܳܐ ܕ݁ܶܐܡܰܪܘ ܟ݁ܳܗܢܶܐ̈ ܘܩܰܫܺܝܫܶܐ̈ ܀.܀.܀܀</p>
               </div>
               <milestone unit="SyrChapter" n="5"/>
               <div type="textpart" subtype="verse" n="24">
                  <p>ܘܗܶܢܽܘܢ ܟ݁ܰܕ݂ ܫܡܰܥܘ ܆ ܐܰܟ݂ܚܰܕ݂ ܐܰܪܺܝܡܘ ܩܳܠܗܽܘܢ ܠܘܳܬ݂ ܐܰܠܳܗܳܐ
                    ܂ ܘܶܐܡܰܪܘ . ܡܳܪܝܳܐ ܆ ܐܰܢ̱ܬ݁ ܗ̱ܽܘ ܐܰܠܳܗܳܐ ܕ݁ܰܥܒ݂ܰܕ݁ܬ݁ ܫܡܰܝܳܐ ܘܰܐܪܥܳܐ ܇ ܘܝܰܡ̱ܡܶܐ̈
                    ܂ ܘܟ݂ܽܠ ܕ݁ܺܐܝܬ݂ ܒ݁ܗܽܘܢ .</p>
               </div>
               <div type="textpart" subtype="verse" n="25">
                  <p>ܘܰܐܢ̱ܬ݁ ܗ̱ܽܘ ܕ݁ܡܰܠܶܠܬ݁ ܒ݁ܝܰܕ݂ ܪܽܘܚܳܐ ܕ݁ܩܽܘܕ݂ܫܳܐ ܒ݁ܦ݂ܽܘܡ
                    ܕ݁ܰܘܺܝܕ݂ ܥܰܒ݂ܕ݁ܳܟ݂ ܆ ܠܡܳܢܳܐ ܪܓ݂ܰܫܘ ܥܰܡ̱ܡܶܐ̈ ܇ ܘܶܐܡܘܳܬ݂ܳܐ̈ ܪܢܰܝ̈ ܣܪܺܝܩܽܘܬ݂ܳܐ
                    ܇</p>
               </div>
               <div type="textpart" subtype="verse" n="26">
                  <p>ܩܳܡܘ ܡܰܠܟ݁ܶܐ̈ ܕ݁ܰܐܪܥܳܐ ܘܫܰܠܺܝܛܳܢܶܐ̈ ܇ ܘܶܐܬ݂ܡܰܠܰܟ݂ܘ ܐܰܟ݂ܚܕ݂ܳܐ
                    ܥܰܠ ܡܳܪܝܳܐ ܂ ܘܥܰܠ ܡܫܺܝܚܶܗ .</p>
               </div>
               <div type="textpart" subtype="verse" n="27">
                  <p>ܐܶܬ݂ܟ݁ܰܢܰܫܘ ܓ݁ܶܝܪ ܫܰܪܺܝܪܳܐܝܺܬ݂ ܒ݁ܰܡܕ݂ܺܝܢ̱ܬ݁ܳܐ ܗܳܕ݂ܶܐ ܇ ܥܰܠ
                    ܩܰܕ݁ܺܝܫܳܐ ܒ݁ܪܳܟ݂ ܝܶܫܽܘܥ ܂ ܐܰܝܢܳܐ ܕ݁ܰܐܢ̱ܬ݁ ܡܫܰܚܬ݁ ܆ ܗܶܪܳܘܕ݂ܶܣ ܘܦ݁ܺܝܠܰܛܳܘܣ ܥܰܡ
                    ܥܰܡ̱ܡܶܐ̈ ܁ ܘܟ݂ܶܢܫܳܐ ܕ݁ܺܐܝܣܪܳܝܶܠ .</p>
               </div>
               <div type="textpart" subtype="verse" n="28">
                  <p>ܠܡܶܥܒ݁ܰܕ݂ ܟ݁ܽܠ ܡܳܐ ܕ݁ܺܐܝܕ݂ܳܟ݂ ܘܨܶܒ݂ܝܳܢܳܟ݂ ܩܰܕ݁ܶܡ ܪܫܰܡ
                    ܕ݁ܢܶܗܘܶܐ .</p>
               </div>
               <div type="textpart" subtype="verse" n="29">
                  <p>ܘܳܐܦ݂ ܗܳܫܳܐ ܡܳܪܝܳܐ ܆ ܚܽܘܪ ܂ ܘܰܚܙܺܝ ܠܠܽܘܚܳܡܰܝܗܽܘܢ̈ . ܘܗܰܒ݂
                    ܠܥܰܒ݂ܕ݁ܰܝܟ݁̈ ܆ ܕ݁ܥܺܝܢ ܒ݁ܰܓ݂ܠܶܐ ܢܶܗܘܽܘܢ ܡܰܟ݂ܪܙܺܝܢ ܡܶܠܬ݂ܳܟ݂ ܇</p>
               </div>
               <div type="textpart" subtype="verse" n="30">
                  <p>ܟ݁ܰܕ݂ ܐܺܝܕ݂ܳܟ݂ ܡܰܘܫܶܛ ܐܰܢ̱ܬ݁ ܠܳܐܣܘܳܬ݂ܳܐ̈ ܘܠܰܓ݂ܒ݂ܰܪܘܳܬ݂ܳܐ̈
                    ܘܠܳܐܬ݂ܘܳܬ݂ܳܐ̈ ܆ ܕ݁ܢܶܗܘܝܳܢ̈ ܒ݁ܰܫܡܶܗ ܕ݁ܰܒ݂ܪܳܟ݂ ܩܰܕ݁ܺܝܫܳܐ ܝܶܫܽܘܥ .</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܒ݁ܥܰܘ ܘܶܐܬ݂ܟ݁ܰܫܰܦ݂ܘ ܆ ܐܶܬ݁ܬ݁ܙܺܝܥ ܐܰܬ݂ܪܳܐ ܕ݁ܒ݂ܶܗ
                    ܟ݁ܢܺܝܫܺܝܢ ܗ̱ܘܰܘ . ܘܶܐܬ݂ܡܠܺܝܘ ܟ݁ܽܠܗܽܘܢ ܒ݁ܪܽܘܚܳܐ ܕ݁ܩܽܘܕ݂ܫܳܐ . ܘܰܡܡܰܠܠܺܝܢ ܗ̱ܘܰܘ
                    ܥܺܝܢ ܒ݁ܰܓ݂ܠܶܐ ܡܶܠܬ݂ܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="32">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܠܟ݂ܶܢܫܳܐ ܕ݁ܐ̱ܢܳܫܳܐ ܂ ܐܰܝܠܶܝܢ ܕ݁ܗܰܝܡܶܢܘ
                    ܗ̱ܘܰܘ ܆ ܚܕ݂ܳܐ ܢܦ݂ܶܫ ܂ ܘܚܰܕ݂ ܪܶܥܝܳܢ . ܘܠܳܐ ܐ̱ܢܳܫ ܡܶܢܗܽܘܢ ܐܳܡܰܪ ܗ̱ܘܳܐ ܥܰܠ ܢܶܟ݂ܣܶܐ̈
                    ܕ݁ܰܩܢܶܐ ܗ̱ܘܳܐ ܆ ܕ݁ܕ݂ܺܝܠܶܗ ܐܶܢܽܘܢ . ܐܶܠܳܐ ܟ݁ܽܠ ܡܶܕ݁ܶܡ ܕ݁ܺܐܝܬ݂ ܗ̱ܘܳܐ ܠܗܽܘܢ ܂
                    ܕ݁ܓ݂ܰܘܳܐ ܗܘܳܐ .</p>
               </div>
               <div type="textpart" subtype="verse" n="33">
                  <p>ܘܰܒ݂ܚܰܝܠܳܐ ܪܰܒ݁ܳܐ ܡܰܣܗܕ݂ܺܝܢ ܗ̱ܘܰܘ ܗܶܢܽܘܢ ܫܠܺܝܚܶܐ̈ ܇ ܥܰܠ
                    ܩܝܳܡܬ݁ܶܗ ܕ݁ܝܶܫܽܘܥ ܡܫܺܝܚܳܐ . ܘܛܰܝܒ݁ܽܘܬ݂ܳܐ ܪܰܒ݁ܬ݂ܳܐ ܐܺܝܬ݂ ܗ̱ܘܳܬ݂ ܥܰܡ ܟ݁ܽܠܗܽܘܢ
                    .</p>
               </div>
               <div type="textpart" subtype="verse" n="34">
                  <p>ܘܐ̱ܢܳܫ ܠܰܝܬ݁ ܗ̱ܘܳܐ ܒ݁ܗܽܘܢ ܕ݁ܰܨܪܺܝܟ݂ . ܐܰܝܠܶܝܢ ܓ݁ܶܝܪ ܕ݁ܰܩܢܶܝܢ
                    ܗ̱ܘܰܘ ܩܽܘܪܝܳܐ̈ ܘܒ݂ܳܬ݁ܶܐ̈ ܇ ܡܙܰܒ݁ܢܺܝܢ ܗ̱ܘܰܘ ܘܡܰܝܬ݁ܶܝܢ ܕ݁ܡܰܝܳܐ̈ ܕ݁ܡܶܕ݁ܶܡ
                    ܕ݁ܡܶܙܕ݁ܰܒ݁ܰܢ ܆</p>
               </div>
               <div type="textpart" subtype="verse" n="35">
                  <p>ܘܣܳܝܡܺܝܢ ܠܘܳܬ݂ ܪܶܓ݂ܠܰܝܗܽܘܢ̈ ܕ݁ܰܫܠܺܝܚܶܐ̈ ܆ ܘܡܶܬ݂ܺܝܗܶܒ݂ ܗ̱ܘܳܐ
                    ܠܐ̱ܢܳܫ ܐ̱ܢܳܫ ܂ ܐܰܝܟ݂ ܡܶܕ݁ܶܡ ܕ݁ܰܣܢܺܝܩ ܗ̱ܘܳܐ ܀</p>
               </div>
               <div type="textpart" subtype="verse" n="36">
                  <p>ܝܰܘܣܶܦ݂ ܕ݁ܶܝܢ ܗܰܘ ܕ݁ܶܐܬ݂ܟ݁ܰܢܺܝ ܒ݁ܰܪܢܰܒ݂ܰܐ ܡܶܢ ܫܠܺܝܚܶܐ̈ :
                    ܕ݁ܡܶܬ݁ܬ݁ܰܪܓ݁ܰܡ ܒ݁ܪܳܐ ܕ݁ܒ݂ܽܘܝܳܐܳܐ : ܠܶܘܳܝܳܐ ܡܶܢ ܐܰܬ݂ܪܳܐ ܕ݁ܩܽܘܦ݁ܪܳܣ ܆</p>
               </div>
               <div type="textpart" subtype="verse" n="37">
                  <p>ܐܺܝܬ݂ ܗ̱ܘܳܐ ܠܶܗ ܩܪܺܝܬ݂ܳܐ ܂ ܘܙܰܒ݁ܢܳܗ . ܘܰܐܝܬ݁ܺܝ ܕ݁ܡܶܝܗ̈ ܂
                    ܘܣܳܡ ܩܕ݂ܳܡ ܪܶܓ݂ܠܰܝܗܽܘܢ̈ ܕ݁ܰܫܠܺܝܚܶܐ̈ .</p>
               </div>
            </div>
            <div type="textpart" subtype="chapter" n="5">
               <div type="textpart" subtype="verse" n="1">
                  <p>ܘܓ݂ܰܒ݂ܪܳܐ ܚܰܕ݂ ܕ݁ܰܫܡܶܗ ܗܘܳܐ ܚܰܢܰܢܝܳܐ ܆ ܥܰܡ ܐܰܢ̱ܬ݁ܬ݂ܶܗ ܕ݁ܰܫܡܳܗ
                    ܗܘܳܐ ܫܰܦ݁ܺܝܪܳܐ ܆ ܙܰܒ݁ܶܢ ܗ̱ܘܳܐ ܩܪܺܝܬ݂ܶܗ .</p>
               </div>
               <div type="textpart" subtype="verse" n="2">
                  <p>ܘܰܫܩܰܠ ܡܶܢ ܛܺܝܡܶܝܗ̈ ܂ ܘܛܰܫܺܝ . ܟ݁ܰܕ݂ ܪܓ݂ܺܝܫܳܐ ܗ̱ܘܳܬ݂ ܒ݁ܶܗ
                    ܐܰܢ̱ܬ݁ܬ݂ܶܗ . ܘܰܐܝܬ݁ܺܝ ܡܶܢܶܗ ܡܶܢ ܟ݁ܶܣܦ݁ܳܐ ܆ ܘܣܳܡ ܩܕ݂ܳܡ ܪܶܓ݂ܠܰܝܗܽܘܢ̈ ܕ݁ܰܫܠܺܝܚܶܐ̈
                    .</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܠܶܗ ܫܶܡܥܽܘܢ . ܚܰܢܰܢܝܳܐ ܆ ܡܳܢܰܘ ܕ݁ܗܳܟ݂ܰܢܳܐ ܡܠܳܐ ܣܳܛܳܢܳܐ
                    ܠܶܒ݁ܳܟ݂ ܆ ܕ݁ܰܬ݁ܕ݂ܰܓ݁ܶܠ ܒ݁ܪܽܘܚܳܐ ܕ݁ܩܽܘܕ݂ܫܳܐ ܇ ܘܰܬ݁ܛܰܫܶܐ ܡܶܢ ܟ݁ܶܣܦ݁ܳܐ ܕ݁ܰܕ݂ܡܶܝܗ̈
                    ܕ݁ܰܩܪܺܝܬ݂ܳܐ .</p>
               </div>
               <div type="textpart" subtype="verse" n="4">
                  <p>ܠܳܐ ܗ̱ܘܳܐ ܕ݁ܺܝܠܳܟ݂ ܗܘܳܬ݂ ܥܰܕ݂ܠܳܐ ܬ݁ܶܙܕ݁ܰܒ݁ܰܢ ܆ ܘܡܶܢ
                    ܕ݁ܶܐܙܕ݁ܰܒ݁ܢܰܬ݂ ܬ݁ܽܘܒ݂ ܐܰܢ̱ܬ݁ ܫܰܠܺܝܛ ܗ̱ܘܰܝܬ݁ ܥܰܠ ܕ݁ܡܶܝܗ̈ . ܠܡܳܢܳܐ ܣܳܡܬ݁ ܒ݁ܠܶܒ݁ܳܟ݂
                    ܕ݁ܬ݂ܶܥܒ݁ܶܕ݂ ܨܒ݂ܽܘܬ݂ܳܐ ܗܳܕ݂ܶܐ . ܠܳܐ ܕ݁ܰܓ݁ܶܠܬ݁ ܒ݁ܰܒ݂ܢܰܝ̈ ܐ̱ܢܳܫܳܐ ܆ ܐܶܠܳܐ ܒ݁ܰܐܠܳܗܳܐ
                    .</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܫܡܰܥ ܚܰܢܰܢܝܳܐ ܗܳܠܶܝܢ ܡܶܠܶܐ̈ ܆ ܢܦ݂ܰܠ ܂ ܘܡܺܝܬ݂ . ܘܰܗܘܳܬ݂
                    ܕ݁ܶܚܠܬ݂ܳܐ ܪܰܒ݁ܬ݂ܳܐ ܒ݁ܟ݂ܽܠܗܽܘܢ ܗܳܠܶܝܢ ܕ݁ܰܫܡܰܥܘ .</p>
               </div>
               <div type="textpart" subtype="verse" n="6">
                  <p>ܘܩܳܡܘ ܐܰܝܠܶܝܢ ܕ݁ܰܥܠܰܝܡܺܝܢ ܒ݁ܗܽܘܢ ܆ ܘܟ݂ܰܢܫܽܘܗ̱ܝ ܂ ܘܰܐܦ݁ܶܩܘ
                    ܩܰܒ݂ܪܽܘܗ̱ܝ .</p>
               </div>
               <div type="textpart" subtype="verse" n="7">
                  <p>ܘܡܶܢ ܒ݁ܳܬ݂ܰܪ ܕ݁ܰܗܘܰܝ̈ ܬ݁ܠܳܬ݂ ܫܳܥܺܝܢ̈ ܆ ܐܳܦ݂ ܐܰܢ̱ܬ݁ܬ݂ܶܗ ܥܶܠܰܬ݂
                    . ܟ݁ܰܕ݂ ܠܳܐ ܝܳܕ݂ܥܳܐ ܗ̱ܘܳܬ݂ ܡܳܢܳܐ ܗܘܳܐ .</p>
               </div>
               <div type="textpart" subtype="verse" n="8">
                  <p>ܐܳܡܰܪ ܠܳܗ ܫܶܡܥܽܘܢ . ܐܶܡܰܪ ܠܺܝ ܁ ܐܶܢ ܒ݁ܗܳܠܶܝܢ ܕ݁ܡܰܝܳܐ̈
                    ܙܰܒ݁ܶܢܬ݁ܽܘܢ ܩܪܺܝܬ݂ܳܐ . ܗܺܝ ܕ݁ܶܝܢ ܐܶܡܪܰܬ݂ . ܐܺܝܢ ܁ ܒ݁ܗܳܠܶܝܢ ܕ݁ܡܰܝܳܐ̈ .</p>
               </div>
               <div type="textpart" subtype="verse" n="9">
                  <p>ܐܳܡܰܪ ܠܳܗ ܫܶܡܥܽܘܢ . ܡܶܛܽܠ ܕ݁ܶܐܫܬ݁ܘܺܝܬ݁ܽܘܢ ܠܰܡܢܰܣܳܝܽܘ ܪܽܘܚܶܗ
                    ܕ݁ܡܳܪܝܳܐ ܆ ܗܳܐ ܪܶܓ݂ܠܰܝܗܽܘܢ̈ ܕ݁ܩܳܒ݂ܽܘܪܰܘܗ̱ܝ̈ ܕ݁ܒ݂ܰܥܠܶܟ݂ܝ ܒ݁ܬ݂ܰܪܥܳܐ ܂ ܘܗܶܢܽܘܢ
                    ܢܰܦ݁ܩܽܘܢܶܟ݂ܝ .</p>
               </div>
               <div type="textpart" subtype="verse" n="10">
                  <p>ܘܒ݂ܳܗ ܒ݁ܫܳܥܬ݂ܳܐ ܁ ܢܶܦ݂ܠܰܬ݂ ܩܕ݂ܳܡ ܪܶܓ݂ܠܰܝܗܽܘܢ̈ ܂ ܘܡܺܝܬ݂ܰܬ݂ .
                    ܘܥܰܠܘ ܥܠܰܝܡܶܐ̈ ܗܳܢܽܘܢ ܁ ܘܶܐܫܟ݁ܚܽܘܗ ܟ݁ܰܕ݂ ܡܺܝܬ݂ܳܐ ܆ ܘܰܩܦ݂ܰܣܘ ܐܰܘܒ݁ܶܠܘ ܩܰܒ݂ܪܽܘܗ
                    ܥܰܠ ܓ݁ܶܢ̱ܒ݂ ܒ݁ܰܥܠܳܗ .</p>
               </div>
               <div type="textpart" subtype="verse" n="11">
                  <p>ܘܰܗܘܳܬ݂ ܕ݁ܶܚܠܬ݂ܳܐ ܪܰܒ݁ܬ݂ܳܐ ܒ݁ܟ݂ܽܠܳܗ ܥܺܕ̱݁ܬ݁ܳܐ ܂ ܘܰܒ݂ܟ݂ܽܠܗܽܘܢ
                    ܗܳܢܽܘܢ ܕ݁ܰܫܡܰܥܘ ܀</p>
               </div>
               <div type="textpart" subtype="verse" n="12">
                  <p>ܘܗܳܘܝܳܢ̈ ܗ̱ܘܰܝ̈ ܒ݁ܝܰܕ݂ ܫܠܺܝܚܶܐ̈ ܆ ܐܳܬ݂ܘܳܬ݂ܳܐ̈
                    ܘܰܓ݂ܒ݂ܰܪܘܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܒ݁ܥܰܡܳܐ . ܘܟ݂ܽܠܗܽܘܢ ܟ݁ܢܺܝܫܺܝܢ ܗ̱ܘܰܘ ܐܰܟ݂ܚܕ݂ܳܐ
                    ܒ݁ܶܐܣܛܘܳܐ ܕ݁ܰܫܠܶܝܡܽܘܢ .</p>
               </div>
               <div type="textpart" subtype="verse" n="13">
                  <p>ܘܡܶܢ ܐ̱ܢܳܫܳܐ ܐ̱ܚܪܳܢܶܐ̈ ܆ ܐ̱ܢܳܫ ܠܳܐ ܡܰܡܪܰܚ ܗ̱ܘܳܐ ܕ݁ܢܶܬ݂ܩܰܪܰܒ݂
                    ܠܘܳܬ݂ܗܽܘܢ . ܐܶܠܳܐ ܡܰܘܪܶܒ݂ ܗ̱ܘܳܐ ܠܗܽܘܢ ܥܰܡܳܐ .</p>
               </div>
               <div type="textpart" subtype="verse" n="14">
                  <p>ܘܝܰܬ݁ܺܝܪ ܡܶܬ݁ܬ݁ܰܘܣܦ݂ܳܢ ܗ̱ܘܰܘ ܐܰܝܠܶܝܢ ܕ݁ܰܡܗܰܝܡܢܺܝܢ ܗ̱ܘܰܘ
                    ܒ݁ܡܳܪܝܳܐ ܇ ܟ݁ܶܢܫܳܐ ܕ݁ܓ݂ܰܒ݂ܪܶܐ̈ ܘܰܕ݂ܢܶܫܶܐ̈ ܆</p>
               </div>
               <div type="textpart" subtype="verse" n="15">
                  <p>ܐܰܝܟ݁ܰܢܳܐ ܕ݁ܰܒ݂ܫܽܘܩܶܐ̈ ܡܰܦ݁ܩܺܝܢ ܗ̱ܘܰܘ ܠܰܟ݂ܪܺܝܗܶܐ̈ ܂ ܟ݁ܰܕ݂
                    ܪܡܶܝܢ ܗ̱ܘܰܘ ܒ݁ܥܰܪܣܳܬ݂ܳܐ̈ . ܕ݁ܶܐܡܰܬ݂ܝ ܕ݁ܢܶܗܘܶܐ ܐܳܬ݂ܶܐ ܫܶܡܥܽܘܢ ܆ ܐܳܦ݂ܶܢ
                    ܛܶܠܳܢܺܝܬ݂ܶܗ ܬ݁ܰܓ݁ܶܢ ܥܠܰܝܗܽܘܢ .</p>
               </div>
               <div type="textpart" subtype="verse" n="16">
                  <p>ܐܳܬ݂ܶܝܢ ܗ̱ܘܰܘ ܕ݁ܶܝܢ ܣܰܓ݁ܺܝܶܐܐ̈ ܠܘܳܬ݂ܗܽܘܢ ܇ ܡܶܢ ܡܕ݂ܺܝܢܳܬ݂ܳܐ̈
                    ܐ̱ܚܪܳܢܝܳܬ݂ܳܐ̈ ܕ݁ܰܚܕ݂ܳܪܰܝ̈ ܐܽܘܪܺܫܠܶܡ ܆ ܟ݁ܰܕ݂ ܡܰܝܬ݁ܶܝܢ ܗ̱ܘܰܘ ܟ݁ܪܺܝܗܶܐ̈ ܂ ܘܰܐܝܠܶܝܢ
                    ܕ݁ܗܳܘܝܳܢ̈ ܗ̱ܘܰܝ̈ ܠܗܽܘܢ ܪܽܘܚܶܐ̈ ܛܰܢܦ݂ܳܬ݂ܳܐ̈ ܆ ܘܡܶܬ݂ܚܰܠܡܺܝܢ ܗ̱ܘܰܘ ܟ݁ܽܠܗܽܘܢ ܀</p>
               </div>
               <div type="textpart" subtype="verse" n="17">
                  <p>ܘܶܐܬ݂ܡܠܺܝ ܗ̱ܘܳܐ ܚܣܳܡܳܐ ܁ ܪܰܒ݁ ܟ݁ܳܗܢܶܐ̈ ܘܟ݂ܽܠܗܽܘܢ ܕ݁ܥܰܡܶܗ ܇
                    ܕ݁ܺܐܝܬ݂ܰܝܗܽܘܢ ܗ̱ܘܰܘ ܡܶܢ ܝܽܘܠܦ݁ܳܢܳܐ ܕ݁ܙܰܕ݁ܽܘܩܳܝܶܐ̈ .</p>
               </div>
               <div type="textpart" subtype="verse" n="18">
                  <p>ܘܰܐܪܡܺܝܘ ܐܺܝܕ݂ܰܝܳܐ̈ ܥܰܠ ܫܠܺܝܚܶܐ̈ ܆ ܘܶܐܚܰܕ݂ܘ ܐܶܣܰܪܘ ܐܶܢܽܘܢ
                    ܒ݁ܶܝܬ݂ ܐܰܣܺܝܪܶܐ̈ .</p>
               </div>
               <div type="textpart" subtype="verse" n="19">
                  <p>ܗܳܝܕ݁ܶܝܢ ܒ݁ܠܺܠܝܳܐ ܡܰܠܰܐܟ݂ܳܐ ܕ݁ܡܳܪܝܳܐ ܆ ܦ݁ܬ݂ܰܚ ܬ݁ܰܪܥܳܐ
                    ܕ݁ܒ݂ܶܝܬ݂ ܐܰܣܺܝܪܶܐ̈ ܂ ܘܰܐܦ݁ܶܩ ܐܶܢܽܘܢ . ܘܶܐܡܰܪ ܠܗܽܘܢ .</p>
               </div>
               <div type="textpart" subtype="verse" n="20">
                  <p>ܙܶܠܘ ܩܽܘܡܘ ܒ݁ܗܰܝܟ݁ܠܳܐ ܆ ܘܡܰܠܶܠܘ ܠܥܰܡܳܐ ܟ݁ܽܠܗܶܝܢ ܡܶܠܶܐ̈
                    ܗܳܠܶܝܢ ܕ݁ܚܰܝܶܐ̈ .</p>
               </div>
               <div type="textpart" subtype="verse" n="21">
                  <p>ܘܰܢܦ݂ܰܩܘ ܥܶܕ݁ܳܢ ܫܰܦ݂ܪܳܐ . ܘܥܰܠܘ ܠܗܰܝܟ݁ܠܳܐ ܂ ܘܡܰܠܦ݂ܺܝܢ ܗ̱ܘܰܘ
                    ܀ ܪܰܒ݁ ܟ݁ܳܗܢܶܐ̈ ܕ݁ܶܝܢ ܘܰܐܝܠܶܝܢ ܕ݁ܥܰܡܶܗ ܆ ܩܪܰܘ ܠܚܰܒ݂ܪܰܝܗܽܘܢ̈ ܘܰܠܩܰܫܺܝܫܶܐ̈
                    ܕ݁ܺܐܝܣܪܳܝܶܠ ܆ ܘܫܰܕ݁ܰܪܘ ܠܒ݂ܶܝܬ݂ ܐܰܣܺܝܪܶܐ̈ ܕ݁ܢܰܝܬ݁ܽܘܢ ܐܶܢܽܘܢ ܠܰܫܠܺܝܚܶܐ̈ .</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܐܶܙܰܠܘ ܐܰܝܠܶܝܢ ܕ݁ܶܐܫܬ݁ܰܕ݁ܰܪܘ ܡܶܢܗܽܘܢ ܆ ܠܳܐ ܐܶܫܟ݁ܰܚܘ
                    ܐܶܢܽܘܢ ܒ݁ܶܝܬ݂ ܐܰܣܺܝܪܶܐ̈ . ܘܰܗܦ݂ܰܟ݂ܘ ܐܶܬ݂ܰܘ ܂</p>
               </div>
               <div type="textpart" subtype="verse" n="23">
                  <p>ܐܳܡܪܺܝܢ . ܐܶܫܟ݁ܰܚܢ ܒ݁ܶܝܬ݂ ܐܰܣܺܝܪܶܐ̈ ܁ ܕ݁ܰܐܚܺܝܕ݂ ܙܗܺܝܪܳܐܝܺܬ݂
                    . ܘܳܐܦ݂ ܠܢܳܛܽܘܪܶܐ̈ ܕ݁ܩܳܝܡܺܝܢ ܥܰܠ ܬ݁ܰܪܥܶܐ̈ . ܘܰܦ݂ܬ݂ܰܚܢ ܂ ܘܐ̱ܢܳܫ ܠܳܐ ܐܶܫܟ݁ܰܚܢ
                    ܬ݁ܰܡܳܢ .</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܫܡܰܥܘ ܗܳܠܶܝܢ ܡܶܠܶܐ̈ ܪܰܒ݁ܰܝ̈ ܟ݁ܳܗܢܶܐ̈ ܘܰܐܪܟ݂ܽܘܢܶܐ̈
                    ܕ݁ܗܰܝܟ݁ܠܳܐ ܆ ܬ݁ܰܘܺܝܪܺܝܢ ܗ̱ܘܰܘ ܥܠܰܝܗܽܘܢ . ܘܡܶܬ݂ܚܰܫܒ݂ܺܝܢ ܗ̱ܘܰܘ ܂ ܕ݁ܡܳܢܳܐ ܗ̱ܝ
                    ܗܳܕ݂ܶܐ .</p>
               </div>
               <div type="textpart" subtype="verse" n="25">
                  <p>ܘܶܐܬ݂ܳܐ ܐ̱ܢܳܫ ܐܰܘܕ݁ܰܥ ܐܶܢܽܘܢ . ܕ݁ܗܳܢܽܘܢ ܓ݁ܰܒ݂ܪܶܐ̈
                    ܕ݁ܰܚܒ݂ܰܫܬ݁ܽܘܢ ܒ݁ܶܝܬ݂ ܐܰܣܺܝܪܶܐ̈ ܆ ܗܳܐ ܁ ܩܳܝܡܺܝܢ ܒ݁ܗܰܝܟ݁ܠܳܐ ܂ ܘܡܰܠܦ݂ܺܝܢ ܠܥܰܡܳܐ
                    .</p>
               </div>
               <div type="textpart" subtype="verse" n="26">
                  <p>ܗܳܝܕ݁ܶܝܢ ܐܶܙܰܠܘ ܐܰܪܟ݂ܽܘܢܶܐ̈ ܥܰܡ ܕ݁ܰܚܫܶܐ̈ ܕ݁ܢܰܝܬ݁ܽܘܢ ܐܶܢܽܘܢ .
                    ܠܳܐ ܒ݁ܰܩܛܺܝܪܳܐ . ܕ݁ܳܚܠܺܝܢ ܗ̱ܘܰܘ ܓ݁ܶܝܪ ܆ ܕ݁ܰܠܡܳܐ ܢܶܪܓ݁ܽܘܡ ܐܶܢܽܘܢ ܥܰܡܳܐ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܐܰܝܬ݁ܺܝܘ ܐܶܢܽܘܢ ܆ ܐܰܩܺܝܡܘ ܐܶܢܽܘܢ ܩܕ݂ܳܡ ܟ݁ܽܠܶܗ ܟ݁ܶܢܫܳܐ
                    . ܘܰܐܩܶܦ݂ ܗ̱ܘܳܐ ܪܰܒ݁ ܟ݁ܳܗܢܶܐ̈ ܠܡܺܐܡܰܪ ܠܗܽܘܢ .</p>
               </div>
               <div type="textpart" subtype="verse" n="28">
                  <p>ܠܳܐ ܗ̱ܘܳܐ ܡܶܦ݂ܩܰܕ݂ ܦ݁ܩܰܕ݂ܢ ܗ̱ܘܰܝܢ ܠܟ݂ܽܘܢ ܆ ܕ݁ܰܠܐ̱ܢܳܫ ܠܳܐ
                    ܬ݁ܰܠܦ݂ܽܘܢ ܒ݁ܰܫܡܳܐ ܗܳܢܳܐ . ܐܰܢ̱ܬ݁ܽܘܢ ܕ݁ܶܝܢ ܂ ܗܳܐ ܡܠܰܝܬ݁ܽܘܢܳܗ ܠܽܐܘܪܺܫܠܶܡ ܡܶܢ
                    ܝܽܘܠܦ݁ܳܢܟ݂ܽܘܢ . ܘܨܳܒ݂ܶܝܢ ܐܢ̱ܬ݁ܽܘܢ ܕ݁ܬ݂ܰܝܬ݁ܽܘܢ ܥܠܰܝܢ ܕ݁ܡܶܗ ܕ݁ܓ݂ܰܒ݂ܪܳܐ ܗܳܢܳܐ
                    ܀.܀.܀܀</p>
               </div>
               <milestone unit="SyrChapter" n="6"/>
               <div type="textpart" subtype="verse" n="29">
                  <p>ܥܢܳܐ ܫܶܡܥܽܘܢ ܥܰܡ ܫܠܺܝܚܶܐ̈ ܂ ܘܶܐܡܰܪ ܠܗܽܘܢ . ܠܰܐܠܳܗܳܐ ܘܳܠܶܐ
                    ܠܡܶܬ݁ܛܦ݁ܳܣܽܘ ܝܰܬ݁ܺܝܪ ܡܶܢ ܕ݁ܠܰܒ݂ܢܰܝܢܳܫܳܐ̈ .</p>
               </div>
               <div type="textpart" subtype="verse" n="30">
                  <p>ܐܰܠܳܗܳܐ ܕ݁ܰܐܒ݂ܳܗܳܬ݂ܰܢ̈ ܐܰܩܺܝܡ ܠܝܶܫܽܘܥ ܇ ܐܰܝܢܳܐ ܕ݁ܰܐܢ̱ܬ݁ܽܘܢ
                    ܩܛܰܠܬ݁ܽܘܢ ܂ ܟ݁ܰܕ݂ ܬ݁ܠܰܝܬ݁ܽܘܢܳܝܗ̱ܝ ܥܰܠ ܩܰܝܣܳܐ .</p>
               </div>
               <div type="textpart" subtype="verse" n="31">
                  <p>ܠܶܗ ܠܗܳܢܳܐ ܐܰܩܺܝܡ ܐܰܠܳܗܳܐ ܪܺܫܳܐ ܘܡܰܚܝܳܢܳܐ . ܘܰܐܪܺܝܡܶܗ
                    ܒ݁ܝܰܡܺܝܢܶܗ ܆ ܐܰܝܟ݂ ܕ݁ܢܶܬ݁ܶܠ ܬ݁ܝܳܒ݁ܽܘܬ݂ܳܐ ܂ ܘܫܽܘܒ݂ܩܳܢ ܚܛܳܗܶܐ̈ ܂ ܠܺܐܝܣܪܳܝܶܠ .</p>
               </div>
               <div type="textpart" subtype="verse" n="32">
                  <p>ܘܰܚܢܰܢ ܣܳܗܕ݁ܶܐ̈ ܚ̱ܢܰܢ ܕ݁ܡܶܠܶܐ̈ ܗܳܠܶܝܢ . ܘܪܽܘܚܳܐ ܕ݁ܩܽܘܕ݂ܫܳܐ ܂
                    ܗܰܘ ܕ݁ܝܰܗ̱ܒ݂ ܐܰܠܳܗܳܐ ܠܰܐܝܠܶܝܢ ܕ݁ܰܡܗܰܝܡܢܺܝܢ ܒ݁ܶܗ ܀</p>
               </div>
               <div type="textpart" subtype="verse" n="33">
                  <p>ܘܟ݂ܰܕ݂ ܫܡܰܥܘ ܗ̱ܘܰܘ ܗܳܠܶܝܢ ܡܶܠܶܐ̈ ܆ ܡܶܬ݂ܓ݁ܰܘܙܠܺܝܢ ܗ̱ܘܰܘ
                    ܒ݁ܪܽܘܓ݂ܙܳܐ . ܘܡܶܬ݂ܚܰܫܒ݂ܺܝܢ ܗ̱ܘܰܘ ܠܡܶܩܛܰܠ ܐܶܢܽܘܢ .</p>
               </div>
               <div type="textpart" subtype="verse" n="34">
                  <p>ܘܩܳܡ ܗ̱ܘܳܐ ܚܰܕ݂ ܡܶܢ ܦ݁ܪܺܝܫܶܐ̈ ܕ݁ܰܫܡܶܗ ܗܘܳܐ ܓ݁ܰܡܰܠܺܝܐܝܶܠ
                    ܡܰܠܶܦ݂ ܢܳܡܽܘܣܳܐ ܁ ܘܰܡܝܰܩܰܪ ܡܶܢ ܟ݁ܽܠܶܗ ܥܰܡܳܐ ܆ ܘܰܦ݂ܩܰܕ݂ ܕ݁ܢܰܦ݁ܩܽܘܢ ܐܶܢܽܘܢ
                    ܠܰܫܠܺܝܚܶܐ̈ ܠܒ݂ܰܪ ܥܶܕ݁ܳܢܳܐ ܙܥܽܘܪܳܐ .</p>
               </div>
               <div type="textpart" subtype="verse" n="35">
                  <p>ܘܶܐܡܰܪ ܠܗܽܘܢ . ܓ݁ܰܒ݂ܪܶܐ̈ ܒ݁ܢܰܝ̈ ܐܺܝܣܪܳܝܶܠ ܆ ܐܶܙܕ݁ܰܗ̱ܪܘ
                    ܒ݁ܢܰܦ݂ܫܟ݂ܽܘܢ ܁ ܘܰܚܙܰܘ ܡܳܢܳܐ ܘܳܠܶܐ ܠܟ݂ܽܘܢ ܠܡܶܥܒ݁ܰܕ݂ ܥܰܠ ܗܳܠܶܝܢ ܐ̱ܢܳܫܳܐ .</p>
               </div>
               <div type="textpart" subtype="verse" n="36">
                  <p>ܡܶܢ ܩܕ݂ܳܡ ܓ݁ܶܝܪ ܗܳܢܳܐ ܙܰܒ݂ܢܳܐ ܆ ܩܳܡ ܗ̱ܘܳܐ ܬ݁ܳܘܕ݂ܰܐ ܂ ܘܶܐܡܰܪ
                    ܥܰܠ ܢܰܦ݂ܫܶܗ ܁ ܕ݁ܡܶܕ݁ܶܡ ܗ̱ܽܘ ܪܰܒ݂ . ܘܶܐܙܰܠܘ ܒ݁ܳܬ݂ܪܶܗ ܐܰܝܟ݂ ܐܰܪܒ݁ܰܥܡܳܐܐ ܓ݁ܰܒ݂ܪܺܝܢ̈
                    . ܘܗܽܘ ܐܶܬ݂ܩܛܶܠ . ܘܰܐܝܠܶܝܢ ܕ݁ܳܐܙܺܠ̱ܝܢ ܗ̱ܘܰܘ ܒ݁ܳܬ݂ܪܶܗ ܂ ܐܶܬ݂ܒ݁ܰܕ݁ܰܪܘ . ܘܰܗܘܰܘ
                    ܐܰܝܟ݂ ܠܳܐ ܡܶܕ݁ܶܡ .</p>
               </div>
               <div type="textpart" subtype="verse" n="37">
                  <p>ܘܩܳܡ ܡܶܢ ܒ݁ܳܬ݂ܪܶܗ ܝܺܗܽܘܕ݂ܳܐ ܓ݁ܠܺܝܠܳܝܳܐ ܆ ܒ݁ܝܰܘܡܳܬ݂ܳܐ̈
                    ܕ݁ܡܶܬ݂ܟ݁ܰܬ݂ܒ݁ܺܝܢ ܗ̱ܘܰܘ ܐ̱ܢܳܫܳܐ ܒ݁ܰܟ݂ܣܶܦ݂ ܪܺܫܳܐ . ܘܰܐܣܛܺܝ ܥܰܡܳܐ ܣܰܓ݁ܺܝܳܐܐ
                    ܒ݁ܳܬ݂ܪܶܗ . ܘܗܽܘ ܡܺܝܬ݂ . ܘܟ݂ܽܠܗܽܘܢ ܐܰܝܠܶܝܢ ܕ݁ܳܐܙܺܠ̱ܝܢ ܗ̱ܘܰܘ ܒ݁ܳܬ݂ܪܶܗ ܂
                    ܐܶܬ݂ܒ݁ܰܕ݁ܰܪܘ .</p>
               </div>
               <div type="textpart" subtype="verse" n="38">
                  <p>ܘܗܳܫܳܐ ܐܳܡܰܪ ܐ̱ܢܳܐ ܠܟ݂ܽܘܢ ܆ ܦ݁ܪܽܘܩܘ ܠܟ݂ܽܘܢ ܁ ܡܶܢ ܗܳܠܶܝܢ
                    ܐ̱ܢܳܫܳܐ ܂ ܘܰܫܒ݂ܽܘܩܘ ܠܗܽܘܢ . ܕ݁ܶܐܢ ܗ̱ܽܘ ܕ݁ܡܶܢ ܒ݁ܢܰܝܢܳܫܳܐ̈ ܐܺܝܬ݂ܶܝܗ ܗܳܕ݂ܶܐ
                    ܡܰܚܫܰܒ݂ܬ݁ܳܐ ܂ ܘܗܳܢܳܐ ܥܒ݂ܳܕ݂ܳܐ ܆ ܡܶܫܬ݁ܪܶܝܢ ܘܥܳܒ݂ܪܺܝܢ .</p>
               </div>
               <div type="textpart" subtype="verse" n="39">
                  <p>ܐܶܢ ܕ݁ܶܝܢ ܡܶܢ ܐܰܠܳܗܳܐ ܗ̱ܘ ܆ ܠܳܐ ܡܳܛܝܳܐ ܒ݁ܺܐܝܕ݂ܰܝܟ݁ܽܘܢ̈
                    ܕ݁ܰܬ݂ܒ݂ܰܛܠܽܘܢܳܝܗ̱ܝ . ܕ݁ܰܠܡܳܐ ܬ݁ܶܫܬ݁ܰܟ݂ܚܽܘܢ ܠܟ݂ܽܘܢ ܂ ܕ݁ܠܽܘܩܒ݂ܰܠ ܐܰܠܳܗܳܐ ܩܳܝܡܺܝܢ
                    ܐܢ̱ܬ݁ܽܘܢ .</p>
               </div>
               <div type="textpart" subtype="verse" n="40">
                  <p>ܘܶܐܬ݁ܛܦ݁ܺܝܣܘ ܠܶܗ . ܘܰܩܪܰܘ ܐܶܢܽܘܢ ܠܰܫܠܺܝܚܶܐ̈ ܂ ܘܢܰܓ݁ܶܕ݂ܘ
                    ܐܶܢܽܘܢ . ܘܦ݂ܰܩܶܕ݂ܘ ܐܶܢܽܘܢ ܂ ܕ݁ܠܳܐ ܢܶܗܘܽܘܢ ܡܡܰܠܠܺܝܢ ܒ݁ܰܫܡܳܐ ܕ݁ܝܶܫܽܘܥ . ܘܰܫܪܰܘ
                    ܐܶܢܽܘܢ .</p>
               </div>
               <div type="textpart" subtype="verse" n="41">
                  <p>ܘܰܢܦ݂ܰܩܘ ܡܶܢ ܩܕ݂ܳܡܰܝܗܽܘܢ ܂ ܟ݁ܰܕ݂ ܚܳܕ݂ܶܝܢ ܁ ܕ݁ܰܫܘܰܘ ܗ̱ܘܰܘ
                    ܡܶܛܽܠ ܫܡܳܐ ܕ݁ܢܶܨܛܰܥܪܽܘܢ .</p>
               </div>
               <div type="textpart" subtype="verse" n="42">
                  <p>ܘܠܳܐ ܫܳܠܶܝܢ ܗ̱ܘܰܘ ܟ݁ܽܠܝܽܘܡ ܁ ܠܡܰܠܳܦ݂ܽܘ ܒ݁ܗܰܝܟ݁ܠܳܐ ܂
                    ܘܰܒ݂ܒ݂ܰܝܬ݁ܳܐ ܇ ܘܠܰܡܣܰܒ݁ܳܪܽܘ ܥܰܠ ܡܳܪܰܢ ܝܶܫܽܘܥ ܡܫܺܝܚܳܐ ܀</p>
               </div>
            </div>
            <div type="textpart" subtype="chapter" n="6">
               <div type="textpart" subtype="verse" n="1">
                  <p>ܘܰܒ݂ܗܽܘܢ ܒ݁ܝܰܘܡܳܬ݂ܳܐ̈ ܗܳܢܽܘܢ ܂ ܟ݁ܰܕ݂ ܣܓ݂ܺܝܘ ܬ݁ܰܠܡܺܝܕ݂ܶܐ̈ ܆
                    ܪܰܛܶܢܘ ܗ̱ܘܰܘ ܝܰܘܢܳܝܶܐ̈ ܬ݁ܰܠܡܺܝܕ݂ܶܐ̈ ܥܰܠ ܥܶܒ݂ܪܳܝܶܐ̈ ܇ ܕ݁ܡܶܬ݂ܒ݁ܰܣܝܳܢ̈ ܗ̱ܘܰܝ̈
                    ܐܰܪܡܠܳܬ݂ܗܽܘܢ̈ ܒ݁ܬ݂ܶܫܡܶܫܬ݁ܳܐ ܕ݁ܟ݂ܽܠܝܽܘܡ .</p>
               </div>
               <div type="textpart" subtype="verse" n="2">
                  <p>ܘܰܩܪܰܘ ܬ݁ܪܶܥܣܰܪ ܫܠܺܝܚܶܐ̈ ܠܟ݂ܽܠܶܗ ܟ݁ܶܢܫܳܐ ܕ݁ܬ݂ܰܠܡܺܝܕ݂ܶܐ̈ ܂
                    ܘܶܐܡܰܪܘ ܠܗܽܘܢ . ܠܳܐ ܫܰܦ݁ܺܝܪ ܕ݁ܢܶܫܒ݁ܽܘܩ ܡܶܠܬ݂ܳܐ ܕ݁ܰܐܠܳܗܳܐ ܂ ܘܰܢܫܰܡܶܫ ܦ݁ܳܬ݂ܽܘܪܶܐ̈
                    .</p>
               </div>
               <div type="textpart" subtype="verse" n="3">
                  <p>ܒ݁ܨܰܘ ܗܳܟ݂ܺܝܠ ܐܰܚܰܝ̈ ܆ ܘܰܓ݂ܒ݂ܰܘ ܫܰܒ݂ܥܳܐ ܓ݁ܰܒ݂ܪܺܝܢ̈ ܡܶܢܟ݂ܽܘܢ ܇
                    ܕ݁ܺܐܝܬ݂ ܥܠܰܝܗܽܘܢ ܣܳܗܕ݁ܽܘܬ݂ܳܐ ܇ ܘܰܡܠܶܝܢ ܪܽܘܚܶܗ ܕ݁ܡܳܪܝܳܐ ܘܚܶܟ݂ܡܬ݂ܳܐ ܆ ܘܰܢܩܺܝܡ
                    ܐܶܢܽܘܢ ܥܰܠ ܗܳܕ݂ܶܐ ܨܒ݂ܽܘܬ݂ܳܐ .</p>
               </div>
               <div type="textpart" subtype="verse" n="4">
                  <p>ܘܰܚܢܰܢ ܂ ܢܶܗܘܶܐ ܐܰܡܺܝܢܺܝܢ ܁ ܒ݁ܰܨܠܽܘܬ݂ܳܐ ܂ ܘܰܒ݂ܬ݂ܶܫܡܶܫܬ݁ܳܐ
                    ܕ݁ܡܶܠܬ݂ܳܐ .</p>
               </div>
               <div type="textpart" subtype="verse" n="5">
                  <p>ܘܫܶܦ݂ܪܰܬ݂ ܗܳܕ݂ܶܐ ܡܶܠܬ݂ܳܐ ܂ ܩܕ݂ܳܡ ܟ݁ܽܠܶܗ ܥܰܡܳܐ . ܘܰܓ݂ܒ݂ܰܘ
                    ܠܶܐܣܛܶܦ݂ܰܢܳܘܣ . ܓ݁ܰܒ݂ܪܳܐ ܕ݁ܰܡܠܶܐ ܗ̱ܘܳܐ ܗܰܝܡܳܢܽܘܬ݂ܳܐ ܂ ܘܪܽܘܚܳܐ ܕ݁ܩܽܘܕ݂ܫܳܐ .
                    ܘܰܠܦ݂ܺܝܠܺܝܦ݁ܳܘܣ . ܘܠܰܦ݁ܪܳܟ݂ܳܪܳܘܣ . ܘܰܠܢܺܝܩܰܢܳܘܪ . ܘܰܠܛܺܝܡܳܘܢ . ܘܰܠܦ݁ܰܪܡܶܢܰܐ .
                    ܘܰܠܢܺܝܩܳܠܰܐܘܳܣ ܂ ܓ݁ܺܝܽܘܪܳܐ ܐܰܢܛܺܝܳܘܟ݂ܳܝܳܐ .</p>
               </div>
               <div type="textpart" subtype="verse" n="6">
                  <p>ܗܳܠܶܝܢ ܩܳܡܘ ܩܕ݂ܳܡܰܝܗܽܘܢ ܕ݁ܰܫܠܺܝܚܶܐ̈ . ܘܟ݂ܰܕ݂ ܨܰܠܺܝܘ ܂ ܣܳܡܘ
                    ܥܠܰܝܗܽܘܢ ܐܺܝܕ݂ܳܐ .</p>
               </div>
               <div type="textpart" subtype="verse" n="7">
                  <p>ܘܡܶܠܬ݂ܶܗ ܕ݁ܰܐܠܳܗܳܐ ܪܳܒ݂ܝܳܐ ܗ̱ܘܳܬ݂ . ܘܣܳܓ݂ܶܐ ܗ̱ܘܳܐ ܡܶܢܝܳܢܳܐ
                    ܕ݁ܬ݂ܰܠܡܺܝܕ݂ܶܐ̈ ܒ݁ܽܐܘܪܺܫܠܶܡ ܛܳܒ݂ . ܘܥܰܡܳܐ ܣܰܓ݁ܺܝܳܐܐ ܡܶܢ ܝܺܗܽܘܕ݂ܳܝܶܐ̈ ܡܶܫܬ݁ܡܰܥ
                    ܗ̱ܘܳܐ ܠܗܰܝܡܳܢܽܘܬ݂ܳܐ ܀</p>
               </div>
               <div type="textpart" subtype="verse" n="8">
                  <p>ܐܶܣܛܶܦ݂ܰܢܳܘܣ ܕ݁ܶܝܢ ܆ ܡܠܶܐ ܗ̱ܘܳܐ ܛܰܝܒ݁ܽܘܬ݂ܳܐ ܂ ܘܚܰܝܠܳܐ .
                    ܘܥܳܒ݂ܶܕ݂ ܗ̱ܘܳܐ ܐܳܬ݂ܘܳܬ݂ܳܐ̈ ܂ ܘܬ݂ܶܕ݂ܡܪܳܬ݂ܳܐ̈ ܒ݁ܥܰܡܳܐ .</p>
               </div>
               <div type="textpart" subtype="verse" n="9">
                  <p>ܘܩܳܡܘ ܗ̱ܘܰܘ ܐ̱ܢܳܫܳܐ ܡܶܢ ܟ݁ܢܽܘܫܬ݁ܳܐ ܕ݁ܡܶܬ݂ܩܰܪܝܳܐ
                    ܕ݁ܠܺܝܒ݂ܶܪܛܺܝܢܽܘ ܆ ܘܩܽܘܪܺܝܢܳܝܶܐ̈ ܘܰܐܠܶܟ݁ܣܰܢܕ݁ܪܳܝܶܐ̈ . ܘܰܕ݂ܡܶܢ ܩܺܝܠܺܝܩܺܝܰܐ ܁ ܘܡܶܢ
                    ܐܰܣܺܝܰܐ . ܘܕ݂ܳܪܫܺܝܢ ܗ̱ܘܰܘ ܥܰܡ ܐܶܣܛܶܦ݂ܰܢܳܘܣ ܆</p>
               </div>
               <div type="textpart" subtype="verse" n="10">
                  <p>ܘܠܳܐ ܡܶܫܟ݁ܚܺܝܢ ܗ̱ܘܰܘ ܠܰܡܩܳܡ ܠܽܘܩܒ݂ܰܠ ܚܶܟ݂ܡܬ݂ܳܐ ܘܪܽܘܚܳܐ ܂
                    ܕ݁ܰܡܡܰܠܠܳܐ ܗ̱ܘܳܬ݂ ܒ݁ܶܗ .</p>
               </div>
               <div type="textpart" subtype="verse" n="11">
                  <p>ܗܳܝܕ݁ܶܝܢ ܫܰܕ݁ܰܪܘ ܠܓ݂ܰܒ݂ܪܶܐ̈ ܂ ܘܰܐܠܶܦ݂ܘ ܐܶܢܽܘܢ ܕ݁ܢܺܐܡܪܽܘܢ ܆
                    ܕ݁ܰܚܢܰܢ ܫܡܰܥܢܳܝܗ̱ܝ ܕ݁ܶܐܡܰܪ ܡܶܠܶܐ̈ ܕ݁ܓ݂ܽܘܕ݁ܳܦ݂ܳܐ ܁ ܥܰܠ ܡܽܘܫܶܐ ܂ ܘܥܰܠ ܐܰܠܳܗܳܐ
                    .</p>
               </div>
               <div type="textpart" subtype="verse" n="12">
                  <p>ܘܰܫܓ݂ܰܫܘ ܠܥܰܡܳܐ ܘܰܠܩܰܫܺܝܫܶܐ̈ ܂ ܘܰܠܣܳܦ݂ܪܶܐ̈ . ܘܶܐܬ݂ܰܘ ܂ ܘܩܳܡܘ
                    ܥܠܰܘܗ̱ܝ . ܘܰܚܛܰܦ݂ܘ ܐܰܝܬ݁ܝܽܘܗ̱ܝ ܠܡܶܨܥܰܬ݂ ܟ݁ܶܢܫܳܐ .</p>
               </div>
               <div type="textpart" subtype="verse" n="13">
                  <p>ܘܰܐܩܺܝܡܘ ܣܳܗܕ݁ܶܐ̈ ܕ݁ܰܓ݁ܳܠܶܐ̈ ܕ݁ܳܐܡܪܺܝܢ ܆ ܗܳܢܳܐ ܓ݁ܰܒ݂ܪܳܐ ܂
                    ܠܳܐ ܫܳܠܶܐ ܠܰܡܡܰܠܳܠܽܘ ܡܶܠܶܐ̈ ܠܽܘܩܒ݂ܰܠ ܢܳܡܽܘܣܳܐ ܇ ܘܥܰܠ ܐܰܬ݂ܪܳܐ ܗܳܢܳܐ ܩܰܕ݁ܺܝܫܳܐ
                    .</p>
               </div>
               <div type="textpart" subtype="verse" n="14">
                  <p>ܚܢܰܢ ܓ݁ܶܝܪ ܫܡܰܥܢܳܝܗ̱ܝ ܂ ܕ݁ܶܐܡܰܪ . ܕ݁ܝܶܫܽܘܥ ܗܳܢܳܐ ܢܳܨܪܳܝܳܐ ܆
                    ܗܽܘ ܢܶܫܪܶܝܘܗ̱ܝ ܠܰܐܬ݂ܪܳܐ ܗܳܢܳܐ ܇ ܘܰܢܚܰܠܶܦ݂ ܥܝܳܕ݂ܶܐ̈ ܕ݁ܰܐܫܠܶܡ ܠܟ݂ܽܘܢ ܡܽܘܫܶܐ .</p>
               </div>
               <div type="textpart" subtype="verse" n="15">
                  <p>ܘܚܳܪܘ ܒ݁ܶܗ ܟ݁ܽܠܗܽܘܢ ܗܳܢܽܘܢ ܕ݁ܝܳܬ݂ܒ݁ܺܝܢ ܗ̱ܘܰܘ ܒ݁ܰܟ݂ܢܽܘܫܬ݁ܳܐ ܆
                    ܘܰܚܙܰܘ ܦ݁ܰܪܨܽܘܦ݁ܶܗ ܂ ܐܰܝܟ݂ ܦ݁ܰܪܨܽܘܦ݁ܳܐ ܕ݁ܡܰܠܰܐܟ݂ܳܐ .</p>
               </div>
            </div>
            <div type="textpart" subtype="chapter" n="7">
               <div type="textpart" subtype="verse" n="1">
                  <p>ܘܫܰܐܠܶܗ ܪܰܒ݁ ܟ݁ܳܗܢܶܐ̈ ܕ݁ܶܐܢ ܗ̱ܘ ܕ݁ܗܳܠܶܝܢ ܗܳܟ݂ܰܢܳܐ ܐܶܢܶܝܢ̈
                    .</p>
               </div>
               <div type="textpart" subtype="verse" n="2">
                  <p>ܗܽܘ ܕ݁ܶܝܢ ܐܶܡܰܪ . ܓ݁ܰܒ݂ܪܶܐ̈ ܁ ܐܰܚܰܝܢ̈ ܁ ܘܰܐܒ݂ܳܗܳܬ݂ܰܢ̈ ܂ ܫܡܰܥܘ
                    . ܐܰܠܳܗܳܐ ܕ݁ܬ݂ܶܫܒ݁ܽܘܚܬ݁ܳܐ ܐܶܬ݂ܚܙܺܝ ܠܰܐܒ݂ܽܘܢ ܐܰܒ݂ܪܳܗܳܡ ܆ ܟ݁ܰܕ݂ ܐܺܝܬ݂ܰܘܗ̱ܝ ܗ̱ܘܳܐ
                    ܒ݁ܶܝܬ݂ ܢܰܗܪܺܝܢ̈ . ܥܰܕ݂ ܠܳܐ ܢܺܐܬ݂ܶܐ ܢܶܥܡܰܪ ܒ݁ܚܳܪܳܢ .</p>
               </div>
               <div type="textpart" subtype="verse" n="3">
                  <p>ܘܶܐܡܰܪ ܗ̱ܘܳܐ ܠܶܗ ܆ ܕ݁ܦ݂ܽܘܩ ܡܶܢ ܐܰܪܥܳܟ݂ ܂ ܘܡܶܢ ܠܘܳܬ݂ ܒ݁ܢܰܝ̈
                    ܛܽܘܗܡܳܟ݂ ܆ ܘܬ݂ܳܐ ܠܰܐܪܥܳܐ ܐܰܝܕ݂ܳܐ ܕ݁ܶܐܚܰܘܶܝܟ݂ .</p>
               </div>
               <div type="textpart" subtype="verse" n="4">
                  <p>ܘܗܳܝܕ݁ܶܝܢ ܢܦ݂ܰܩ ܐܰܒ݂ܪܳܗܳܡ ܡܶܢ ܐܰܪܥܳܐ ܕ݁ܟ݂ܰܠܕ݂ܳܝܶܐ̈ ܆ ܘܶܐܬ݂ܳܐ
                    ܥܡܰܪ ܒ݁ܚܳܪܳܢ . ܘܡܶܢ ܬ݁ܰܡܳܢ ܟ݁ܰܕ݂ ܡܺܝܬ݂ ܐܰܒ݂ܽܘܗ̱ܝ ܆ ܫܰܢܝܶܗ ܐܰܠܳܗܳܐ ܠܰܐܪܥܳܐ ܗܳܕ݂ܶܐ
                    ܇ ܕ݁ܒ݂ܳܗ ܥܳܡܪܺܝܢ ܐܢ̱ܬ݁ܽܘܢ ܝܰܘܡܳܢܳܐ .</p>
               </div>
               <div type="textpart" subtype="verse" n="5">
                  <p>ܘܠܳܐ ܝܰܗ̱ܒ݂ ܠܶܗ ܝܳܪܬ݁ܽܘܬ݂ܳܐ ܒ݁ܳܗ ܂ ܐܳܦ݂ ܠܳܐ ܕ݁ܽܘܪܟ݁ܬ݂ܳܐ
                    ܕ݁ܪܶܓ݂ܠܳܐ . ܘܶܐܫܬ݁ܰܘܕ݁ܺܝ ܗ̱ܘܳܐ ܕ݁ܢܶܬ݁ܠܺܝܗ ܠܶܗ ܐܰܝܟ݂ ܕ݁ܰܠܡܺܐܪܬ݂ܳܗ ܁ ܠܶܗ ܂
                    ܘܰܠܙܰܪܥܶܗ . ܟ݁ܰܕ݂ ܠܰܝܬ݁ ܗ̱ܘܳܐ ܠܶܗ ܒ݁ܪܳܐ .</p>
               </div>
               <div type="textpart" subtype="verse" n="6">
                  <p>ܘܡܰܠܶܠ ܗ̱ܘܳܐ ܥܰܡܶܗ ܐܰܠܳܗܳܐ ܟ݁ܰܕ݂ ܐܳܡܰܪ ܠܶܗ ܆ ܕ݁ܢܶܗܘܶܐ ܙܰܪܥܳܟ݂
                    ܬ݁ܰܘܬ݁ܳܒ݂ܳܐ ܒ݁ܰܐܪܥܳܐ ܢܽܘܟ݂ܪܳܝܬ݁ܳܐ . ܘܰܢܫܰܥܒ݁ܕ݂ܽܘܢܳܝܗ̱ܝ ܂ ܘܢܰܒ݂ܶܐܫܽܘܢ ܠܶܗ
                    ܐܰܪܒ݁ܰܥܡܳܐܐ ܫܢܺܝܢ̈ .</p>
               </div>
               <div type="textpart" subtype="verse" n="7">
                  <p>ܘܰܠܥܰܡܳܐ ܕ݁ܢܶܦ݂ܠܚܽܘܢ ܥܰܒ݂ܕ݁ܽܘܬ݂ܳܐ ܆ ܐܶܕ݁ܽܘܢܺܝܘܗ̱ܝ ܐܶܢܳܐ ܂
                    ܐܳܡܰܪ ܐܰܠܳܗܳܐ . ܘܡܶܢ ܒ݁ܳܬ݂ܰܪ ܗܳܠܶܝܢ ܆ ܢܶܦ݁ܩܽܘܢ ܁ ܘܢܶܦ݂ܠܚܽܘܢ ܠܺܝ ܒ݁ܰܐܬ݂ܪܳܐ ܗܳܢܳܐ
                    .</p>
               </div>
               <div type="textpart" subtype="verse" n="8">
                  <p>ܘܝܰܗ̱ܒ݂ ܠܶܗ ܕ݁ܺܝܰܬ݂ܺܩܺܐ ܕ݁ܰܓ݂ܙܽܘܪܬ݁ܳܐ . ܘܗܳܝܕ݁ܶܝܢ ܐܰܘܠܶܕ݂
                    ܠܺܐܝܣܚܳܩ . ܘܓ݂ܰܙܪܶܗ ܒ݁ܝܰܘܡܳܐ ܬ݁ܡܺܝܢܳܝܳܐ . ܘܺܐܝܣܚܳܩ ܐܰܘܠܶܕ݂ ܠܝܰܥܩܽܘܒ݂ . ܘܝܰܥܩܽܘܒ݂
                    ܐܰܘܠܶܕ݂ ܠܰܬ݂ܪܶܥܣܰܪ ܐܰܒ݂ܳܗܳܬ݂ܰܢ̈ .</p>
               </div>
               <div type="textpart" subtype="verse" n="9">
                  <p>ܘܗܶܢܽܘܢ ܐܰܒ݂ܳܗܳܬ݂ܰܢ̈ ܛܰܢܘ ܒ݁ܝܰܘܣܶܦ݂ ܂ ܘܙܰܒ݁ܢܽܘܗ̱ܝ ܠܡܶܨܪܶܝܢ .
                    ܘܰܐܠܳܗܳܐ ܥܰܡܶܗ ܗܘܳܐ .</p>
               </div>
               <div type="textpart" subtype="verse" n="10">
                  <p>ܘܦ݂ܰܪܩܶܗ ܗ̱ܘܳܐ ܡܶܢ ܟ݁ܽܠܗܽܘܢ ܐܽܘܠܨܳܢܰܘܗ̱ܝ̈ . ܘܝܰܗ̱ܒ݂ ܠܶܗ
                    ܛܰܝܒ݁ܽܘܬ݂ܳܐ ܘܚܶܟ݂ܡܬ݂ܳܐ ܂ ܩܕ݂ܳܡ ܦ݁ܶܪܥܽܘܢ ܡܰܠܟ݁ܳܐ ܕ݁ܡܶܨܪܶܝܢ . ܘܰܐܩܺܝܡܶܗ ܪܺܫܳܐ ܥܰܠ
                    ܡܶܨܪܶܝܢ ܂ ܘܥܰܠ ܒ݁ܰܝܬ݁ܶܗ ܟ݁ܽܠܶܗ ܀.܀.܀܀</p>
               </div>
               <milestone unit="SyrChapter" n="7"/>
               <div type="textpart" subtype="verse" n="11">
                  <p>ܘܰܗܘܳܐ ܟ݁ܰܦ݂ܢܳܐ ܁ ܘܽܐܘܠܨܳܢܳܐ ܪܰܒ݁ܳܐ ܁ ܒ݁ܟ݂ܽܠܳܗ ܡܶܨܪܶܝܢ ܂
                    ܘܒ݂ܰܐܪܥܳܐ ܕ݁ܰܟ݂ܢܰܥܢ . ܘܠܰܝܬ݁ ܗ̱ܘܳܐ ܠܗܽܘܢ ܠܡܶܣܒ݁ܰܥ ܠܰܐܒ݂ܳܗܳܬ݂ܰܢ̈ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܫܡܰܥ ܝܰܥܩܽܘܒ݂ ܕ݁ܺܐܝܬ݂ ܥܒ݂ܽܘܪܳܐ ܒ݁ܡܶܨܪܶܝܢ ܆ ܫܰܕ݁ܰܪ
                    ܗ̱ܘܳܐ ܠܰܐܒ݂ܳܗܳܬ݂ܰܢ̈ ܠܽܘܩܕ݂ܰܡ .</p>
               </div>
               <div type="textpart" subtype="verse" n="13">
                  <p>ܘܟ݂ܰܕ݂ ܐܶܙܰܠܘ ܕ݁ܬ݂ܰܪܬ݁ܶܝܢ̈ ܙܰܒ݂ܢܺܝܢ̈ ܆ ܐܰܘܕ݁ܰܥ ܝܰܘܣܶܦ݂
                    ܢܰܦ݂ܫܶܗ ܠܰܐܚܰܘܗ̱ܝ̈ . ܘܶܐܬ݂ܺܝܕ݂ܰܥ ܠܦ݂ܶܪܥܽܘܢ ܛܽܘܗܡܶܗ ܕ݁ܝܰܘܣܶܦ݂ .</p>
               </div>
               <div type="textpart" subtype="verse" n="14">
                  <p>ܘܫܰܕ݁ܰܪ ܗ̱ܘܳܐ ܝܰܘܣܶܦ݂ ܆ ܘܰܐܝܬ݁ܝܶܗ ܠܰܐܒ݂ܽܘܗ̱ܝ ܝܰܥܩܽܘܒ݂ ܂
                    ܘܰܠܟ݂ܽܠܶܗ ܛܽܘܗܡܶܗ . ܘܗܳܘܶܝܢ ܗ̱ܘܰܘ ܒ݁ܡܶܢܝܳܢܳܐ ܆ ܫܰܒ݂ܥܺܝܢ ܘܚܰܡܶܫ ܢܰܦ݂ܫܳܢ̈ .</p>
               </div>
               <div type="textpart" subtype="verse" n="15">
                  <p>ܘܰܢܚܶܬ݂ ܝܰܥܩܽܘܒ݂ ܠܡܶܨܪܶܝܢ . ܘܡܺܝܬ݂ ܬ݁ܰܡܳܢ ܁ ܗܽܘ
                    ܘܰܐܒ݂ܳܗܳܬ݂ܰܢ̈ .</p>
               </div>
               <div type="textpart" subtype="verse" n="16">
                  <p>ܘܶܐܫܬ݁ܰܢܺܝ ܠܰܫܟ݂ܺܝܡ . ܘܶܐܬ݁ܬ݁ܣܺܝܡ ܒ݁ܩܰܒ݂ܪܳܐ ܁ ܕ݁ܰܙܒ݂ܰܢ ܗ̱ܘܳܐ
                    ܐܰܒ݂ܪܳܗܳܡ ܒ݁ܟ݂ܶܣܦ݁ܳܐ ܂ ܡܶܢ ܒ݁ܢܰܝ̈ ܚܡܽܘܪ .</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܡܰܛܺܝ ܗ̱ܘܳܐ ܙܰܒ݂ܢܳܐ ܕ݁ܡܶܕ݁ܶܡ ܕ݁ܶܐܫܬ݁ܰܘܕ݁ܺܝ ܗ̱ܘܳܐ
                    ܒ݁ܡܰܘܡܳܬ݂ܳܐ̈ ܐܰܠܳܗܳܐ ܠܰܐܒ݂ܪܳܗܳܡ ܆ ܣܓ݂ܺܝ ܗ̱ܘܳܐ ܥܰܡܳܐ ܂ ܘܰܬ݂ܩܶܦ݂ ܒ݁ܡܶܨܪܶܝܢ ܆</p>
               </div>
               <div type="textpart" subtype="verse" n="18">
                  <p>ܥܕ݂ܰܡܳܐ ܕ݁ܩܳܡ ܡܰܠܟ݁ܳܐ ܐ̱ܚܪܺܢܳܐ ܥܰܠ ܡܶܨܪܶܝܢ ܇ ܐܰܝܢܳܐ ܕ݁ܠܳܐ
                    ܝܳܕ݂ܰܥ ܗ̱ܘܳܐ ܠܶܗ ܠܝܰܘܣܶܦ݂ .</p>
               </div>
               <div type="textpart" subtype="verse" n="19">
                  <p>ܘܶܐܨܛܰܢܰܥ ܥܰܠ ܛܽܘܗܡܰܢ ܂ ܘܰܐܒ݂ܶܐܫ ܠܰܐܒ݂ܳܗܳܬ݂ܰܢ̈ . ܘܰܦ݂ܩܰܕ݂
                    ܕ݁ܢܶܗܘܽܘܢ ܡܶܫܬ݁ܕ݂ܶܝܢ ܝܰܠܽܘܕ݂ܰܝܗܽܘܢ̈ ܂ ܕ݁ܠܳܐ ܢܺܚܽܘܢ .</p>
               </div>
               <div type="textpart" subtype="verse" n="20">
                  <p>ܒ݁ܶܗ ܒ݁ܙܰܒ݂ܢܳܐ ܗܰܘ ܂ ܐܶܬ݂ܺܝܠܶܕ݂ ܡܽܘܫܶܐ . ܘܰܪܚܺܝܡ ܗ̱ܘܳܐ
                    ܠܰܐܠܳܗܳܐ . ܘܶܐܬ݂ܪܰܒ݁ܺܝ ܝܰܪܚܶܐ̈ ܬ݁ܠܳܬ݂ܳܐ ܒ݁ܶܝܬ݂ ܐܰܒ݂ܽܘܗ̱ܝ .</p>
               </div>
               <div type="textpart" subtype="verse" n="21">
                  <p>ܘܟ݂ܰܕ݂ ܐܶܫܬ݁ܕ݂ܺܝ ܡܶܢ ܐܶܡܶܗ ܆ ܐܶܫܟ݁ܰܚܬ݂ܶܗ ܒ݁ܰܪ̱ܬ݂ ܦ݁ܶܪܥܽܘܢ ܂
                    ܘܪܰܒ݁ܝܰܬ݂ܶܗ ܠܳܗ ܠܰܒ݂ܪܳܐ .</p>
               </div>
               <div type="textpart" subtype="verse" n="22">
                  <p>ܘܶܐܬ݂ܪܕ݂ܺܝ ܡܽܘܫܶܐ ܒ݁ܟ݂ܽܠܳܗ ܚܶܟ݂ܡܬ݂ܳܐ ܕ݁ܡܶܨܪܳܝܶܐ̈ . ܘܰܥܬ݂ܺܝܕ݂
                    ܗ̱ܘܳܐ ܒ݁ܡܶܠܰܘܗ̱ܝ̈ ܂ ܘܳܐܦ݂ ܒ݁ܰܥܒ݂ܳܕ݂ܰܘܗ̱ܝ̈ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܗܘܳܐ ܒ݁ܰܪ ܐܰܪܒ݁ܥܺܝܢ ܫܢܺܝܢ̈ ܆ ܣܠܶܩ ܗ̱ܘܳܐ ܥܰܠ ܠܶܒ݁ܶܗ ܆
                    ܕ݁ܢܶܣܥܽܘܪ ܠܰܐܚܰܘܗ̱ܝ̈ ܒ݁ܢܰܝ̈ ܐܺܝܣܪܳܝܶܠ .</p>
               </div>
               <div type="textpart" subtype="verse" n="24">
                  <p>ܘܰܚܙܳܐ ܠܚܰܕ݂ ܡܶܢ ܒ݁ܢܰܝ̈ ܫܰܪܒ݁ܬ݂ܶܗ ܕ݁ܡܶܬ݁ܕ݁ܒ݂ܰܪ ܒ݁ܰܩܛܺܝܪܳܐ ܆
                    ܘܬ݂ܰܒ݂ܥܶܗ ܂ ܘܰܥܒ݂ܰܕ݂ ܠܶܗ ܕ݁ܺܝܢܳܐ . ܘܩܰܛܠܶܗ ܠܡܶܨܪܳܝܳܐ ܗܰܘ ܂ ܕ݁ܡܰܣܟ݁ܶܠ ܗ̱ܘܳܐ ܒ݁ܶܗ
                    .</p>
               </div>
               <div type="textpart" subtype="verse" n="25">
                  <p>ܘܰܣܒ݂ܰܪ ܕ݁ܡܶܣܬ݁ܰܟ݁ܠܺܝܢ ܐܰܚܰܘܗ̱ܝ̈ ܒ݁ܢܰܝ̈ ܐܺܝܣܪܳܝܶܠ ܇
                    ܕ݁ܰܐܠܳܗܳܐ ܒ݁ܺܐܝܕ݂ܶܗ ܝܳܗܶܒ݂ ܠܗܽܘܢ ܦ݁ܽܘܪܩܳܢܳܐ ܂ ܘܠܳܐ ܐܶܣܬ݁ܰܟ݁ܰܠܘ .</p>
               </div>
               <div type="textpart" subtype="verse" n="26">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܐܶܬ݂ܚܙܺܝ ܠܗܽܘܢ ܁ ܟ݁ܰܕ݂ ܢܳܨܶܝܢ ܗܶܢܽܘܢ
                    ܚܰܕ݂ ܥܰܡ ܚܰܕ݂ . ܘܰܡܦ݁ܺܝܣ ܗ̱ܘܳܐ ܠܗܽܘܢ ܕ݁ܢܶܫܬ݁ܰܝܢܽܘܢ ܂ ܟ݁ܰܕ݂ ܐܳܡܰܪ . ܓ݁ܰܒ݂ܪܶܐ̈
                    ܐܰܚܶܐ̈ ܐܰܢ̱ܬ݁ܽܘܢ ܆ ܡܶܛܽܠ ܡܳܢܳܐ ܡܰܣܟ݁ܠܺܝܢ ܐܢ̱ܬ݁ܽܘܢ ܚܰܕ݂ ܒ݁ܚܰܕ݂ .</p>
               </div>
               <div type="textpart" subtype="verse" n="27">
                  <p>ܗܰܘ ܕ݁ܶܝܢ ܕ݁ܡܰܣܟ݁ܶܠ ܗ̱ܘܳܐ ܒ݁ܚܰܒ݂ܪܶܗ ܆ ܕ݁ܰܚܩܶܗ ܡܶܢ ܠܘܳܬ݂ܶܗ ܂
                    ܘܶܐܡܰܪ ܠܶܗ . ܡܰܢܽܘ ܐܰܩܺܝܡܳܟ݂ ܥܠܰܝܢ ܪܺܫܳܐ ܘܕ݂ܰܝܳܢܳܐ .</p>
               </div>
               <div type="textpart" subtype="verse" n="28">
                  <p>ܕ݁ܰܠܡܳܐ ܠܡܶܩܛܠܰܢܝ ܒ݁ܳܥܶܐ ܐܰܢ̱ܬ݁ ܆ ܐܰܝܟ݂ ܕ݁ܰܩܛܰܠܬ݁ ܐܶܬ݂ܡܳܠܝ
                    ܠܡܶܨܪܳܝܳܐ .</p>
               </div>
               <div type="textpart" subtype="verse" n="29">
                  <p>ܘܰܥܪܰܩ ܡܽܘܫܶܐ ܒ݁ܡܶܠܬ݂ܳܐ ܗܳܕ݂ܶܐ ܆ ܘܰܗܘܳܐ ܬ݁ܰܘܬ݁ܳܒ݂ܳܐ ܒ݁ܰܐܪܥܳܐ
                    ܕ݁ܡܶܕ݂ܝܰܢ . ܘܰܗܘܰܘ ܠܶܗ ܬ݁ܪܶܝܢ̈ ܒ݁ܢܺܝܢ̈ .</p>
               </div>
               <div type="textpart" subtype="verse" n="30">
                  <p>ܘܟ݂ܰܕ݂ ܡܠܰܝ̈ ܠܶܗ ܬ݁ܰܡܳܢ ܐܰܪܒ݁ܥܺܝܢ ܫܢܺܝܢ̈ ܆ ܐܶܬ݂ܚܙܺܝ ܠܶܗ
                    ܒ݁ܡܰܕ݂ܒ݁ܪܳܐ ܕ݁ܛܽܘܪ ܣܺܝܢܰܝ ܆ ܡܰܠܰܐܟ݂ܶܗ ܕ݁ܡܳܪܝܳܐ ܒ݁ܢܽܘܪܳܐ ܕ݁ܝܳܩܕ݁ܳܐ ܒ݁ܣܰܢܝܳܐ
                    .</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܚܙܳܐ ܡܽܘܫܶܐ ܂ ܐܶܬ݁ܕ݁ܰܡܰܪ ܒ݁ܚܶܙܘܳܐ . ܘܟ݂ܰܕ݂ ܐܶܬ݂ܩܰܪܰܒ݂
                    ܕ݁ܢܶܚܙܶܐ ܆ ܐܶܡܰܪ ܠܶܗ ܡܳܪܝܳܐ ܒ݁ܩܳܠܳܐ .</p>
               </div>
               <div type="textpart" subtype="verse" n="32">
                  <p>ܐܶܢܳܐ ܐ̱ܢܳܐ ܐܰܠܳܗܳܐ ܕ݁ܰܐܒ݂ܳܗܰܝܟ݁̈ . ܐܰܠܳܗܶܗ ܕ݁ܰܐܒ݂ܪܳܗܳܡ ܁
                    ܘܕ݂ܺܐܝܣܚܳܩ ܂ ܘܰܕ݂ܝܰܥܩܽܘܒ݂ . ܘܟ݂ܰܕ݂ ܪܰܬ݁ܺܝܬ݂ ܗ̱ܘܳܐ ܡܽܘܫܶܐ ܆ ܠܳܐ ܡܰܡܪܰܚ ܗ̱ܘܳܐ
                    ܕ݁ܰܢܚܽܘܪ ܒ݁ܚܶܙܘܳܐ .</p>
               </div>
               <div type="textpart" subtype="verse" n="33">
                  <p>ܘܶܐܡܰܪ ܠܶܗ ܡܳܪܝܳܐ . ܫܪܺܝ ܡܣܳܢܰܝܟ݁̈ ܡܶܢ ܪܶܓ݂ܠܰܝܟ݁̈ . ܐܰܪܥܳܐ
                    ܓ݁ܶܝܪ ܕ݁ܩܳܐܶܡ ܐܰܢ̱ܬ݁ ܒ݁ܳܗ ܂ ܩܰܕ݁ܺܝܫܳܐ ܗ̱ܝ .</p>
               </div>
               <div type="textpart" subtype="verse" n="34">
                  <p>ܡܶܚܙܳܐ ܚܙܺܝܬ݂ ܐܽܘܠܨܳܢܶܗ ܕ݁ܥܰܡܝ ܕ݁ܰܒ݂ܡܶܨܪܶܝܢ ܆ ܘܬ݂ܶܢܚܳܬ݂ܶܗ̈
                    ܫܶܡܥܶܬ݂ . ܘܢܶܚܬ݁ܶܬ݂ ܕ݁ܶܐܦ݂ܪܽܘܩ ܐܶܢܽܘܢ . ܘܗܳܫܳܐ ܬ݁ܳܐ ܐܶܫܰܕ݁ܪܳܟ݂ ܠܡܶܨܪܶܝܢ .</p>
               </div>
               <div type="textpart" subtype="verse" n="35">
                  <p>ܠܗܳܢܳܐ ܡܽܘܫܶܐ ܕ݁ܰܟ݂ܦ݂ܰܪܘ ܒ݁ܶܗ ܟ݁ܰܕ݂ ܐܳܡܪܺܝܢ : ܕ݁ܡܰܢܽܘ
                    ܐܰܩܺܝܡܳܟ݂ ܥܠܰܝܢ ܪܺܫܳܐ ܘܕ݂ܰܝܳܢܳܐ ܆ ܠܶܗ ܠܗܳܢܳܐ ܐܰܠܳܗܳܐ ܪܺܫܳܐ ܂ ܘܦ݂ܳܪܽܘܩܳܐ ܫܰܕ݁ܰܪ
                    ܠܗܽܘܢ ܇ ܒ݁ܺܐܝܕ݂ܰܝ̈ ܡܰܠܰܐܟ݂ܳܐ ܂ ܗܰܘ ܕ݁ܶܐܬ݂ܚܙܺܝ ܠܶܗ ܒ݁ܣܰܢܝܳܐ .</p>
               </div>
               <div type="textpart" subtype="verse" n="36">
                  <p>ܗܳܢܰܘ ܕ݁ܰܐܦ݁ܶܩ ܐܶܢܽܘܢ ܇ ܟ݁ܰܕ݂ ܥܒ݂ܰܕ݂ ܐܳܬ݂ܘܳܬ݂ܳܐ̈
                    ܘܬ݂ܶܕ݂ܡܪܳܬ݂ܳܐ̈ ܘܰܓ݂ܒ݂ܰܪܘܳܬ݂ܳܐ̈ ܇ ܒ݁ܰܐܪܥܳܐ ܕ݁ܡܶܨܪܶܝܢ . ܘܰܒ݂ܝܰܡܳܐ ܕ݂ܣܽܘܦ݂ .
                    ܘܰܒ݂ܡܰܕ݂ܒ݁ܪܳܐ ܫܢܺܝܢ̈ ܐܰܪܒ݁ܥܺܝܢ .</p>
               </div>
               <div type="textpart" subtype="verse" n="37">
                  <p>ܗܳܢܰܘ ܡܽܘܫܶܐ ܂ ܗܰܘ ܕ݁ܶܐܡܰܪ ܠܰܒ݂ܢܰܝ̈ ܐܺܝܣܪܳܝܶܠ ܇ ܕ݁ܰܢܒ݂ܺܝܳܐ
                    ܢܩܺܝܡ ܠܟ݂ܽܘܢ ܡܳܪܝܳܐ ܐܰܠܳܗܳܐ ܡܶܢ ܐܰܚܰܝܟ݁ܽܘܢ̈ ܐܰܟ݂ܘܳܬ݂ܝ ܁ ܠܶܗ ܬ݁ܶܫܡܥܽܘܢ .</p>
               </div>
               <div type="textpart" subtype="verse" n="38">
                  <p>ܗܳܢܰܘ ܕ݁ܰܗܘܳܐ ܒ݁ܰܟ݂ܢܽܘܫܬ݁ܳܐ ܒ݁ܡܰܕ݂ܒ݁ܪܳܐ ܇ ܥܰܡ ܡܰܠܰܐܟ݂ܳܐ ܗܰܘ
                    ܕ݁ܡܰܠܶܠ ܗ̱ܘܳܐ ܥܰܡܶܗ ܂ ܘܥܰܡ ܐܰܒ݂ܳܗܳܬ݂ܰܢ̈ ܂ ܒ݁ܛܽܘܪܳܐ ܕ݁ܣܺܝܢܰܝ . ܘܗܽܘܝܽܘ ܕ݁ܩܰܒ݁ܶܠ
                    ܡܶܠܶܐ̈ ܚܰܝܳܬ݂ܳܐ̈ ܕ݁ܠܰܢ ܢܶܬ݁ܶܠ .</p>
               </div>
               <div type="textpart" subtype="verse" n="39">
                  <p>ܘܠܳܐ ܨܒ݂ܰܘ ܠܡܶܬ݁ܕ݁ܢܳܝܽܘ ܠܶܗ ܐܰܒ݂ܳܗܳܬ݂ܰܢ̈ . ܐܶܠܳܐ ܫܰܒ݂ܩܽܘܗ̱ܝ
                    ܆ ܘܰܒ݂ܠܶܒ݁ܰܘܳܬ݂ܗܽܘܢ̈ ܗܦ݂ܰܟ݂ܘ ܠܗܽܘܢ ܠܡܶܨܪܶܝܢ ܇</p>
               </div>
               <div type="textpart" subtype="verse" n="40">
                  <p>ܟ݁ܰܕ݂ ܐܳܡܪܺܝܢ ܠܰܐܗܪܽܘܢ . ܥܒ݂ܶܕ݂ ܠܰܢ ܐܰܠܳܗܶܐ̈ ܕ݁ܢܺܐܙܽܠ̱ܘܢ
                    ܩܕ݂ܳܡܰܝܢ ܇ ܡܶܛܽܠ ܕ݁ܗܳܢܳܐ ܡܽܘܫܶܐ ܕ݁ܰܐܦ݁ܩܰܢ ܡܶܢ ܐܰܪܥܳܐ ܕ݁ܡܶܨܪܶܝܢ ܆ ܠܳܐ ܝܳܕ݂ܥܺܝܢ
                    ܚ̱ܢܰܢ ܡܳܢܳܐ ܗܘܳܝܗ̱ܝ .</p>
               </div>
               <div type="textpart" subtype="verse" n="41">
                  <p>ܘܰܥܒ݂ܰܕ݂ܘ ܠܗܽܘܢ ܥܶܓ݂ܠܳܐ ܒ݁ܝܰܘܡܳܬ݂ܳܐ̈ ܗܳܢܽܘܢ ܆ ܘܕ݂ܰܒ݁ܰܚܘ
                    ܕ݁ܶܒ݂ܚܶܐ̈ ܠܰܦ݂ܬ݂ܰܟ݂ܪܶܐ̈ . ܘܡܶܬ݂ܒ݁ܰܣܡܺܝܢ ܗ̱ܘܰܘ ܒ݁ܰܥܒ݂ܳܕ݂ ܐܺܝܕ݂ܰܝܗܽܘܢ̈ .</p>
               </div>
               <div type="textpart" subtype="verse" n="42">
                  <p>ܘܰܗܦ݂ܰܟ݂ ܐܰܠܳܗܳܐ ܘܰܐܫܠܶܡ ܐܶܢܽܘܢ ܆ ܕ݁ܢܶܗܘܽܘܢ ܦ݁ܳܠܚܺܝܢ
                    ܠܚܰܝܠܰܘܳܬ݂ܳܐ̈ ܕ݁ܰܫܡܰܝܳܐ ܇ ܐܰܝܟ݂ ܕ݁ܰܟ݂ܬ݂ܺܝܒ݂ ܒ݁ܰܟ݂ܬ݂ܳܒ݂ܳܐ ܕ݁ܰܢܒ݂ܺܝܶܐ̈ . ܠܡܳܐ
                    ܐܰܪܒ݁ܥܺܝܢ ܫܢܺܝܢ̈ ܒ݁ܡܰܕ݂ܒ݁ܪܳܐ : ܢܶܟ݂ܣܬ݂ܳܐ ܐܰܘ ܕ݁ܶܒ݂ܚܬ݂ܳܐ ܩܰܪܶܒ݂ܬ݁ܽܘܢ ܠܺܝ ܒ݁ܢܰܝ̈
                    ܐܺܝܣܪܳܝܶܠ .</p>
               </div>
               <div type="textpart" subtype="verse" n="43">
                  <p>ܐܶܠܳܐ ܫܩܰܠܬ݁ܽܘܢ ܡܰܫܟ݁ܢܶܗ ܕ݁ܡܰܠܟ݁ܽܘܡ ܆ ܘܟ݂ܰܘܟ݁ܒ݂ܶܗ ܕ݁ܰܐܠܳܗܳܐ
                    ܕ݁ܰܪܦ݂ܳܢ ܆ ܕ݁ܶܡܘܳܬ݂ܳܐ̈ ܕ݁ܰܥܒ݂ܰܕ݁ܬ݁ܽܘܢ ܕ݁ܬ݂ܶܗܘܽܘܢ ܣܳܓ݂ܕ݁ܺܝܢ ܠܗܶܝܢ . ܐܶܫܰܢܶܝܟ݂ܽܘܢ
                    ܠܗܰܠ ܡܶܢ ܒ݁ܳܒ݂ܶܠ .</p>
               </div>
               <div type="textpart" subtype="verse" n="44">
                  <p>ܗܳܐ ܡܰܫܟ݁ܢܳܐ ܕ݁ܣܳܗܕ݁ܽܘܬ݂ܳܐ ܕ݁ܰܐܒ݂ܳܗܳܬ݂ܰܢ̈ ܂ ܒ݁ܡܰܕ݂ܒ݁ܪܳܐ
                    ܐܺܝܬ݂ܰܘܗ̱ܝ ܗ̱ܘܳܐ ܇ ܐܰܝܟ݂ ܡܳܐ ܕ݁ܦ݂ܰܩܶܕ݂ ܗܰܘ ܕ݁ܡܰܠܶܠ ܥܰܡ ܡܽܘܫܶܐ ܠܡܶܥܒ݁ܕ݂ܶܗ
                    ܒ݁ܰܕ݂ܡܽܘܬ݂ܳܐ ܕ݁ܚܰܘܝܶܗ .</p>
               </div>
               <div type="textpart" subtype="verse" n="45">
                  <p>ܘܠܶܗ ܠܗܳܢܳܐ ܡܰܫܟ݁ܢܳܐ ܆ ܐܳܦ݂ ܡܰܥܳܠܽܘ ܐܰܥܠܽܘܗ̱ܝ ܐܰܒ݂ܳܗܳܬ݂ܰܢ̈
                    ܥܰܡ ܝܶܫܽܘܥ ܇ ܠܰܐܪܥܳܐ ܕ݁ܝܰܗ̱ܒ݂ ܠܗܽܘܢ ܐܰܠܳܗܳܐ ܝܽܘܪܬ݁ܳܢܳܐ ܇ ܡܶܢ ܥܰܡ̱ܡܶܐ̈ ܗܳܢܽܘܢ
                    ܕ݁ܰܫܕ݂ܳܐ ܡܶܢ ܩܕ݂ܳܡܰܝܗܽܘܢ . ܘܶܐܬ݂ܝܰܒ݁ܰܠ ܥܕ݂ܰܡܳܐ ܠܝܰܘܡܰܘܗ̱ܝ̈ ܕ݁ܕ݂ܰܘܺܝܕ݂ ܇</p>
               </div>
               <div type="textpart" subtype="verse" n="46">
                  <p>ܗܰܘ ܕ݁ܶܐܫܟ݁ܰܚ ܪܰܚܡܶܐ̈ ܩܕ݂ܳܡܰܘܗ̱ܝ ܕ݁ܰܐܠܳܗܳܐ . ܘܰܫܐܶܠ
                    ܕ݁ܢܶܫܟ݁ܰܚ ܡܰܫܟ݁ܢܳܐ ܠܰܐܠܳܗܶܗ ܕ݁ܝܰܥܩܽܘܒ݂ .</p>
               </div>
               <div type="textpart" subtype="verse" n="47">
                  <p>ܫܠܶܝܡܳܘܢ ܕ݁ܶܝܢ ܂ ܒ݁ܢܳܐ ܠܶܗ ܒ݁ܰܝܬ݁ܳܐ .</p>
               </div>
               <div type="textpart" subtype="verse" n="48">
                  <p>ܘܰܡܪܰܝܡܳܐ ܠܳܐ ܫܪܳܐ ܒ݁ܰܥܒ݂ܳܕ݂ ܐܺܝܕ݂ܰܝܳܐ̈ . ܐܰܝܟ݂ ܕ݁ܶܐܡܰܪ
                    ܢܒ݂ܺܝܳܐ .</p>
               </div>
               <div type="textpart" subtype="verse" n="49">
                  <p>ܕ݁ܰܫܡܰܝܳܐ ܟ݁ܽܘܪܣܰܝ . ܘܰܐܪܥܳܐ ܟ݁ܽܘܒ݂ܫܳܐ ܕ݁ܰܬ݂ܚܶܝܬ݂ ܪܶܓ݂ܠܰܝ̈ .
                    ܐܰܝܢܰܘ ܒ݁ܰܝܬ݁ܳܐ ܕ݁ܬ݂ܶܒ݂ܢܽܘܢ ܠܺܝ ܂ ܐܳܡܰܪ ܡܳܪܝܳܐ . ܐܰܘ ܐܰܝܢܰܘ ܐܰܬ݂ܪܳܐ ܕ݁ܰܢܝܳܚܬ݁ܝ
                    .</p>
               </div>
               <div type="textpart" subtype="verse" n="50">
                  <p>ܠܳܐ ܗܳܐ ܐܺܝܕ݂ܳܐ ܕ݁ܺܝܠܝ ܆ ܥܶܒ݂ܕ݁ܰܬ݂ ܗܳܠܶܝܢ ܟ݁ܽܠܗܶܝܢ ܆</p>
               </div>
               <div type="textpart" subtype="verse" n="51">
                  <p>ܐܳܘ ܩܰܫܝܰܝ̈ ܩܕ݂ܳܠܳܐ ܂ ܘܰܕ݂ܠܳܐ ܓ݁ܙܺܝܪܺܝܢ ܒ݁ܠܶܒ݁ܗܽܘܢ ܂
                    ܘܰܒ݂ܡܰܫܡܰܥܬ݂ܗܽܘܢ ܅ ܐܰܢ̱ܬ݁ܽܘܢ ܒ݁ܟ݂ܽܠܙܒ݂ܰܢ ܠܽܘܩܒ݂ܰܠ ܪܽܘܚܳܐ ܕ݁ܩܽܘܕ݂ܫܳܐ ܩܳܝܡܺܝܢ
                    ܐܢ̱ܬ݁ܽܘܢ . ܐܰܝܟ݂ ܐܰܒ݂ܳܗܰܝܟ݁ܽܘܢ̈ ܂ ܐܳܦ݂ ܐܰܢ̱ܬ݁ܽܘܢ .</p>
               </div>
               <div type="textpart" subtype="verse" n="52">
                  <p>ܠܰܐܝܢܳܐ ܓ݁ܶܝܪ ܡܶܢ ܢܒ݂ܺܝܶܐ̈ ܕ݁ܠܳܐ ܪܕ݂ܰܦ݂ܘ ܘܰܩܛܰܠܘ
                    ܐܰܒ݂ܳܗܰܝܟ݁ܽܘܢ̈ ܇ ܠܰܐܝܠܶܝܢ ܕ݁ܩܰܕ݁ܶܡܘ ܒ݁ܰܕ݁ܶܩܘ ܥܰܠ ܡܶܐܬ݂ܺܝܬ݂ܶܗ ܕ݁ܙܰܕ݁ܺܝܩܳܐ ܇ ܗܰܘ
                    ܕ݁ܰܐܢ̱ܬ݁ܽܘܢ ܐܰܫܠܶܡܬ݁ܽܘܢ ܘܰܩܛܰܠܬ݁ܽܘܢܳܝܗ̱ܝ .</p>
               </div>
               <div type="textpart" subtype="verse" n="53">
                  <p>ܘܩܰܒ݁ܶܠܬ݁ܽܘܢ ܢܳܡܽܘܣܳܐ ܒ݁ܝܰܕ݂ ܦ݁ܽܘܩܕ݁ܳܢܳܐ ܕ݁ܡܰܠܰܐܟ݂ܶܐ̈ ܂ ܘܠܳܐ
                    ܢܛܰܪܬ݁ܽܘܢܳܝܗ̱ܝ ܀.܀.܀܀</p>
               </div>
               <milestone unit="SyrChapter" n="8"/>
               <div type="textpart" subtype="verse" n="54">
                  <p>ܘܟ݂ܰܕ݂ ܫܡܰܥܘ ܗ̱ܘܰܘ ܗܳܠܶܝܢ ܆ ܐܶܬ݂ܡܠܺܝܘ ܚܶܡܬ݁ܳܐ ܒ݁ܢܰܦ݂ܫܗܽܘܢ .
                    ܘܰܡܚܰܪܩܺܝܢ ܗ̱ܘܰܘ ܫܶܢܰܝܗܽܘܢ̈ ܥܠܰܘܗ̱ܝ .</p>
               </div>
               <div type="textpart" subtype="verse" n="55">
                  <p>ܘܗܽܘ ܟ݁ܰܕ݂ ܡܠܶܐ ܗ̱ܘܳܐ ܗܰܝܡܳܢܽܘܬ݂ܳܐ ܘܪܽܘܚܳܐ ܕ݁ܩܽܘܕ݂ܫܳܐ ܆ ܚܳܪ
                    ܒ݁ܰܫܡܰܝܳܐ . ܘܰܚܙܳܐ ܬ݁ܶܫܒ݁ܽܘܚܬ݁ܳܐ ܕ݁ܰܐܠܳܗܳܐ ܆ ܘܰܠܝܶܫܽܘܥ ܟ݁ܰܕ݂ ܩܳܐܶܡ ܡܶܢ ܝܰܡܺܝܢܳܐ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="56">
                  <p>ܘܶܐܡܰܪ . ܗܳܐ ܚܳܙܶܐ ܐ̱ܢܳܐ ܫܡܰܝܳܐ ܟ݁ܰܕ݂ ܦ݁ܬ݂ܺܝܚܺܝܢ ܆ ܘܠܰܒ݂ܪܶܗ
                    ܕ݁ܐ̱ܢܳܫܳܐ ܟ݁ܰܕ݂ ܩܳܐܶܡ ܡܶܢ ܝܰܡܺܝܢܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="57">
                  <p>ܘܰܩܥܰܘ ܒ݁ܩܳܠܳܐ ܪܳܡܳܐ ܂ ܘܣܰܟ݁ܰܪܘ ܐܶܕ݂ܢܰܝܗܽܘܢ̈ . ܘܰܓ݂ܙܰܡܘ
                    ܥܠܰܘܗ̱ܝ ܟ݁ܽܠܗܽܘܢ .</p>
               </div>
               <div type="textpart" subtype="verse" n="58">
                  <p>ܘܶܐܚܰܕ݂ܘ ܐܰܦ݁ܩܽܘܗ̱ܝ ܠܒ݂ܰܪ ܡܶܢ ܡܕ݂ܺܝܢ̱ܬ݁ܳܐ ܂ ܘܪܳܓ݂ܡܺܝܢ ܗ̱ܘܰܘ
                    ܠܶܗ . ܘܰܐܝܠܶܝܢ ܕ݁ܰܐܣܗܶܕ݂ܘ ܥܠܰܘܗ̱ܝ ܆ ܣܳܡܘ ܢܰܚܬ݁ܰܝܗܽܘܢ̈ ܠܘܳܬ݂ ܪܶܓ݂ܠܰܘܗ̱ܝ̈
                    ܕ݁ܰܥܠܰܝܡܳܐ ܚܰܕ݂ ܇ ܕ݁ܡܶܬ݂ܩܪܶܐ ܫܳܐܘܳܠ .</p>
               </div>
               <div type="textpart" subtype="verse" n="59">
                  <p>ܘܪܳܓ݂ܡܺܝܢ ܗ̱ܘܰܘ ܠܶܗ ܠܶܐܣܛܶܦ݂ܰܢܳܘܣ ܁ ܟ݁ܰܕ݂ ܡܨܰܠܶܐ ܘܳܐܡܰܪ ܆
                    ܡܳܪܰܢ ܁ ܝܶܫܽܘܥ ܂ ܩܰܒ݁ܶܠ ܪܽܘܚܝ .</p>
               </div>
               <div type="textpart" subtype="verse" n="60">
                  <p>ܘܟ݂ܰܕ݂ ܣܳܡ ܒ݁ܽܘܪܟ݁ܳܐ ܆ ܩܥܳܐ ܒ݁ܩܳܠܳܐ ܪܳܡܳܐ ܂ ܘܶܐܡܰܪ . ܡܳܪܰܢ ܁
                    ܠܳܐ ܬ݁ܩܺܝܡ ܠܗܽܘܢ ܗܳܕ݂ܶܐ ܚܛܺܝܬ݂ܳܐ . ܘܟ݂ܰܕ݂ ܗܳܕ݂ܶܐ ܐܶܡܰܪ ܂ ܫܟ݂ܶܒ݂ .</p>
               </div>
            </div>
            <div type="textpart" subtype="chapter" n="8">
               <div type="textpart" subtype="verse" n="1">
                  <p>ܫܳܐܘܳܠ ܕ݁ܶܝܢ ܨܳܒ݂ܶܐ ܗ̱ܘܳܐ ܂ ܘܰܡܫܰܘܬ݁ܰܦ݂ ܗ̱ܘܳܐ ܒ݁ܩܶܛܠܶܗ .
                    ܘܰܗܘܳܐ ܗ̱ܘܳܐ ܒ݁ܗܰܘ ܝܰܘܡܳܐ ܪܕ݂ܽܘܦ݂ܝܳܐ ܪܰܒ݁ܳܐ ܠܥܺܕ̱݁ܬ݁ܳܐ ܕ݁ܒ݂ܽܐܘܪܺܫܠܶܡ .
                    ܘܶܐܬ݂ܒ݁ܰܕ݁ܰܪܘ ܟ݁ܽܠܗܽܘܢ ܒ݁ܩܽܘܪܝܳܐ̈ ܕ݁ܺܝܗܽܘܕ݂ ܂ ܘܳܐܦ݂ ܒ݁ܶܝܬ݂ ܫܳܡܪܳܝܶܐ̈ . ܠܒ݂ܰܪ ܡܶܢ
                    ܫܠܺܝܚܶܐ̈ ܒ݁ܰܠܚܽܘܕ݂ .</p>
               </div>
               <div type="textpart" subtype="verse" n="2">
                  <p>ܘܰܩܦ݂ܰܣܘ ܩܰܒ݂ܪܽܘܗ̱ܝ ܠܶܐܣܛܶܦ݂ܰܢܳܘܣ ܓ݁ܰܒ݂ܪܶܐ̈ ܡܗܰܝܡܢܶܐ̈ ܆
                    ܘܶܐܬ݂ܶܐܒ݂ܶܠܘ ܥܠܰܘܗ̱ܝ ܪܰܘܪܒ݂ܳܐܝܺܬ݂ ܀</p>
               </div>
               <div type="textpart" subtype="verse" n="3">
                  <p>ܫܳܐܘܳܠ ܕ݁ܶܝܢ ܪܳܕ݂ܶܦ݂ ܗ̱ܘܳܐ ܠܥܺܕ̱݁ܬ݁ܶܗ ܕ݁ܰܐܠܳܗܳܐ ܆ ܟ݁ܰܕ݂ ܥܳܐܶܠ
                    ܗ̱ܘܳܐ ܠܒ݂ܳܬ݁ܶܐ̈ ܇ ܘܰܡܓ݂ܰܪܓ݁ܰܪ ܠܓ݂ܰܒ݂ܪܶܐ̈ ܘܰܠܢܶܫܶܐ̈ ܇ ܘܰܡܫܰܠܡܺܝܢ ܗ̱ܘܳܐ ܠܒ݂ܶܝܬ݂
                    ܐܰܣܺܝܪܶܐ̈ .</p>
               </div>
               <div type="textpart" subtype="verse" n="4">
                  <p>ܘܗܳܢܽܘܢ ܕ݁ܶܐܬ݂ܒ݁ܰܕ݁ܰܪܘ ܆ ܡܶܬ݂ܟ݁ܰܪܟ݁ܺܝܢ ܗ̱ܘܰܘ ܂ ܘܡܰܟ݂ܪܙܺܝܢ
                    ܡܶܠܬ݂ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="5">
                  <p>ܦ݂ܺܝܠܺܝܦ݁ܳܘܣ ܕ݁ܶܝܢ ܢܚܶܬ݂ ܠܶܗ ܠܰܡܕ݂ܺܝܢ̱ܬ݁ܳܐ ܕ݁ܫܳܡܪܳܝܶܐ ܆
                    ܘܡܰܟ݂ܪܶܙ ܗ̱ܘܳܐ ܠܗܽܘܢ ܥܰܠ ܡܫܺܝܚܳܐ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܫܳܡܥܺܝܢ ܗ̱ܘܰܘ ܡܶܠܬ݂ܶܗ ܒ݁ܢܰܝܢܳܫܳܐ̈ ܕ݁ܬ݂ܰܡܳܢ ܆ ܨܳܝܬ݁ܺܝܢ
                    ܗ̱ܘܰܘ ܠܶܗ . ܘܡܶܬ݁ܛܦ݁ܺܝܣܺܝܢ ܗ̱ܘܰܘ ܂ ܠܟ݂ܽܠ ܕ݁ܳܐܡܰܪ ܗ̱ܘܳܐ . ܕ݁ܚܳܙܶܝܢ ܗ̱ܘܰܘ
                    ܐܳܬ݂ܘܳܬ݂ܳܐ̈ ܕ݁ܥܳܒ݂ܶܕ݂ ܗ̱ܘܳܐ .</p>
               </div>
               <div type="textpart" subtype="verse" n="7">
                  <p>ܣܰܓ݁ܺܝܶܐܐ̈ ܓ݁ܶܝܪ ܕ݁ܰܐܚܺܝܕ݂ܳܢ̈ ܗ̱ܘܰܝ̈ ܠܗܽܘܢ ܪܽܘܚܶܐ̈
                    ܛܰܢܦ݂ܳܬ݂ܳܐ̈ ܆ ܩܳܥܶܝܢ ܗ̱ܘܰܘ ܒ݁ܩܳܠܳܐ ܪܳܡܳܐ ܂ ܘܢܳܦ݂ܩܳܢ̈ ܗ̱ܘܰܝ̈ ܡܶܢܗܽܘܢ .
                    ܘܰܐ̱ܚܪܳܢܶܐ̈ ܡܫܰܪܰܝܳܐ̈ ܁ ܘܰܡܚܰܓ݁ܪܶܐ̈ ܂ ܐܶܬ݂ܰܐܣܺܝܘ .</p>
               </div>
               <div type="textpart" subtype="verse" n="8">
                  <p>ܘܚܰܕ݂ܽܘܬ݂ܳܐ ܪܰܒ݁ܬ݂ܳܐ ܗܘܳܬ݂ ܒ݁ܗܳܝ ܡܕ݂ܺܝܢ̱ܬ݁ܳܐ ܀</p>
               </div>
               <div type="textpart" subtype="verse" n="9">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܓ݁ܰܒ݂ܪܳܐ ܚܰܕ݂ ܂ ܕ݁ܰܫܡܶܗ ܣܺܝܡܳܘܢ ܇
                    ܕ݁ܰܥܡܺܝܪ ܗ̱ܘܳܐ ܠܶܗ ܒ݁ܳܗ ܒ݁ܰܡܕ݂ܺܝܢ̱ܬ݁ܳܐ ܙܰܒ݂ܢܳܐ ܣܰܓ݁ܺܝܳܐܐ . ܘܰܒ݂ܚܰܪܫܰܘܗ̱ܝ̈ ܡܰܛܥܶܐ
                    ܗ̱ܘܳܐ ܠܥܰܡܳܐ ܕ݁ܫܳܡܪܳܝܶܐ̈ ܇ ܟ݁ܰܕ݂ ܡܰܘܪܶܒ݂ ܗ̱ܘܳܐ ܢܰܦ݂ܫܶܗ ܁ ܘܳܐܡܰܪ ܂ ܕ݁ܶܐܢܳܐ ܐ̱ܢܳܐ
                    ܪܰܒ݁ܳܐ .</p>
               </div>
               <div type="textpart" subtype="verse" n="10">
                  <p>ܘܰܨܠܶܝܢ ܗ̱ܘܰܘ ܠܘܳܬ݂ܶܗ ܟ݁ܽܠܗܽܘܢ ܁ ܪܰܘܪܒ݂ܶܐ̈ ܂ ܘܕ݂ܰܩܕ݁ܩܶܐ̈ .
                    ܘܳܐܡܪܺܝܢ ܗ̱ܘܰܘ ܆ ܗܳܢܰܘ ܚܰܝܠܶܗ ܪܰܒ݁ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="11">
                  <p>ܘܡܶܬ݁ܛܦ݁ܺܝܣܺܝܢ ܗ̱ܘܰܘ ܠܶܗ ܟ݁ܽܠܗܽܘܢ ܆ ܡܶܛܽܠ ܕ݁ܙܰܒ݂ܢܳܐ
                    ܣܰܓ݁ܺܝܳܐܐ ܒ݁ܚܰܪܫܰܘܗ̱ܝ̈ ܐܰܬ݂ܡܰܗ ܗ̱ܘܳܐ ܐܶܢܽܘܢ .</p>
               </div>
               <div type="textpart" subtype="verse" n="12">
                  <p>ܟ݁ܰܕ݂ ܕ݁ܶܝܢ ܗܰܝܡܶܢܘ ܠܦ݂ܺܝܠܺܝܦ݁ܳܘܣ ܕ݁ܰܡܣܰܒ݁ܰܪ ܗ̱ܘܳܐ
                    ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܆ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ ܥܳܡܕ݁ܺܝܢ ܗ̱ܘܰܘ ܓ݁ܰܒ݂ܪܶܐ̈
                    ܘܢܶܫܶܐ̈ .</p>
               </div>
               <div type="textpart" subtype="verse" n="13">
                  <p>ܘܳܐܦ݂ ܗܽܘ ܣܺܝܡܳܘܢ ܗܰܝܡܶܢ ܗ̱ܘܳܐ ܘܰܥܡܰܕ݂ ܆ ܘܢܰܩܺܝܦ݂ ܗ̱ܘܳܐ ܠܶܗ
                    ܠܦ݂ܺܝܠܺܝܦ݁ܳܘܣ . ܘܟ݂ܰܕ݂ ܚܙܳܐ ܗ̱ܘܳܐ ܐܳܬ݂ܘܳܬ݂ܳܐ̈ ܘܚܰܝܠܶܐ̈ ܪܰܘܪܒ݂ܶܐ̈ ܕ݁ܗܳܘܶܝܢ ܗ̱ܘܰܘ
                    ܒ݁ܺܐܝܕ݂ܶܗ ܆ ܬ݁ܳܡܰܗ ܗ̱ܘܳܐ ܘܡܶܬ݁ܕ݁ܰܡܰܪ ܀</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܫܡܰܥܘ ܫܠܺܝܚܶܐ̈ ܕ݁ܒ݂ܽܐܘܪܺܫܠܶܡ ܇ ܕ݁ܩܰܒ݁ܶܠܘ ܥܰܡܳܐ
                    ܕ݁ܫܳܡܪܳܝܶܐ̈ ܡܶܠܬ݂ܳܐ ܕ݁ܰܐܠܳܗܳܐ ܆ ܫܰܕ݁ܰܪܘ ܠܘܳܬ݂ܗܽܘܢ ܠܫܶܡܥܽܘܢ ܟ݁ܺܐܦ݂ܳܐ ܘܰܠܝܽܘܚܰܢܳܢ
                    .</p>
               </div>
               <div type="textpart" subtype="verse" n="15">
                  <p>ܘܰܢܚܶܬ݂ܘ ܘܨܰܠܺܝܘ ܥܠܰܝܗܽܘܢ ܆ ܐܰܝܟ݂ ܕ݁ܰܢܩܰܒ݁ܠܽܘܢ ܪܽܘܚܳܐ
                    ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="16">
                  <p>ܠܰܝܬ݁ ܗ̱ܘܳܐ ܓ݁ܶܝܪ ܥܰܠ ܚܰܕ݂ ܡܶܢܗܽܘܢ ܥܕ݂ܰܟ݁ܺܝܠ ܆ ܒ݁ܰܠܚܽܘܕ݂
                    ܕ݁ܶܝܢ ܥܳܡܕ݁ܺܝܢ ܗ̱ܘܰܘ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ .</p>
               </div>
               <div type="textpart" subtype="verse" n="17">
                  <p>ܗܳܝܕ݁ܶܝܢ ܣܳܝܡܺܝܢ ܗ̱ܘܰܘ ܥܠܰܝܗܽܘܢ ܐܺܝܕ݂ܳܐ ܆ ܘܰܡܩܰܒ݁ܠܺܝܢ ܗ̱ܘܰܘ
                    ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܚܙܳܐ ܣܺܝܡܳܘܢ ܕ݁ܒ݂ܰܣܝܳܡ ܐܺܝܕ݂ܳܐ ܕ݁ܰܫܠܺܝܚܶܐ̈
                    ܡܶܬ݂ܝܰܗ̱ܒ݂ܳܐ ܪܽܘܚܳܐ ܕ݁ܩܽܘܕ݂ܫܳܐ ܆ ܩܰܪܶܒ݂ ܠܗܽܘܢ ܟ݁ܶܣܦ݁ܳܐ ܁</p>
               </div>
               <div type="textpart" subtype="verse" n="19">
                  <p>ܟ݁ܰܕ݂ ܐܳܡܰܪ ܇ ܗܰܒ݂ܘ ܐܳܦ݂ ܠܺܝ ܫܽܘܠܛܳܢܳܐ ܗܳܢܳܐ ܆ ܕ݁ܰܐܝܢܳܐ
                    ܕ݁ܶܐܣܺܝܡ ܥܠܰܘܗ̱ܝ ܐܺܝܕ݂ܳܐ ܆ ܢܶܗܘܶܐ ܡܩܰܒ݁ܶܠ ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="20">
                  <p>ܐܳܡܰܪ ܠܶܗ ܫܶܡܥܽܘܢ ܟ݁ܺܐܦ݂ܳܐ . ܟ݁ܶܣܦ݁ܳܟ݂ ܥܰܡܳܟ݂ ܢܺܐܙܰܠ
                    ܠܰܐܒ݂ܕ݂ܳܢܳܐ ܆ ܡܶܛܽܠ ܕ݁ܰܣܒ݂ܰܪܬ݁ ܕ݁ܡܰܘܗܰܒ݂ܬ݂ܶܗ ܕ݁ܰܐܠܳܗܳܐ ܒ݁ܩܶܢܝܳܢ ܥܳܠܡܳܐ
                    ܡܶܬ݂ܩܰܢܝܳܐ .</p>
               </div>
               <div type="textpart" subtype="verse" n="21">
                  <p>ܠܰܝܬ݁ ܠܳܟ݂ ܡܢܳܬ݂ܳܐ ܐܳܦ݂ܠܳܐ ܦ݁ܶܣܳܐ ܒ݁ܗܰܝܡܳܢܽܘܬ݂ܳܐ ܗܳܕ݂ܶܐ ܆
                    ܡܶܛܽܠ ܕ݁ܠܶܒ݁ܳܟ݂ ܠܳܐ ܗ̱ܘܳܐ ܬ݁ܪܺܝܨ ܩܕ݂ܳܡ ܐܰܠܳܗܳܐ .</p>
               </div>
               <div type="textpart" subtype="verse" n="22">
                  <p>ܒ݁ܪܰܡ ܬ݁ܽܘܒ݂ ܡܶܢ ܒ݁ܺܝܫܽܘܬ݂ܳܟ݂ ܗܳܕ݂ܶܐ . ܘܰܒ݂ܥܺܝ ܡܶܢ ܐܰܠܳܗܳܐ ܆
                    ܕ݁ܰܠܡܳܐ ܢܶܫܬ݁ܒ݂ܶܩ ܠܳܟ݂ ܢܶܟ݂ܠܳܐ ܕ݁ܠܶܒ݁ܳܟ݂ .</p>
               </div>
               <div type="textpart" subtype="verse" n="23">
                  <p>ܒ݁ܟ݂ܰܒ݂ܕ݁ܳܐ ܓ݁ܶܝܪ ܡܰܪܺܝܪܬ݁ܳܐ ܘܰܒ݂ܩܶܛܪܶܐ̈ ܕ݁ܥܰܘܠܳܐ ܁ ܚܳܙܶܐ
                    ܐ̱ܢܳܐ ܕ݁ܺܐܝܬ݂ܰܝܟ݁ .</p>
               </div>
               <div type="textpart" subtype="verse" n="24">
                  <p>ܥܢܳܐ ܣܺܝܡܳܘܢ ܘܶܐܡܰܪ . ܒ݁ܥܰܘ ܐܰܢ̱ܬ݁ܽܘܢ ܚܠܳܦ݂ܰܝ ܡܶܢ ܐܰܠܳܗܳܐ ܆
                    ܕ݁ܠܳܐ ܢܺܐܬ݂ܶܐ ܥܠܰܝ ܡܶܕ݁ܶܡ ܡܶܢ ܗܳܠܶܝܢ ܕ݁ܶܐܡܰܪܬ݁ܽܘܢ .</p>
               </div>
               <div type="textpart" subtype="verse" n="25">
                  <p>ܫܶܡܥܽܘܢ ܕ݁ܶܝܢ ܘܝܽܘܚܰܢܳܢ ܁ ܟ݁ܰܕ݂ ܣܰܗܶܕ݂ܘ ܐܶܢܽܘܢ ܘܰܐܠܶܦ݂ܘ
                    ܡܶܠܬ݂ܳܐ ܕ݁ܰܐܠܳܗܳܐ ܆ ܗܦ݂ܰܟ݂ܘ ܠܗܽܘܢ ܠܽܐܘܪܺܫܠܶܡ . ܘܰܒ݂ܩܽܘܪܝܳܐ̈ ܣܰܓ݁ܺܝܳܐܬ݂ܳܐ̈
                    ܕ݁ܫܳܡܪܳܝܶܐ̈ ܣܰܒ݁ܰܪܘ ܀</p>
               </div>
               <div type="textpart" subtype="verse" n="26">
                  <p>ܘܡܰܠܶܠ ܡܰܠܰܐܟ݂ܳܐ ܕ݁ܡܳܪܝܳܐ ܥܰܡ ܦ݂ܺܝܠܺܝܦ݁ܳܘܣ ܁ ܘܶܐܡܰܪ ܠܶܗ .
                    ܩܽܘܡ ܙܶܠ ܠܬ݂ܰܝܡܢܳܐ ܒ݁ܽܐܘܪܚܳܐ ܡܰܕ݂ܒ݁ܪܳܝܬ݁ܳܐ ܕ݁ܢܳܚܬ݁ܳܐ ܡܶܢ ܐܽܘܪܺܫܠܶܡ ܠܓ݂ܰܙܰܐ
                    .</p>
               </div>
               <div type="textpart" subtype="verse" n="27">
                  <p>ܘܩܳܡ ܐܶܙܰܠ . ܘܰܐܪܥܶܗ ܡܗܰܝܡܢܳܐ ܚܰܕ݂ ܁ ܕ݁ܳܐܬ݂ܶܐ ܗ̱ܘܳܐ ܡܶܢ
                    ܟ݁ܽܘܫ ܇ ܫܰܠܺܝܛܳܐ ܕ݁ܩܰܢܕ݂ܰܩ ܡܰܠܟ݁ܬ݂ܳܐ ܕ݁ܟ݂ܽܘܫܳܝܶܐ̈ . ܘܗܽܘ ܫܰܠܺܝܛ ܗ̱ܘܳܐ ܥܰܠ ܟ݁ܽܠܶܗ
                    ܓ݁ܰܙܳܗ . ܘܶܐܬ݂ܳܐ ܗ̱ܘܳܐ ܆ ܕ݁ܢܶܣܓ݁ܽܘܕ݂ ܒ݁ܽܐܘܪܺܫܠܶܡ .</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܗܦ݂ܰܟ݂ ܕ݁ܢܺܐܙܰܠ ܆ ܝܳܬ݂ܶܒ݂ ܗ̱ܘܳܐ ܥܰܠ ܡܰܪܟ݁ܰܒ݂ܬ݂ܳܐ
                    ܘܩܳܪܶܐ ܗ̱ܘܳܐ ܒ݁ܶܐܫܰܥܝܳܐ ܢܒ݂ܺܝܳܐ .</p>
               </div>
               <div type="textpart" subtype="verse" n="29">
                  <p>ܘܶܐܡܪܰܬ݂ ܪܽܘܚܳܐ ܠܦ݂ܺܝܠܺܝܦ݁ܳܘܣ . ܐܶܬ݂ܩܰܪܰܒ݂ ܘܩܰܦ݂
                    ܠܡܰܪܟ݁ܰܒ݂ܬ݂ܳܐ .</p>
               </div>
               <div type="textpart" subtype="verse" n="30">
                  <p>ܘܟ݂ܰܕ݂ ܐܶܬ݂ܩܰܪܰܒ݂ ܆ ܫܡܰܥ ܕ݁ܩܳܪܶܐ ܒ݁ܶܐܫܰܥܝܳܐ ܢܒ݂ܺܝܳܐ . ܘܶܐܡܰܪ
                    ܠܶܗ ܆ ܕ݁ܶܐܢ ܡܶܣܬ݁ܰܟ݁ܰܠ ܐܰܢ̱ܬ݁ ܡܳܢܳܐ ܩܳܪܶܐ ܐܰܢ̱ܬ݁ .</p>
               </div>
               <div type="textpart" subtype="verse" n="31">
                  <p>ܘܗܽܘ ܐܶܡܰܪ . ܐܰܝܟ݁ܰܢܳܐ ܡܶܫܟ݁ܰܚ ܐ̱ܢܳܐ ܕ݁ܶܐܣܬ݁ܰܟ݁ܰܠ ܆ ܐܶܠܳܐ
                    ܐܶܢ ܐ̱ܢܳܫ ܢܰܪܬ݁ܶܝܢܝ . ܘܰܒ݂ܥܳܐ ܡܶܢܶܗ ܡܶܢ ܦ݂ܺܝܠܺܝܦ݁ܳܘܣ ܆ ܕ݁ܢܶܣܰܩ ܘܢܶܬ݁ܶܒ݂ ܥܰܡܶܗ
                    .</p>
               </div>
               <div type="textpart" subtype="verse" n="32">
                  <p>ܦ݁ܳܣܽܘܩܳܐ ܕ݁ܶܝܢ ܕ݁ܰܟ݂ܬ݂ܳܒ݂ܳܐ ܕ݁ܩܳܪܶܐ ܗ̱ܘܳܐ ܒ݁ܶܗ ܆ ܐܺܝܬ݂ܰܘܗ̱ܝ
                    ܗ̱ܘܳܐ ܗܳܢܳܐ . ܐܰܝܟ݂ ܐܶܡܪܳܐ ܠܢܶܟ݂ܣܬ݂ܳܐ ܐܶܬ݂ܕ݁ܒ݂ܰܪ . ܘܰܐܝܟ݂ ܢܶܩܝܳܐ ܩܕ݂ܳܡ ܓ݁ܳܙܽܘܙܳܐ
                    ܫܰܬ݁ܺܝܩ ܗ̱ܘܳܐ . ܘܗܳܟ݂ܰܢܳܐ ܠܳܐ ܦ݁ܬ݂ܰܚ ܦ݁ܽܘܡܶ</p>
               </div>
               <div type="textpart" subtype="verse" n="33">
                  <p>ܒ݁ܡܽܘܟ݁ܳܟ݂ܶܗ . ܡܶܢ ܚܒ݂ܽܘܫܝܳܐ ܘܡܶܢ ܕ݁ܺܝܢܳܐ ܐܶܬ݂ܕ݁ܒ݂ܰܪ .
                    ܘܕ݂ܳܪܶܗ ܡܰܢܽܘ ܢܶܫܬ݁ܰܥܶܐ . ܕ݁ܡܶܫܬ݁ܰܩܠܺܝܢ ܚܰܝܰܘܗ̱ܝ̈ ܡܶܢ ܐܰܪܥܳܐ .</p>
               </div>
               <div type="textpart" subtype="verse" n="34">
                  <p>ܘܶܐܡܰܪ ܗܰܘ ܡܗܰܝܡܢܳܐ ܠܦ݂ܺܝܠܺܝܦ݁ܳܘܣ . ܒ݁ܳܥܶܐ ܐ̱ܢܳܐ ܡܶܢܳܟ݂ ܆
                    ܥܰܠ ܡܰܢܽܘ ܐܰܡܪܳܗ ܗܳܕ݂ܶܐ ܢܒ݂ܺܝܳܐ ܇ ܥܰܠ ܢܰܦ݂ܫܶܗ ܐܰܘ ܥܰܠ ܐ̱ܢܳܫ ܐ̱ܚܪܺܝܢ ܀.܀.܀܀</p>
               </div>
               <milestone unit="SyrChapter" n="9"/>
               <div type="textpart" subtype="verse" n="35">
                  <p>ܗܳܝܕ݁ܶܝܢ ܦ݂ܺܝܠܺܝܦ݁ܳܘܣ ܦ݁ܬ݂ܰܚ ܦ݁ܽܘܡܶܗ ܆ ܘܫܰܪܺܝ ܡܶܢܶܗ ܡܶܢ
                    ܗܳܢܳܐ ܟ݁ܬ݂ܳܒ݂ܳܐ ܇ ܡܣܰܒ݁ܰܪ ܠܶܗ ܥܰܠ ܡܳܪܰܢ ܝܶܫܽܘܥ .</p>
               </div>
               <div type="textpart" subtype="verse" n="36">
                  <p>ܘܟ݂ܰܕ݂ ܗܶܢܽܘܢ ܐܳܙܺܠ̱ܝܢ ܒ݁ܽܐܘܪܚܳܐ ܆ ܡܰܛܺܝܘ ܗ̱ܘܰܘ ܠܕ݂ܽܘܟ݁ܬ݂ܳܐ
                    ܚܕ݂ܳܐ ܕ݁ܺܐܝܬ݂ ܒ݁ܳܗ ܡܰܝܳܐ̈ . ܘܶܐܡܰܪ ܗܰܘ ܡܗܰܝܡܢܳܐ . ܗܳܐ ܡܰܝܳܐ̈ ܁ ܡܳܢܳܐ ܗ̱ܺܝ
                    ܟ݁ܳܠܺܝܬ݂ܳܐ ܂ ܕ݁ܶܐܥܡܰܕ݂ .</p>
               </div>
               <div type="textpart" subtype="verse" n="37">
                  <p>ܘܶܐܡܰܪ ܦ݂ܺܝܠܺܝܦ݁ܳܘܣ . ܐܶܢ ܡܗܰܝܡܶܢ ܐܰܢ̱ܬ݁ ܡܶܢ ܟ݁ܽܠܶܗ ܠܶܒ݁ܳܐ ܆
                    ܫܰܠܺܝܛ . ܘܰܥܢܳܐ ܘܶܐܡܰܪ . ܐܶܢܳܐ ܡܗܰܝܡܶܢ ܐ̱ܢܳܐ ܁ ܕ݁ܝܶܫܽܘܥ ܡܫܺܝܚܳܐ ܒ݁ܪܶܗ ܕ݁ܰܐܠܳܗܳܐ
                    ܗ̱ܘ .</p>
               </div>
               <div type="textpart" subtype="verse" n="38">
                  <p>ܘܰܦ݂ܩܰܕ݂ ܗ̱ܘܳܐ ܁ ܕ݁ܰܬ݂ܩܽܘܡ ܡܰܪܟ݁ܰܒ݂ܬ݂ܳܐ . ܘܰܢܚܶܬ݂ܘ
                    ܬ݁ܪܰܝܗܽܘܢ̈ ܠܡܰܝܳܐ̈ . ܘܰܐܥܡܕ݂ܶܗ ܦ݂ܺܝܠܺܝܦ݁ܳܘܣ ܠܰܡܗܰܝܡܢܳܐ ܗܰܘ .</p>
               </div>
               <div type="textpart" subtype="verse" n="39">
                  <p>ܘܟ݂ܰܕ݂ ܣܠܶܩܘ ܡܶܢ ܡܰܝܳܐ̈ ܆ ܪܽܘܚܶܗ ܕ݁ܡܳܪܝܳܐ ܚܶܛܦ݁ܰܬ݂
                    ܠܦ݂ܺܝܠܺܝܦ݁ܳܘܣ ܆ ܘܬ݂ܽܘܒ݂ ܠܳܐ ܚܙܳܝܗ̱ܝ ܡܗܰܝܡܢܳܐ ܗܰܘ . ܐܶܠܳܐ ܐܳܙܶܠ ܗ̱ܘܳܐ ܒ݁ܽܐܘܪܚܶܗ ܂
                    ܟ݁ܰܕ݂ ܚܳܕ݂ܶܐ .</p>
               </div>
               <div type="textpart" subtype="verse" n="40">
                  <p>ܦ݂ܺܝܠܺܝܦ݁ܳܘܣ ܕ݁ܶܝܢ ܐܶܫܬ݁ܟ݂ܰܚ ܒ݁ܰܐܙܳܘܛܳܘܣ . ܘܡܶܢ ܬ݁ܰܡܳܢ
                    ܡܶܬ݂ܟ݁ܪܶܟ݂ ܗ̱ܘܳܐ ܘܰܡܣܰܒ݁ܰܪ ܒ݁ܰܡܕ݂ܺܝܢܳܬ݂ܳܐ̈ ܟ݁ܽܠܗܶܝܢ ܆ ܥܕ݂ܰܡܳܐ ܕ݁ܶܐܬ݂ܳܐ
                    ܠܩܶܣܰܪܺܝܰܐ ܀</p>
               </div>
            </div>
            <div type="textpart" subtype="chapter" n="9">
               <div type="textpart" subtype="verse" n="1">
                  <p>ܫܳܐܘܳܠ ܕ݁ܶܝܢ ܥܕ݂ܰܟ݁ܺܝܠ ܡܠܶܐ ܗ̱ܘܳܐ ܁ ܠܽܘܚܳܡܳܐ ܘܚܶܡܬ݂ܳܐ
                    ܕ݁ܩܶܛܠܳܐ ܥܰܠ ܬ݁ܰܠܡܺܝܕ݂ܰܘܗ̱ܝ̈ ܕ݁ܡܳܪܰܢ .</p>
               </div>
               <div type="textpart" subtype="verse" n="2">
                  <p>ܘܰܫܐܶܠ ܠܶܗ ܐܶܓ݁ܪܳܬ݂ܳܐ̈ ܡܶܢ ܪܰܒ݁ ܟ݁ܳܗܢܶܐ̈ ܆ ܕ݁ܢܶܬ݁ܶܠ ܠܶܗ
                    ܠܕ݂ܰܪܡܣܽܘܩ ܠܰܟ݂ܢܽܘܫܳܬ݂ܳܐ̈ ܇ ܕ݁ܶܐܢ ܗܽܘ ܕ݁ܢܶܫܟ݁ܰܚ ܕ݁ܪܳܕ݂ܶܝܢ ܒ݁ܗܳܕ݂ܶܐ ܐܽܘܪܚܳܐ
                    ܓ݁ܰܒ݂ܪܶܐ̈ ܐܰܘ ܢܶܫܶܐ̈ ܆ ܢܶܐܣܽܘܪ ܢܰܝܬ݁ܶܐ ܐܶܢܽܘܢ ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="3">
                  <p>ܘܟ݂ܰܕ݂ ܐܳܙܶܠ ܗ̱ܘܳܐ ܘܫܰܪܺܝ ܡܡܰܛܶܐ ܠܕ݂ܰܪܡܣܽܘܩ ܆ ܡܶܢ ܬ݁ܚܶܝܬ݂
                    ܫܶܠܝܳܐ ܁ ܐܰܙܠܶܓ݂ ܗ̱ܘܳܐ ܥܠܰܘܗ̱ܝ ܢܽܘܗܪܳܐ ܡܶܢ ܫܡܰܝܳܐ .</p>
               </div>
               <div type="textpart" subtype="verse" n="4">
                  <p>ܘܰܢܦ݂ܰܠ ܥܰܠ ܐܰܪܥܳܐ . ܘܰܫܡܰܥ ܩܳܠܳܐ ܕ݁ܳܐܡܰܪ ܠܶܗ . ܫܳܐܘܳܠ ܫܳܐܘܳܠ
                    ܆ ܡܳܢܳܐ ܪܳܕ݂ܶܦ݂ ܐܰܢ̱ܬ݁ ܠܺܝ . ܩܫܶܐ ܗ̱ܘ ܠܳܟ݂ ܠܰܡܒ݂ܰܥܳܛܽܘ ܠܥܽܘܩܣܶܐ̈ .</p>
               </div>
               <div type="textpart" subtype="verse" n="5">
                  <p>ܥܢܳܐ ܗܽܘ ܘܶܐܡܰܪ . ܡܰܢ ܐܰܢ̱ܬ݁ ܡܳܪܝ . ܘܡܳܪܰܢ ܐܶܡܰܪ . ܐܶܢܳܐ
                    ܐ̱ܢܳܐ ܝܶܫܽܘܥ ܢܳܨܪܳܝܳܐ ܗܰܘ ܕ݁ܰܐܢ̱ܬ݁ ܪܳܕ݂ܶܦ݂ ܐܰܢ̱ܬ݁ .</p>
               </div>
               <div type="textpart" subtype="verse" n="6">
                  <p>ܐܶܠܳܐ ܩܽܘܡ ܥܽܘܠ ܠܰܡܕ݂ܺܝܢ̱ܬ݁ܳܐ ܆ ܘܬ݂ܰܡܳܢ ܢܶܬ݂ܡܰܠܰܠ ܥܰܡܳܟ݂ ܥܰܠ
                    ܡܳܐ ܕ݁ܘܳܠܶܐ ܠܳܟ݂ ܠܡܶܥܒ݁ܰܕ݂ .</p>
               </div>
               <div type="textpart" subtype="verse" n="7">
                  <p>ܘܓ݂ܰܒ݂ܪܶܐ̈ ܕ݁ܳܐܙܺܠ̱ܝܢ ܗ̱ܘܰܘ ܥܰܡܶܗ ܒ݁ܽܐܘܪܚܳܐ ܆ ܩܳܝܡܺܝܢ ܗ̱ܘܰܘ
                    ܟ݁ܰܕ݂ ܬ݁ܰܡܺܝܗܺܝܢ ܇ ܡܶܛܽܠ ܕ݁ܩܳܠܳܐ ܒ݁ܰܠܚܽܘܕ݂ ܫܳܡܥܺܝܢ ܗ̱ܘܰܘ . ܐ̱ܢܳܫ ܕ݁ܶܝܢ ܠܳܐ
                    ܡܶܬ݂ܚܙܶܐ ܗ̱ܘܳܐ ܠܗܽܘܢ .</p>
               </div>
               <div type="textpart" subtype="verse" n="8">
                  <p>ܘܩܳܡ ܫܳܐܘܳܠ ܡܶܢ ܐܰܪܥܳܐ ܘܠܳܐ ܡܶܬ݂ܚܙܶܐ ܗ̱ܘܳܐ ܠܶܗ ܡܶܕ݁ܶܡ ܆ ܟ݁ܰܕ݂
                    ܥܰܝܢܰܘܗ̱ܝ̈ ܦ݁ܬ݂ܺܝܚܳܢ̈ ܗ̱ܘܰܝ̈ . ܘܟ݂ܰܕ݂ ܐܰܚܺܝܕ݂ܺܝܢ ܒ݁ܺܐܝܕ݂ܰܘܗ̱ܝ̈ ܁ ܐܰܥܠܽܘܗ̱ܝ
                    ܠܕ݂ܰܪܡܣܽܘܩ .</p>
               </div>
               <div type="textpart" subtype="verse" n="9">
                  <p>ܘܠܳܐ ܡܶܬ݂ܚܙܶܐ ܗ̱ܘܳܐ ܠܶܗ ܬ݁ܠܳܬ݂ܳܐ ܝܰܘܡܺܝܢ̈ ܁ ܘܠܳܐ ܐܶܟ݂ܰܠ ܂
                    ܘܠܳܐ ܐܶܫܬ݁ܺܝ ܀</p>
               </div>
               <div type="textpart" subtype="verse" n="10">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܒ݁ܳܗ ܒ݁ܕ݂ܰܪܡܣܽܘܩ ܬ݁ܰܠܡܺܝܕ݂ܳܐ ܚܰܕ݂ ܕ݁ܰܫܡܶܗ
                    ܗܘܳܐ ܚܰܢܰܢܝܳܐ . ܘܡܳܪܝܳܐ ܐܶܡܰܪ ܠܶܗ ܒ݁ܚܶܙܘܳܐ . ܚܰܢܰܢܝܳܐ ܆ ܘܶܐܡܰܪ . ܗܳܐ ܐܶܢܳܐ ܡܳܪܝ
                    .</p>
               </div>
               <div type="textpart" subtype="verse" n="11">
                  <p>ܘܡܳܪܰܢ ܐܶܡܰܪ ܠܶܗ . ܩܽܘܡ ܙܶܠ ܠܫܽܘܩܳܐ ܕ݁ܡܶܬ݂ܩܪܶܐ ܬ݁ܪܺܝܨܳܐ ܆
                    ܘܰܒ݂ܥܺܝ ܒ݁ܒ݂ܰܝܬ݁ܳܐ ܕ݁ܺܝܗܽܘܕ݂ܳܐ ܠܫܳܐܘܳܠ ܕ݁ܺܐܝܬ݂ܰܘܗ̱ܝ ܡܶܢ ܛܰܪܣܳܘܣ ܡܕ݂ܺܝܢ̱ܬ݁ܳܐ .
                    ܗܳܐ ܓ݁ܶܝܪ ܟ݁ܰܕ݂ ܗܽܘ ܡܨܰܠܶܐ ܆</p>
               </div>
               <div type="textpart" subtype="verse" n="12">
                  <p>ܚܙܳܐ ܒ݁ܚܶܙܘܳܐ ܠܓ݂ܰܒ݂ܪܳܐ ܕ݁ܰܫܡܶܗ ܚܰܢܰܢܝܳܐ ܆ ܕ݁ܥܰܠ ܘܣܳܡ
                    ܥܠܰܘܗ̱ܝ ܐܺܝܕ݂ܳܐ ܇ ܐܰܝܟ݂ ܕ݁ܢܶܬ݂ܦ݁ܰܬ݁ܚܳܢ̈ ܥܰܝܢܰܘܗ̱ܝ̈ .</p>
               </div>
               <div type="textpart" subtype="verse" n="13">
                  <p>ܘܶܐܡܰܪ ܚܰܢܰܢܝܳܐ . ܡܳܪܝ ܁ ܫܶܡܥܶܬ݂ ܡܶܢ ܣܰܓ݁ܺܝܶܐܐ̈ ܥܰܠ ܓ݁ܰܒ݂ܪܳܐ
                    ܗܳܢܳܐ ܆ ܕ݁ܰܟ݂ܡܳܐ ܒ݁ܺܝܫܳܬ݂ܳܐ̈ ܐܰܣܒ݁ܶܠ ܠܩܰܕ݁ܺܝܫܰܝܟ݁̈ ܒ݁ܽܐܘܪܺܫܠܶܡ .</p>
               </div>
               <div type="textpart" subtype="verse" n="14">
                  <p>ܘܗܳܐ ܐܳܦ݂ ܗܳܪܟ݁ܳܐ ܐܺܝܬ݂ ܠܶܗ ܫܽܘܠܛܳܢܳܐ ܡܶܢ ܪܰܒ݁ܰܝ̈ ܟ݁ܳܗܢܶܐ̈ ܆
                    ܕ݁ܢܶܐܣܽܘܪ ܠܟ݂ܽܠܗܽܘܢ ܐܰܝܠܶܝܢ ܕ݁ܩܳܪܶܝܢ ܫܡܳܟ݂ .</p>
               </div>
               <div type="textpart" subtype="verse" n="15">
                  <p>ܘܶܐܡܰܪ ܠܶܗ ܡܳܪܝܳܐ . ܩܽܘܡ ܙܶܠ ܁ ܡܶܛܽܠ ܕ݁ܡܳܐܢܳܐ ܗܽܘ ܠܺܝ
                    ܓ݁ܰܒ݂ܝܳܐ ܆ ܕ݁ܢܶܫܩܽܘܠ ܫܶܡܝ ܒ݁ܥܰܡ̱ܡܶܐ̈ ܘܰܒ݂ܡܰܠܟ݁ܶܐ̈ . ܘܒ݂ܶܝܬ݂ ܒ݁ܢܰܝ̈ ܐܺܝܣܪܳܝܶܠ
                    .</p>
               </div>
               <div type="textpart" subtype="verse" n="16">
                  <p>ܐܶܢܳܐ ܓ݁ܶܝܪ ܐܶܚܰܘܶܝܘܗ̱ܝ ܆ ܟ݁ܡܳܐ ܥܬ݂ܺܝܕ݂ ܠܡܶܚܰܫ ܡܶܛܽܠ ܫܶܡܝ
                    ܀</p>
               </div>
               <div type="textpart" subtype="verse" n="17">
                  <p>ܗܳܝܕ݁ܶܝܢ ܚܰܢܰܢܝܳܐ ܐܶܙܰܠ ܠܒ݂ܰܝܬ݁ܳܐ ܠܘܳܬ݂ܶܗ ܆ ܘܣܳܡ ܥܠܰܘܗ̱ܝ
                    ܐܺܝܕ݂ܳܐ ܘܶܐܡܰܪ ܠܶܗ . ܫܳܐܘܳܠ ܐܳܚܝ ܆ ܡܳܪܰܢ ܝܶܫܽܘܥ ܫܰܕ݁ܪܰܢܝ ܇ ܗܰܘ ܕ݁ܶܐܬ݂ܚܙܺܝ ܠܳܟ݂
                    ܒ݁ܽܐܘܪܚܳܐ ܁ ܟ݁ܰܕ݂ ܐܳܬ݂ܶܐ ܐܰܢ̱ܬ݁ ܇ ܐܰܝܟ݂ ܕ݁ܢܶܬ݂ܦ݁ܰܬ݁ܚܳܢ̈ ܥܰܝܢܰܝܟ݁̈ ܘܬ݂ܶܬ݂ܡܠܶܐ
                    ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="18">
                  <p>ܘܒ݂ܰܪ ܫܳܥܬ݂ܶܗ ܢܦ݂ܰܠ ܡܶܢ ܥܰܝܢܰܘܗ̱ܝ̈ ܡܶܕ݁ܶܡ ܕ݁ܕ݂ܳܡܶܐ
                    ܠܰܩܠܳܦ݂ܶܐ̈ ܆ ܘܶܐܬ݂ܦ݁ܰܬ݁ܰܚ ܥܰܝܢܰܘܗ̱ܝ̈ . ܘܩܳܡ ܥܡܰܕ݂ .</p>
               </div>
               <div type="textpart" subtype="verse" n="19">
                  <p>ܘܩܰܒ݁ܶܠ ܣܰܝܒ݁ܳܪܬ݁ܳܐ ܘܶܐܬ݂ܚܰܝܰܠ . ܘܰܗܘܳܐ ܝܰܘܡܳܬ݂ܳܐ̈ ܠܘܳܬ݂
                    ܬ݁ܰܠܡܺܝܕ݂ܶܐ̈ ܗܳܢܽܘܢ ܁ ܕ݁ܺܐܝܬ݂ ܗ̱ܘܰܘ ܒ݁ܕ݂ܰܪܡܣܽܘܩ .</p>
               </div>
               <div type="textpart" subtype="verse" n="20">
                  <p>ܘܒ݂ܰܪ ܫܳܥܬ݂ܶܗ ܡܰܟ݂ܪܶܙ ܗ̱ܘܳܐ ܒ݁ܰܟ݂ܢܽܘܫܳܬ݂ܳܐ̈ ܕ݁ܺܝܗܽܘܕ݂ܳܝܶܐ̈
                    ܥܰܠ ܝܶܫܽܘܥ ܆ ܕ݁ܗܽܘܝܽܘ ܒ݁ܪܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="21">
                  <p>ܘܬ݂ܰܡܺܝܗܺܝܢ ܗ̱ܘܰܘ ܟ݁ܽܠܗܽܘܢ ܁ ܐܰܝܠܶܝܢ ܕ݁ܫܳܡܥܺܝܢ ܗ̱ܘܰܘ ܠܶܗ ܆
                    ܘܳܐܡܪܺܝܢ ܗ̱ܘܰܘ . ܠܳܐ ܗ̱ܘܳܐ ܗܳܢܳܐ ܆ ܗܰܘ ܕ݁ܪܳܕ݂ܶܦ݂ ܗ̱ܘܳܐ ܠܟ݂ܽܠܗܽܘܢ ܐܰܝܠܶܝܢ
                    ܕ݁ܩܳܪܶܝܢ ܗ̱ܘܰܘ ܠܰܫܡܳܐ ܗܳܢܳܐ ܒ݁ܽܐܘܪܺܫܠܶܡ ܆ ܐܳܦ݂ ܠܗܳܪܟ݁ܳܐ ܥܠܶܝܗ ܥܰܠ ܗܳܕ݂ܶܐ ܡܫܰܕ݁ܰܪ
                    ܗ̱ܘܳܐ ܆ ܐܰܝܟ݂ ܕ݁ܢܶܐܣܽܘܪ ܢܰܘܒ݁ܶܠ ܐܶܢܽܘܢ ܠܪܰܒ݁ܰܝ̈ ܟ݁ܳܗܢܶܐ̈ ܀</p>
               </div>
               <div type="textpart" subtype="verse" n="22">
                  <p>ܫܳܐܘܳܠ ܕ݁ܶܝܢ ܝܰܬ݁ܺܝܪ ܡܶܬ݂ܚܰܝܰܠ ܗ̱ܘܳܐ ܆ ܘܰܡܙܺܝܥ ܗ̱ܘܳܐ ܠܗܽܘܢ
                    ܠܺܝܗܽܘܕ݂ܳܝܶܐ̈ ܁ ܗܳܢܽܘܢ ܕ݁ܥܳܡܪܺܝܢ ܗ̱ܘܰܘ ܒ݁ܕ݂ܰܪܡܣܽܘܩ ܇ ܟ݁ܰܕ݂ ܡܚܰܘܶܐ ܗ̱ܘܳܐ ܕ݁ܗܳܢܰܘ
                    ܡܫܺܝܚܳܐ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܣܓ݂ܺܝܘ ܠܶܗ ܬ݁ܰܡܳܢ ܝܰܘܡܳܬ݂ܳܐ̈ ܆ ܥܒ݂ܰܕ݂ܘ ܥܠܰܘܗ̱ܝ
                    ܢܶܟ݂ܠܳܐ ܝܺܗܽܘܕ݂ܳܝܶܐ̈ ܂ ܕ݁ܢܶܩܛܠܽܘܢܳܝܗ̱ܝ .</p>
               </div>
               <div type="textpart" subtype="verse" n="24">
                  <p>ܐܶܬ݂ܒ݁ܰܕ݁ܰܩ ܠܶܗ ܕ݁ܶܝܢ ܠܫܳܐܘܳܠ ܐܳܦ݁ܰܪܣܢܳܐ ܆ ܕ݁ܒ݂ܳܥܶܝܢ ܗ̱ܘܰܘ
                    ܠܡܶܥܒ݁ܰܕ݂ ܠܶܗ . ܘܢܳܛܪܺܝܢ ܗ̱ܘܰܘ ܬ݁ܰܪܥܶܐ̈ ܕ݁ܰܡܕ݂ܺܝܢ̱ܬ݁ܳܐ ܁ ܐܺܝܡܳܡܳܐ ܘܠܺܠܝܳܐ ܂
                    ܕ݁ܢܶܩܛܠܽܘܢܳܝܗ̱ܝ .</p>
               </div>
               <div type="textpart" subtype="verse" n="25">
                  <p>ܗܳܝܕ݁ܶܝܢ ܣܳܡܽܘܗ̱ܝ ܬ݁ܰܠܡܺܝܕ݂ܶܐ̈ ܒ݁ܶܐܣܦ݁ܪܺܝܕ݂ܳܐ ܆ ܘܫܰܒ݁ܽܘܗ̱ܝ
                    ܡܶܢ ܫܽܘܪܳܐ ܒ݁ܠܺܠܝܳܐ .</p>
               </div>
               <div type="textpart" subtype="verse" n="26">
                  <p>ܘܶܐܙܰܠ ܠܶܗ ܠܽܐܘܪܺܫܠܶܡ . ܘܨܳܒ݂ܶܐ ܗ̱ܘܳܐ ܠܡܶܬ݂ܢܰܩܳܦ݂ܽܘ
                    ܠܬ݂ܰܠܡܺܝܕ݂ܶܐ̈ ܆ ܘܟ݂ܽܠܗܽܘܢ ܕ݁ܳܚܠܺܝܢ ܗ̱ܘܰܘ ܡܶܢܶܗ ܘܠܳܐ ܡܗܰܝܡܢܺܝܢ ܗ̱ܘܰܘ
                    ܕ݁ܬ݂ܰܠܡܺܝܕ݂ܳܐ ܗܽܘ .</p>
               </div>
               <div type="textpart" subtype="verse" n="27">
                  <p>ܒ݁ܰܪܢܰܒ݂ܰܐ ܕ݁ܶܝܢ ܐܰܚܕ݁ܶܗ ܘܰܐܝܬ݁ܝܶܗ ܠܘܳܬ݂ ܫܠܺܝܚܶܐ̈ .
                    ܘܶܐܫܬ݁ܰܥܺܝ ܠܗܽܘܢ ܐܰܝܟ݁ܰܢܳܐ ܒ݁ܽܐܘܪܚܳܐ ܚܙܳܐ ܠܡܳܪܝܳܐ . ܘܕ݂ܰܐܝܟ݁ܰܢܳܐ ܡܰܠܶܠ ܥܰܡܶܗ .
                    ܘܰܐܝܟ݁ܰܢܳܐ ܒ݁ܕ݂ܰܪܡܣܽܘܩ ܥܺܝܢ ܒ݁ܰܓ݂ܠܶܐ ܡܰܠܶܠ ܒ݁ܰܫܡܶܗ ܕ݁ܝܶܫܽܘܥ .</p>
               </div>
               <div type="textpart" subtype="verse" n="28">
                  <p>ܘܥܳܐܶܠ ܗ̱ܘܳܐ ܥܰܡܗܽܘܢ ܘܢܳܦ݂ܶܩ ܒ݁ܽܐܘܪܺܫܠܶܡ .</p>
               </div>
               <div type="textpart" subtype="verse" n="29">
                  <p>ܘܰܡܡܰܠܶܠ ܗ̱ܘܳܐ ܒ݁ܰܫܡܶܗ ܕ݁ܝܶܫܽܘܥ ܥܺܝܢ ܒ݁ܰܓ݂ܠܶܐ ܆ ܘܕ݂ܳܪܶܫ
                    ܗ̱ܘܳܐ ܥܰܡ ܝܺܗܽܘܕ݂ܳܝܶܐ̈ ܁ ܐܰܝܠܶܝܢ ܕ݁ܝܳܕ݂ܥܺܝܢ ܗ̱ܘܰܘ ܝܰܘܢܳܐܝܺܬ݂ . ܗܶܢܽܘܢ ܕ݁ܶܝܢ
                    ܨܳܒ݂ܶܝܢ ܗ̱ܘܰܘ ܠܡܶܩܛܠܶܗ .</p>
               </div>
               <div type="textpart" subtype="verse" n="30">
                  <p>ܘܟ݂ܰܕ݂ ܝܺܕ݂ܰܥܘ ܐܰܚܶܐ̈ ܆ ܐܰܝܬ݁ܝܽܘܗ̱ܝ ܒ݁ܠܺܠܝܳܐ ܠܩܶܣܰܪܺܝܰܐ .
                    ܘܡܶܢ ܬ݁ܰܡܳܢ ܫܰܕ݁ܪܽܘܗ̱ܝ ܠܛܰܪܣܳܘܣ .</p>
               </div>
               <div type="textpart" subtype="verse" n="31">
                  <p>ܒ݁ܪܰܡ ܕ݁ܶܝܢ ܥܺܕ̱݁ܬ݁ܳܐ ܕ݁ܰܒ݂ܟ݂ܽܠܳܗ ܝܺܗܽܘܕ݂ ܘܒ݂ܰܓ݂ܠܺܝܠܳܐ
                    ܘܰܒ݂ܫܳܡܪܺܝܢ ܆ ܐܺܝܬ݂ ܗ̱ܘܳܐ ܒ݁ܳܗ ܫܠܳܡܳܐ ܇ ܟ݁ܰܕ݂ ܡܶܬ݂ܒ݁ܰܢܝܳܐ ܗ̱ܘܳܬ݂ ܘܪܳܕ݂ܝܳܐ
                    ܒ݁ܕ݂ܶܚܠܰܬ݂ ܐܰܠܳܗܳܐ . ܘܰܒ݂ܒ݂ܽܘܝܳܐܳܐ ܕ݁ܪܽܘܚܳܐ ܕ݁ܩܽܘܕ݂ܫܳܐ ܣܳܓ݂ܝܳܐ ܗ̱ܘܳܬ݂
                    ܀.܀.܀܀</p>
               </div>
               <milestone unit="SyrChapter" n="10"/>
               <div type="textpart" subtype="verse" n="32">
                  <p>ܘܰܗܘܳܐ ܕ݁ܟ݂ܰܕ݂ ܡܶܬ݂ܟ݁ܪܶܟ݂ ܗ̱ܘܳܐ ܫܶܡܥܽܘܢ ܒ݁ܰܡܕ݂ܺܝܢܳܬ݂ܳܐ̈ ܆
                    ܢܚܶܬ݂ ܐܳܦ݂ ܠܘܳܬ݂ ܩܰܕ݁ܺܝܫܶܐ̈ ܕ݁ܥܳܡܪܺܝܢ ܒ݁ܠܽܘܕ݂ ܡܕ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="33">
                  <p>ܘܶܐܫܟ݁ܰܚ ܓ݁ܰܒ݂ܪܳܐ ܚܰܕ݂ ܕ݁ܰܫܡܶܗ ܐܰܢܺܝܰܣ ܆ ܕ݁ܰܪܡܶܐ ܗ̱ܘܳܐ
                    ܒ݁ܥܰܪܣܳܐ ܘܰܡܫܰܪܰܝ ܫܢܺܝܢ̈ ܬ݁ܡܳܢܶܐ .</p>
               </div>
               <div type="textpart" subtype="verse" n="34">
                  <p>ܘܶܐܡܰܪ ܠܶܗ ܫܶܡܥܽܘܢ . ܐܰܢܺܝܰܐ ܁ ܡܰܐܣܶܐ ܠܳܟ݂ ܝܶܫܽܘܥ ܡܫܺܝܚܳܐ .
                    ܩܽܘܡ ܘܫܰܘܳܐ ܥܰܪܣܳܟ݂ . ܘܒ݂ܰܪ ܫܳܥܬ݂ܶܗ ܩܳܡ .</p>
               </div>
               <div type="textpart" subtype="verse" n="35">
                  <p>ܘܰܚܙܰܐܘܽܗ̱ܝ ܟ݁ܽܠܗܽܘܢ ܕ݁ܥܳܡܪܺܝܢ ܒ݁ܠܽܘܕ݂ ܘܰܒ݂ܣܰܪܳܘܢܰܐ ܆
                    ܘܶܐܬ݂ܦ݁ܢܺܝܘ ܠܘܳܬ݂ ܐܰܠܳܗܳܐ ܀</p>
               </div>
               <div type="textpart" subtype="verse" n="36">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܠܡܺܝܕ݁ܬ݁ܳܐ ܚܕ݂ܳܐ ܒ݁ܝܳܘܦ݁ܺܐ ܡܕ݂ܺܝܢ̱ܬ݁ܳܐ
                    ܁ ܕ݁ܰܫܡܳܗ ܗܘܳܐ ܛܒ݂ܺܝܬ݂ܳܐ . ܗܳܕ݂ܶܐ ܥܰܬ݁ܺܝܪܳܐ ܗ̱ܘܳܬ݂ ܒ݁ܰܥܒ݂ܳܕ݂ܶܐ̈ ܛܳܒ݂ܶܐ̈ ܁
                    ܘܰܒ݂ܙܶܕ݂ܩܳܬ݂ܳܐ̈ ܂ ܕ݁ܥܳܒ݂ܕ݁ܳܐ ܗ̱ܘܳܬ݂ .</p>
               </div>
               <div type="textpart" subtype="verse" n="37">
                  <p>ܐܶܬ݂ܟ݁ܰܪܗܰܬ݂ ܕ݁ܶܝܢ ܒ݁ܗܽܘܢ ܒ݁ܗܳܢܽܘܢ ܝܰܘܡܳܬ݂ܳܐ̈ ܘܡܺܝܬ݂ܰܬ݂ ܆
                    ܘܰܐܣܚܝܽܘܗ ܘܣܳܡܽܘܗ ܒ݁ܥܶܠܺܝܬ݂ܳܐ .</p>
               </div>
               <div type="textpart" subtype="verse" n="38">
                  <p>ܘܰܫܡܰܥܘ ܗ̱ܘܰܘ ܬ݁ܰܠܡܺܝܕ݂ܶܐ̈ ܕ݁ܫܶܡܥܽܘܢ ܒ݁ܠܽܘܕ݂ ܗ̱ܽܘ
                    ܡܕ݂ܺܝܢ̱ܬ݁ܳܐ ܆ ܗܳܝ ܕ݁ܺܐܝܬ݂ܶܝܗ ܥܰܠ ܓ݁ܶܢ̱ܒ݂ ܝܳܘܦ݁ܺܐ ܆ ܘܫܰܕ݁ܰܪܘ ܗ̱ܘܰܘ ܠܘܳܬ݂ܶܗ
                    ܓ݁ܰܒ݂ܪܶܐ̈ ܬ݁ܪܶܝܢ̈ ܕ݁ܢܶܒ݂ܥܽܘܢ ܡܶܢܶܗ ܇ ܕ݁ܠܳܐ ܬ݁ܶܡܰܐܢ ܠܶܗ ܕ݁ܢܺܐܬ݂ܶܐ ܨܶܐܕ݂ܰܝܗܽܘܢ
                    ܂</p>
               </div>
               <div type="textpart" subtype="verse" n="39">
                  <p>ܘܩܳܡ ܫܶܡܥܽܘܢ ܐܶܙܰܠ ܥܰܡܗܽܘܢ . ܘܟ݂ܰܕ݂ ܐܶܬ݂ܳܐ ܁ ܐܰܣܩܽܘܗ̱ܝ
                    ܠܥܶܠܺܝܬ݂ܳܐ . ܘܰܟ݂ܢܰܫ ܩܳܡ ܠܗܶܝܢ ܚܕ݂ܳܪܰܘܗ̱ܝ̈ ܟ݁ܽܠܗܶܝܢ ܐܰܪܡܠܳܬ݂ܳܐ̈ ܁ ܟ݁ܰܕ݂
                    ܒ݁ܳܟ݂ܝܳܢ̈ ܘܰܡܚܰܘܝܳܢ̈ ܠܶܗ ܇ ܟ݁ܽܘܬ݁ܺܝܢܝܳܬ݂ܳܐ̈ ܘܡܰܪܛܽܘܛܶܐ̈ . ܗܳܠܶܝܢ ܕ݁ܝܳܗܒ݁ܳܐ
                    ܗ̱ܘܳܬ݂ ܠܗܶܝܢ ܛܒ݂ܺܝܬ݂ܳܐ ܂ ܟ݁ܰܕ݂ ܚܰܝܳܐ .</p>
               </div>
               <div type="textpart" subtype="verse" n="40">
                  <p>ܫܶܡܥܽܘܢ ܕ݁ܶܝܢ ܐܰܦ݁ܶܩ ܠܟ݂ܽܠܗܽܘܢ ܐ̱ܢܳܫܳܐ ܠܒ݂ܰܪ ܆ ܘܰܩܥܶܕ݂ ܥܰܠ
                    ܒ݁ܽܘܪܟ݁ܰܘܗ̱ܝ̈ ܘܨܰܠܺܝ . ܘܶܐܬ݂ܦ݁ܢܺܝ ܠܘܳܬ݂ ܫܠܰܕ݁ܳܐ ܘܶܐܡܰܪ . ܛܒ݂ܺܝܬ݂ܳܐ ܆ ܩܽܘܡܝ . ܗܺܝ
                    ܕ݁ܶܝܢ ܦ݁ܶܬ݂ܚܰܬ݂ ܥܰܝܢܶܝܗ̈ . ܘܟ݂ܰܕ݂ ܚܙܳܬ݂ܶܗ ܠܫܶܡܥܽܘܢ ܁ ܝܶܬ݂ܒ݁ܰܬ݂ .</p>
               </div>
               <div type="textpart" subtype="verse" n="41">
                  <p>ܘܰܐܘܫܶܛ ܠܳܗ ܐܺܝܕ݂ܶܗ ܘܰܐܩܺܝܡܳܗ . ܘܰܩܪܳܐ ܠܩܰܕ݁ܺܝܫܶܐ̈
                    ܘܠܰܐܪܡܠܳܬ݂ܳܐ̈ . ܘܝܰܗܒ݁ܳܗ ܠܗܽܘܢ ܂ ܟ݁ܰܕ݂ ܚܰܝܳܐ .</p>
               </div>
               <div type="textpart" subtype="verse" n="42">
                  <p>ܘܶܐܬ݂ܝܰܕ݂ܥܰܬ݂ ܗܳܕ݂ܶܐ ܒ݁ܟ݂ܽܠܳܗ ܡܕ݂ܺܝܢ̱ܬ݁ܳܐ . ܘܣܰܓ݁ܺܝܶܐܐ̈
                    ܗܰܝܡܶܢܘ ܒ݁ܡܳܪܰܢ .</p>
               </div>
               <div type="textpart" subtype="verse" n="43">
                  <p>ܗܘܳܐ ܕ݁ܶܝܢ ܒ݁ܳܗ ܒ݁ܝܳܘܦ݁ܺܐ ܝܰܘܡܳܬ݂ܳܐ̈ ܠܳܐ ܙܥܽܘܪܺܝܢ̈ ܆ ܟ݁ܰܕ݂
                    ܫܪܶܐ ܗ̱ܘܳܐ ܒ݁ܶܝܬ݂ ܫܶܡܥܽܘܢ ܒ݁ܽܘܪܣܳܝܳܐ ܀</p>
               </div>
            </div>
            <div type="textpart" subtype="chapter" n="10">
               <div type="textpart" subtype="verse" n="1">
                  <p>ܒ݁ܩܶܣܰܪܺܝܰܐ ܕ݁ܶܝܢ ܐܺܝܬ݂ ܗ̱ܘܳܐ ܓ݁ܰܒ݂ܪܳܐ ܚܰܕ݂ ܩܶܢܛܪܽܘܢܳܐ ܆
                    ܕ݁ܰܫܡܶܗ ܗ̱ܘܳܐ ܩܳܘܪܢܺܠܺܝܳܘܣ ܇ ܡܶܢ ܣܦ݁ܺܝܪܰܐ ܗܳܝ ܕ݁ܡܶܬ݂ܩܰܪܝܳܐ ܐܺܝܛܰܠܺܝܩܺܐ .</p>
               </div>
               <div type="textpart" subtype="verse" n="2">
                  <p>ܘܙܰܕ݁ܺܝܩ ܗ̱ܘܳܐ ܘܕ݂ܳܚܶܠ ܗ̱ܘܳܐ ܡܶܢ ܐܰܠܳܗܳܐ . ܗܽܘ ܘܒ݂ܰܝܬ݁ܶܗ
                    ܟ݁ܽܠܶܗ . ܘܥܳܒ݂ܶܕ݂ ܗ̱ܘܳܐ ܙܶܕ݂ܩܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܒ݁ܥܰܡܳܐ . ܘܰܒ݂ܟ݂ܽܠܙܒ݂ܰܢ ܒ݁ܳܥܶܐ
                    ܗ̱ܘܳܐ ܡܶܢ ܐܰܠܳܗܳܐ .</p>
               </div>
               <div type="textpart" subtype="verse" n="3">
                  <p>ܗܳܢܳܐ ܚܙܳܐ ܡܰܠܰܐܟ݂ܳܐ ܕ݁ܰܐܠܳܗܳܐ ܒ݁ܚܶܙܘܳܐ ܓ݁ܰܠܝܳܐܝܺܬ݂ ܆
                    ܠܰܐܦ݁ܰܝ̈ ܬ݁ܫܰܥ ܫܳܥܺܝܢ̈ ܒ݁ܺܐܝܡܳܡܳܐ ܇ ܕ݁ܥܰܠ ܠܘܳܬ݂ܶܗ ܘܶܐܡܰܪ ܠܶܗ . ܩܳܘܪܢܺܠܺܝܶܐ
                    ܆</p>
               </div>
               <div type="textpart" subtype="verse" n="4">
                  <p>ܘܗܽܘ ܚܳܪ ܒ݁ܶܗ ܘܰܕ݂ܚܶܠ . ܘܶܐܡܰܪ . ܡܳܢܳܐ ܡܳܪܝ . ܘܶܐܡܰܪ ܠܶܗ
                    ܡܰܠܰܐܟ݂ܳܐ . ܨܠܰܘܳܬ݂ܳܟ݂̈ ܘܙܶܕ݂ܩܳܬ݂ܳܟ݂̈ ܣܠܶܩ ܠܕ݂ܽܘܟ݂ܪܳܢܳܐ ܩܕ݂ܳܡ ܐܰܠܳܗܳܐ .</p>
               </div>
               <div type="textpart" subtype="verse" n="5">
                  <p>ܘܗܳܫܳܐ ܫܰܕ݁ܰܪ ܓ݁ܰܒ݂ܪܶܐ̈ ܠܝܳܘܦ݁ܺܐ ܡܕ݂ܺܝܢ̱ܬ݁ܳܐ ܆ ܘܰܐܝܬ݁ܳܐ
                    ܠܫܶܡܥܽܘܢ ܕ݁ܡܶܬ݂ܩܪܶܐ ܟ݁ܺܐܦ݂ܳܐ .</p>
               </div>
               <div type="textpart" subtype="verse" n="6">
                  <p>ܗܳܐ ܫܪܶܐ ܒ݁ܒ݂ܰܝܬ݁ܶܗ ܕ݁ܫܶܡܥܽܘܢ ܒ݁ܽܘܪܣܳܝܳܐ ܁ ܗܰܘ ܕ݁ܺܐܝܬ݂ܰܘܗ̱ܝ
                    ܥܰܠ ܝܰܕ݂ ܝܰܡܳܐ .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܐܶܙܰܠ ܠܶܗ ܡܰܠܰܐܟ݂ܳܐ ܕ݁ܡܰܠܶܠ ܥܰܡܶܗ ܆ ܩܪܳܐ ܬ݁ܪܶܝܢ̈ ܡܶܢ
                    ܒ݁ܢܰܝ̈ ܒ݁ܰܝܬ݁ܶܗ ܘܦ݂ܳܠܚܳܐ ܚܰܕ݂ ܕ݁ܕ݂ܳܚܶܠ ܠܰܐܠܳܗܳܐ ܁ ܐܰܝܢܳܐ ܕ݁ܡܶܬ݁ܕ݁ܢܶܐ ܗ̱ܘܳܐ ܠܶܗ
                    ܆</p>
               </div>
               <div type="textpart" subtype="verse" n="8">
                  <p>ܘܶܐܫܬ݁ܰܥܺܝ ܠܗܽܘܢ ܟ݁ܽܠܡܶܕ݁ܶܡ ܕ݁ܰܚܙܳܐ . ܘܫܰܕ݁ܰܪ ܐܶܢܽܘܢ ܠܝܳܘܦ݁ܺܐ
                    ܀</p>
               </div>
               <div type="textpart" subtype="verse" n="9">
                  <p>ܘܰܠܝܰܘܡܳܐ ܐ̱ܚܪܺܢܳܐ ܟ݁ܰܕ݂ ܗܶܢܽܘܢ ܪܳܕ݂ܶܝܢ ܒ݁ܽܐܘܪܚܳܐ ܘܩܰܪܺܝܒ݂ܺܝܢ
                    ܠܰܡܕ݂ܺܝܢ̱ܬ݁ܳܐ ܆ ܣܠܶܩ ܫܶܡܥܽܘܢ ܠܶܐܓ݁ܳܪܳܐ ܁ ܕ݁ܰܢܨܰܠܶܐ ܒ݁ܫܶܬ݂ ܫܳܥܺܝܢ̈ .</p>
               </div>
               <div type="textpart" subtype="verse" n="10">
                  <p>ܘܰܟ݂ܦ݂ܶܢ ܘܨܳܒ݂ܶܐ ܗ̱ܘܳܐ ܕ݁ܢܶܠܥܰܣ . ܘܟ݂ܰܕ݂ ܗܶܢܽܘܢ ܡܰܬ݂ܩܢܺܝܢ
                    ܠܶܗ ܆ ܢܦ݂ܰܠ ܥܠܰܘܗ̱ܝ ܬ݁ܶܡܗܳܐ .</p>
               </div>
               <div type="textpart" subtype="verse" n="11">
                  <p>ܘܰܚܙܳܐ ܫܡܰܝܳܐ ܟ݁ܰܕ݂ ܦ݁ܬ݂ܺܝܚܺܝܢ ܆ ܘܡܳܐܢܳܐ ܚܰܕ݂ ܟ݁ܰܕ݂ ܐܰܣܺܝܪ
                    ܒ݁ܰܐܪܒ݁ܰܥ ܩܰܪܢܳܢ̈ . ܘܕ݂ܳܡܶܐ ܗ̱ܘܳܐ ܠܟ݂ܶܬ݁ܳܢܳܐ ܪܰܒ݁ܳܐ . ܘܫܳܐܶܒ݂ ܗ̱ܘܳܐ ܡܶܢ ܫܡܰܝܳܐ
                    ܥܰܠ ܐܰܪܥܳܐ .</p>
               </div>
               <div type="textpart" subtype="verse" n="12">
                  <p>ܘܺܐܝܬ݂ ܗ̱ܘܳܐ ܒ݁ܶܗ ܟ݁ܽܠܗܶܝܢ ܚܰܝܘܳܬ݂ܳܐ̈ ܕ݁ܰܐܪܒ݁ܥܳܬ݂̈ ܪܶܓ݂ܠܶܐ̈
                    . ܘܪܰܚܫܳܐ ܕ݁ܰܐܪܥܳܐ . ܘܦ݂ܳܪܰܚܬ݂ܳܐ ܕ݁ܰܫܡܰܝܳܐ .</p>
               </div>
               <div type="textpart" subtype="verse" n="13">
                  <p>ܘܩܳܠܳܐ ܐܶܬ݂ܳܐ ܠܶܗ ܕ݁ܳܐܡܰܪ . ܫܶܡܥܽܘܢ ܆ ܩܽܘܡ ܟ݁ܽܘܣ ܘܰܐܟ݂ܽܘܠ
                    .</p>
               </div>
               <div type="textpart" subtype="verse" n="14">
                  <p>ܘܫܶܡܥܽܘܢ ܐܶܡܰܪ . ܚܳܣ ܡܳܪܝ ܆ ܕ݁ܡܶܡܬ݂ܽܘܡ ܠܳܐ ܐܶܟ݂ܠܶܬ݂ ܟ݁ܽܠ
                    ܕ݁ܰܡܣܰܝܰܒ݂ ܘܰܛܡܰܐ .</p>
               </div>
               <div type="textpart" subtype="verse" n="15">
                  <p>ܘܬ݂ܽܘܒ݂ ܕ݁ܬ݂ܰܪܬ݁ܶܝܢ̈ ܙܰܒ݂ܢܺܝܢ̈ ܩܳܠܳܐ ܗܘܳܐ ܠܘܳܬ݂ܶܗ . ܐܰܝܠܶܝܢ
                    ܕ݁ܰܐܠܳܗܳܐ ܕ݁ܰܟ݁ܺܝ ܆ ܐܰܢ̱ܬ݁ ܠܳܐ ܬ݁ܣܰܝܶܒ݂ .</p>
               </div>
               <div type="textpart" subtype="verse" n="16">
                  <p>ܗܳܕ݂ܶܐ ܕ݁ܶܝܢ ܗܘܳܬ݂ ܬ݁ܠܳܬ݂ ܙܰܒ݂ܢܺܝܢ̈ ܆ ܘܶܐܬ݂ܥܰܠܺܝ ܠܶܗ ܡܳܐܢܳܐ
                    ܠܰܫܡܰܝܳܐ ܀</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܡܶܬ݁ܕ݁ܰܡܰܪ ܫܶܡܥܽܘܢ ܒ݁ܢܰܦ݂ܫܶܗ ܕ݁ܡܳܢܰܘ ܚܶܙܘܳܐ ܕ݁ܰܚܙܳܐ ܆
                    ܡܰܛܺܝܘ ܓ݁ܰܒ݂ܪܶܐ̈ ܗܳܢܽܘܢ ܕ݁ܶܐܫܬ݁ܰܕ݁ܰܪܘ ܗ̱ܘܰܘ ܡܶܢ ܩܳܘܪܢܺܠܺܝܳܘܣ ܇ ܘܫܰܐܶܠܘ ܥܰܠ
                    ܒ݁ܰܝܬ݁ܳܐ ܕ݁ܰܫܪܶܐ ܒ݁ܶܗ ܫܶܡܥܽܘܢ . ܘܶܐܬ݂ܰܘ ܘܩܳܡܘ ܥܰܠ ܬ݁ܰܪܥܳܐ ܕ݁ܕ݂ܳܪܬ݁ܳܐ .</p>
               </div>
               <div type="textpart" subtype="verse" n="18">
                  <p>ܘܩܳܪܶܝܢ ܗ̱ܘܰܘ ܬ݁ܰܡܳܢ ܘܰܡܫܰܐܠܺܝܢ ܆ ܕ݁ܶܐܢ ܫܶܡܥܽܘܢ ܕ݁ܡܶܬ݂ܩܪܶܐ
                    ܟ݁ܺܐܦ݂ܳܐ ܗܳܪܟ݁ܳܐ ܫܪܶܐ .</p>
               </div>
               <div type="textpart" subtype="verse" n="19">
                  <p>ܘܟ݂ܰܕ݂ ܫܶܡܥܽܘܢ ܪܳܢܶܐ ܗ̱ܘܳܐ ܒ݁ܚܶܙܘܳܐ ܆ ܐܶܡܰܪ ܠܶܗ ܪܽܘܚܳܐ . ܗܳܐ
                    ܓ݁ܰܒ݂ܪܶܐ̈ ܬ݁ܠܳܬ݂ܳܐ ܒ݁ܳܥܶܝܢ ܠܳܟ݂ .</p>
               </div>
               <div type="textpart" subtype="verse" n="20">
                  <p>ܩܽܘܡ ܚܽܘܬ݂ ܘܙܶܠ ܥܰܡܗܽܘܢ ܁ ܟ݁ܰܕ݂ ܠܳܐ ܡܶܬ݂ܦ݁ܰܠܰܓ݂ ܪܶܥܝܳܢܳܟ݂ .
                    ܡܶܛܽܠ ܕ݁ܶܐܢܳܐ ܗܽܘ ܫܰܕ݁ܪܶܬ݂ ܐܶܢܽܘܢ .</p>
               </div>
               <div type="textpart" subtype="verse" n="21">
                  <p>ܗܳܝܕ݁ܶܝܢ ܢܚܶܬ݂ ܫܶܡܥܽܘܢ ܠܘܳܬ݂ ܓ݁ܰܒ݂ܪܶܐ̈ ܗܳܢܽܘܢ ܘܶܐܡܰܪ ܠܗܽܘܢ .
                    ܐܶܢܳܐ ܗܽܘ ܕ݁ܒ݂ܳܥܶܝܢ ܐܢ̱ܬ݁ܽܘܢ . ܐܰܝܕ݂ܳܐ ܗ̱ܝ ܥܶܠܬ݂ܳܐ ܕ݁ܡܶܛܽܠܳܬ݂ܳܗ ܐܶܬ݂ܰܝܬ݁ܽܘܢ
                    .</p>
               </div>
               <div type="textpart" subtype="verse" n="22">
                  <p>ܐܳܡܪܺܝܢ ܠܶܗ . ܓ݁ܰܒ݂ܪܳܐ ܚܰܕ݂ ܕ݁ܰܫܡܶܗ ܩܳܘܪܢܺܠܺܝܳܘܣ .
                    ܩܶܢܛܪܽܘܢܳܐ ܟ݁ܺܐܢܳܐ ܕ݁ܕ݂ܳܚܶܠ ܡܶܢ ܐܰܠܳܗܳܐ . ܘܡܰܣܗܶܕ݂ ܥܠܰܘܗ̱ܝ ܟ݁ܽܠܶܗ ܥܰܡܳܐ
                    ܕ݁ܺܝܗܽܘܕ݂ܳܝܶܐ̈ ܆ ܐܶܬ݂ܶܐܡܰܪ ܠܶܗ ܒ݁ܚܶܙܘܳܐ ܡܶܢ ܡܰܠܰܐܟ݂ܳܐ ܩܰܕ݁ܺܝܫܳܐ ܆ ܕ݁ܰܢܫܰܕ݁ܰܪ
                    ܢܰܥܠܳܟ݂ ܠܒ݂ܰܝܬ݁ܶܗ ܇ ܘܢܶܫܡܰܥ ܡܶܠܬ݂ܳܐ ܡܶܢܳܟ݂ .</p>
               </div>
               <div type="textpart" subtype="verse" n="23">
                  <p>ܘܰܐܥܶܠ ܐܶܢܽܘܢ ܫܶܡܥܽܘܢ ܆ ܘܩܰܒ݁ܶܠ ܐܶܢܽܘܢ ܟ݁ܰܪ ܕ݁ܰܫܪܶܐ ܗ̱ܘܳܐ ܀
                    ܘܩܳܡ ܠܒ݂ܳܬ݂ܪܶܗ ܕ݁ܝܰܘܡܳܐ . ܘܰܢܦ݂ܰܩ ܐܶܙܰܠ ܥܰܡܗܽܘܢ . ܘܶܐܙܰܠܘ ܥܰܡܶܗ ܐ̱ܢܳܫ ܐ̱ܢܳܫ ܡܶܢ
                    ܐܰܚܶܐ̈ ܕ݁ܝܳܘܦ݁ܺܐ .</p>
               </div>
               <div type="textpart" subtype="verse" n="24">
                  <p>ܘܰܠܝܰܘܡܳܐ ܐ̱ܚܪܺܢܳܐ ܥܰܠ ܠܩܶܣܰܪܺܝܰܐ . ܩܳܘܪܢܺܠܺܝܳܘܣ ܕ݁ܶܝܢ
                    ܡܩܰܘܶܐ ܗ̱ܘܳܐ ܠܗܽܘܢ ܆ ܟ݁ܰܕ݂ ܡܟ݂ܰܢܫܺܝܢ ܠܶܗ ܟ݁ܽܠܗܽܘܢ ܒ݁ܢܰܝ̈ ܛܽܘܗܡܶܗ . ܘܳܐܦ݂ ܪܳܚܡܶܐ̈
                    ܚܰܒ݁ܺܝܒ݂ܶܐ̈ ܕ݁ܺܐܝܬ݂ ܗ̱ܘܰܘ ܠܶܗ .</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܥܳܐܶܠ ܫܶܡܥܽܘܢ ܆ ܐܰܪܥܶܗ ܩܳܘܪܢܺܠܺܝܳܘܣ ܆ ܘܰܢܦ݂ܰܠ ܣܓ݂ܶܕ݂
                    ܠܪܶܓ݂ܠܰܘܗ̱ܝ̈ .</p>
               </div>
               <div type="textpart" subtype="verse" n="26">
                  <p>ܘܫܶܡܥܽܘܢ ܐܰܩܺܝܡܶܗ ܘܶܐܡܰܪ ܠܶܗ . ܩܽܘܡ ܠܳܟ݂ . ܘܳܐܦ݂ ܐܶܢܳܐ
                    ܒ݁ܰܪܢܳܫܳܐ ܐ̱ܢܳܐ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܡܡܰܠܶܠ ܥܰܡܶܗ ܆ ܥܰܠ ܘܶܐܫܟ݁ܰܚ ܣܰܓ݁ܺܝܶܐܐ̈ ܕ݁ܶܐܬ݂ܰܘ ܗ̱ܘܰܘ
                    ܠܬ݂ܰܡܳܢ .</p>
               </div>
               <div type="textpart" subtype="verse" n="28">
                  <p>ܘܶܐܡܰܪ ܠܗܽܘܢ . ܐܰܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ ܆ ܕ݁ܠܳܐ ܡܰܦ݁ܰܣ
                    ܠܓ݂ܰܒ݂ܪܳܐ ܝܺܗܽܘܕ݂ܳܝܳܐ ܇ ܕ݁ܢܶܩܰܦ݂ ܠܐ̱ܢܳܫܳܐ ܢܽܘܟ݂ܪܳܝܳܐ ܕ݁ܠܳܐ ܗ̱ܘܳܐ ܒ݁ܰܪ ܫܰܪܒ݁ܬ݂ܶܗ
                    . ܘܠܺܝ ܐܰܠܳܗܳܐ ܚܰܘܝܰܢܝ ܆ ܕ݁ܠܳܐ ܐܺܡܰܪ ܥܰܠ ܐ̱ܢܳܫ ܕ݁ܰܛܡܰܐ ܐܰܘ ܡܣܰܝܰܒ݂ .</p>
               </div>
               <div type="textpart" subtype="verse" n="29">
                  <p>ܡܶܛܽܠ ܗܳܢܳܐ ܥܬ݂ܺܝܕ݂ܳܐܝܺܬ݂ ܐܶܬ݂ܺܝܬ݂ ܆ ܟ݁ܰܕ݂ ܫܰܕ݁ܰܪܬ݁ܽܘܢ
                    ܒ݁ܳܬ݂ܰܪܝ . ܒ݁ܪܰܡ ܡܫܰܐܶܠ ܐ̱ܢܳܐ ܠܟ݂ܽܘܢ ܆ ܡܶܛܽܠ ܡܳܢܳܐ ܫܰܕ݁ܰܪܬ݁ܽܘܢ ܒ݁ܳܬ݂ܰܪܝ
                    ܀.܀.܀܀</p>
               </div>
               <milestone unit="SyrChapter" n="11"/>
               <div type="textpart" subtype="verse" n="30">
                  <p>ܐܳܡܰܪ ܠܶܗ ܩܳܘܪܢܺܠܺܝܳܘܣ . ܐܰܪܒ݁ܥܳܐ̈ ܝܰܘܡܺܝܢ̈ ܐܺܝܬ݂ ܥܕ݂ܰܡܳܐ
                    ܠܗܳܫܳܐ ܗܳܐ ܡܶܢ ܕ݁ܨܳܐܶܡ ܐ̱ܢܳܐ . ܘܒ݂ܰܬ݂ܫܰܥ ܫܳܥܺܝܢ̈ ܟ݁ܰܕ݂ ܡܨܰܠܶܐ ܐ̱ܢܳܐ ܒ݁ܒ݂ܰܝܬ݁ܝ ܆
                    ܩܳܡ ܓ݁ܰܒ݂ܪܳܐ ܚܰܕ݂ ܩܕ݂ܳܡܰܝ ܁ ܟ݁ܰܕ݂ ܠܒ݂ܺܝܫ ܚܶܘܳܪܶܐ̈ .</p>
               </div>
               <div type="textpart" subtype="verse" n="31">
                  <p>ܘܶܐܡܰܪ ܠܺܝ . ܩܳܘܪܢܺܠܺܝܶܐ ܆ ܐܶܫܬ݁ܰܡܥܰܬ݂ ܨܠܽܘܬ݂ܳܟ݂ .
                    ܘܰܠܙܶܕ݂ܩܳܬ݂ܳܟ݂̈ ܕ݁ܽܘܟ݂ܪܳܢܳܐ ܗܘܳܐ ܩܕ݂ܳܡ ܐܰܠܳܗܳܐ .</p>
               </div>
               <div type="textpart" subtype="verse" n="32">
                  <p>ܒ݁ܪܰܡ ܫܰܕ݁ܰܪ ܠܝܳܘܦ݁ܺܐ ܡܕ݂ܺܝܢ̱ܬ݁ܳܐ ܆ ܘܰܐܝܬ݁ܳܐ ܠܫܶܡܥܽܘܢ
                    ܕ݁ܡܶܬ݂ܩܪܶܐ ܟ݁ܺܐܦ݂ܳܐ . ܗܳܐ ܫܪܶܐ ܒ݁ܒ݂ܰܝܬ݁ܶܗ ܕ݁ܫܶܡܥܽܘܢ ܒ݁ܽܘܪܣܳܝܳܐ ܕ݁ܥܰܠ ܝܰܕ݂ ܝܰܡܳܐ
                    . ܘܗܽܘ ܢܺܐܬ݂ܶܐ ܢܡܰܠܶܠ ܥܰܡܳܟ݂ .</p>
               </div>
               <div type="textpart" subtype="verse" n="33">
                  <p>ܘܒ݂ܰܪ ܫܳܥܬ݂ܶܗ ܫܰܕ݁ܪܶܬ݂ ܠܘܳܬ݂ܳܟ݂ . ܘܰܐܢ̱ܬ݁ ܫܰܦ݁ܺܝܪ ܥܒ݂ܰܕ݁ܬ݁
                    ܕ݁ܶܐܬ݂ܰܝܬ݁ . ܘܗܳܐ ܚܢܰܢ ܟ݁ܽܠܰܢ ܩܕ݂ܳܡܰܝܟ݁ . ܘܨܳܒ݂ܶܝܢܰܢ ܁ ܕ݁ܢܶܫܡܰܥ ܟ݁ܽܠ ܡܳܐ
                    ܕ݁ܶܐܬ݂ܦ݁ܩܶܕ݂ ܠܳܟ݂ ܡܶܢ ܠܘܳܬ݂ ܐܰܠܳܗܳܐ .</p>
               </div>
               <div type="textpart" subtype="verse" n="34">
                  <p>ܦ݁ܬ݂ܰܚ ܕ݁ܶܝܢ ܫܶܡܥܽܘܢ ܦ݁ܽܘܡܶܗ ܘܶܐܡܰܪ . ܒ݁ܰܫܪܳܪܳܐ ܐܰܕ݂ܪܟ݂ܶܬ݂ ܆
                    ܕ݁ܰܐܠܳܗܳܐ ܠܳܐ ܗ̱ܘܳܐ ܢܳܣܶܒ݂ ܒ݁ܰܐܦ݁ܶܐ̈ .</p>
               </div>
               <div type="textpart" subtype="verse" n="35">
                  <p>ܐܶܠܳܐ ܒ݁ܟ݂ܽܠܗܽܘܢ ܥܰܡ̱ܡܶܐ̈ ܐܰܝܢܳܐ ܕ݁ܕ݂ܳܚܶܠ ܡܶܢܶܗ ܘܦ݂ܳܠܰܚ
                    ܟ݁ܺܐܢܽܘܬ݂ܳܐ ܆ ܡܩܰܒ݁ܰܠ ܗ̱ܽܘ ܠܘܳܬ݂ܶܗ .</p>
               </div>
               <div type="textpart" subtype="verse" n="36">
                  <p>ܡܶܠܬ݂ܳܐ ܓ݁ܶܝܪ ܕ݁ܫܰܕ݁ܰܪ ܠܰܒ݂ܢܰܝ̈ ܐܺܝܣܪܳܝܶܠ ܆ ܘܣܰܒ݁ܰܪ ܐܶܢܽܘܢ
                    ܫܠܳܡܳܐ ܘܫܰܝܢܳܐ ܒ݁ܝܰܕ݂ ܝܶܫܽܘܥ ܡܫܺܝܚܳܐ ܆ ܗܳܢܰܘ ܡܳܪܝܳܐ ܕ݁ܟ݂ܽܠ .</p>
               </div>
               <div type="textpart" subtype="verse" n="37">
                  <p>ܘܳܐܦ݂ ܐܰܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ ܒ݁ܡܶܠܬ݂ܳܐ ܕ݁ܰܗܘܳܬ݂
                    ܒ݁ܟ݂ܽܠܳܗ ܝܺܗܽܘܕ݂ ܇ ܕ݁ܰܐܩܦ݂ܰܬ݂ ܡܶܢ ܓ݁ܠܺܝܠܳܐ ܒ݁ܳܬ݂ܰܪ ܡܰܥܡܽܘܕ݂ܺܝܬ݂ܳܐ ܕ݁ܰܐܟ݂ܪܶܙ
                    ܝܽܘܚܰܢܳܢ ܇</p>
               </div>
               <div type="textpart" subtype="verse" n="38">
                  <p>ܥܰܠ ܝܶܫܽܘܥ ܕ݁ܡܶܢ ܢܳܨܪܰܬ݂ . ܕ݁ܰܐܠܳܗܳܐ ܡܰܫܚܶܗ ܒ݁ܪܽܘܚܳܐ
                    ܕ݁ܩܽܘܕ݂ܫܳܐ ܘܰܒ݂ܚܰܝܠܳܐ . ܘܗܽܘܝܽܘ ܕ݁ܡܶܬ݂ܟ݁ܪܶܟ݂ ܗ̱ܘܳܐ ܘܡܰܐܣܶܐ ܠܗܳܢܽܘܢ ܕ݁ܶܐܬ݂ܢܟ݂ܺܝܘ
                    ܡܶܢ ܒ݁ܺܝܫܳܐ . ܡܶܛܽܠ ܕ݁ܰܐܠܳܗܳܐ ܗ̱ܘܳܐ ܥܰܡܶܗ .</p>
               </div>
               <div type="textpart" subtype="verse" n="39">
                  <p>ܘܰܚܢܰܢ ܣܳܗܕ݁ܰܘܗ̱ܝ̈ ܥܰܠ ܟ݁ܽܠ ܡܳܐ ܕ݁ܰܥܒ݂ܰܕ݂ ܆ ܒ݁ܟ݂ܽܠܳܗ ܐܰܪܥܳܐ
                    ܕ݁ܺܝܗܽܘܕ݂ ܘܕ݂ܽܐܘܪܺܫܠܶܡ . ܠܶܗ ܠܗܳܢܳܐ ܬ݁ܠܰܐܘܽܗ̱ܝ ܝܺܗܽܘܕ݂ܳܝܶܐ̈ ܥܰܠ ܩܰܝܣܳܐ
                    ܘܩܰܛܠܽܘܗ̱ܝ .</p>
               </div>
               <div type="textpart" subtype="verse" n="40">
                  <p>ܘܠܶܗ ܐܰܩܺܝܡ ܐܰܠܳܗܳܐ ܠܰܬ݂ܠܳܬ݂ܳܐ ܝܰܘܡܺܝܢ̈ . ܘܝܰܗܒ݁ܶܗ
                    ܕ݁ܢܶܬ݂ܚܙܶܐ ܥܺܝܢ ܒ݁ܰܓ݂ܠܶܐ ܆</p>
               </div>
               <div type="textpart" subtype="verse" n="41">
                  <p>ܠܳܐ ܕ݁ܶܝܢ ܠܟ݂ܽܠܶܗ ܥܰܡܳܐ ܇ ܐܶܠܳܐ ܠܰܢ ܐܰܝܠܶܝܢ ܕ݁ܡܶܢ ܐܰܠܳܗܳܐ
                    ܐܶܬ݂ܓ݁ܒ݂ܺܝܢ ܕ݁ܢܶܗܘܶܐ ܠܶܗ ܣܳܗܕ݁ܶܐ̈ . ܕ݁ܶܐܟ݂ܰܠܢ ܥܰܡܶܗ ܘܶܐܫܬ݁ܺܝܢ ܡܶܢ ܒ݁ܳܬ݂ܰܪ
                    ܩܝܳܡܬ݁ܶܗ ܕ݁ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="42">
                  <p>ܘܦ݂ܰܩܕ݂ܰܢ ܕ݁ܢܰܟ݂ܪܶܙ ܘܰܢܣܰܗܶܕ݂ ܠܥܰܡܳܐ ܆ ܕ݁ܗܳܢܰܘ ܕ݁ܶܐܬ݂ܦ݁ܪܶܫ
                    ܡܶܢ ܐܰܠܳܗܳܐ ܕ݁ܰܝܳܢܳܐ ܕ݁ܚܰܝܶܐ̈ ܘܰܕ݂ܡܺܝܬ݂ܶܐ̈ .</p>
               </div>
               <div type="textpart" subtype="verse" n="43">
                  <p>ܘܰܥܠܰܘܗ̱ܝ ܐܰܣܗܶܕ݂ܘ ܟ݁ܽܠܗܽܘܢ ܢܒ݂ܺܝܶܐ̈ ܆ ܕ݁ܟ݂ܽܠܡܰܢ ܕ݁ܰܡܗܰܝܡܶܢ
                    ܒ݁ܰܫܡܶܗ ܆ ܢܩܰܒ݁ܶܠ ܫܽܘܒ݂ܩܳܢ ܚܛܳܗܶܐ̈ ܀</p>
               </div>
               <div type="textpart" subtype="verse" n="44">
                  <p>ܘܟ݂ܰܕ݂ ܗܽܘ ܫܶܡܥܽܘܢ ܡܡܰܠܶܠ ܗ̱ܘܳܐ ܗܳܠܶܝܢ ܡܶܠܶܐ̈ ܆ ܐܰܓ݁ܢܰܬ݂
                    ܪܽܘܚܳܐ ܕ݁ܩܽܘܕ݂ܫܳܐ ܥܰܠ ܟ݁ܽܠܗܽܘܢ ܕ݁ܫܳܡܥܺܝܢ ܗ̱ܘܰܘ ܡܶܠܬ݂ܳܐ .</p>
               </div>
               <div type="textpart" subtype="verse" n="45">
                  <p>ܘܰܬ݂ܡܰܗܘ ܘܰܬ݂ܗܰܪܘ ܐܰܚܶܐ̈ ܓ݁ܙܺܝܪܶܐ̈ ܗܳܢܽܘܢ ܕ݁ܶܐܬ݂ܰܘ ܥܰܡܶܗ ܆
                    ܕ݁ܳܐܦ݂ ܥܰܠ ܥܰܡ̱ܡܶܐ̈ ܡܰܘܗܰܒ݂ܬ݁ܳܐ ܕ݁ܪܽܘܚܳܐ ܕ݁ܩܽܘܕ݂ܫܳܐ ܐܶܫܬ݁ܰܦ݁ܥܰܬ݂ .</p>
               </div>
               <div type="textpart" subtype="verse" n="46">
                  <p>ܫܳܡܥܺܝܢ ܗ̱ܘܰܘ ܠܗܽܘܢ ܓ݁ܶܝܪ ܁ ܟ݁ܰܕ݂ ܡܡܰܠܠܺܝܢ ܒ݁ܠܶܫܳܢ ܠܶܫܳܢ ܆
                    ܘܡܰܘܪܒ݂ܺܝܢ ܗ̱ܘܰܘ ܠܰܐܠܳܗܳܐ . ܘܶܐܡܰܪ ܗ̱ܘܳܐ ܫܶܡܥܽܘܢ .</p>
               </div>
               <div type="textpart" subtype="verse" n="47">
                  <p>ܕ݁ܰܠܡܳܐ ܡܰܝܳܐ̈ ܡܶܫܟ݁ܰܚ ܐ̱ܢܳܫ ܟ݁ܳܠܶܐ ܆ ܕ݁ܠܳܐ ܢܶܥܡܕ݂ܽܘܢ ܗܳܢܽܘܢ
                    ܆ ܕ݁ܗܳܐ ܩܰܒ݁ܶܠܘ ܪܽܘܚܳܐ ܕ݁ܩܽܘܕ݂ܫܳܐ ܐܰܝܟ݂ ܡܳܐ ܕ݁ܰܚܢܰܢ .</p>
               </div>
               <div type="textpart" subtype="verse" n="48">
                  <p>ܗܳܝܕ݁ܶܝܢ ܦ݁ܩܰܕ݂ ܠܗܽܘܢ ܆ ܕ݁ܢܶܥܡܕ݂ܽܘܢ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ
                    ܡܫܺܝܚܳܐ . ܘܰܒ݂ܥܰܘ ܡܶܢܶܗ ܐܰܝܟ݂ ܕ݁ܰܢܩܰܘܶܐ ܠܘܳܬ݂ܗܽܘܢ ܝܰܘܡܳܬ݂ܳܐ̈ ܀</p>
               </div>
            </div>
            <div type="textpart" subtype="chapter" n="11">
               <div type="textpart" subtype="verse" n="1">
                  <p>ܘܶܐܫܬ݁ܰܡܥܰܬ݂ ܗ̱ܘܳܬ݂ ܠܰܫܠܺܝܚܶܐ̈ ܘܠܰܐܚܶܐ̈ ܕ݁ܒ݂ܺܝܗܽܘܕ݂ ܆ ܕ݁ܳܐܦ݂
                    ܥܰܡ̱ܡܶܐ̈ ܩܰܒ݁ܶܠܘ ܡܶܠܬ݂ܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܣܠܶܩ ܫܶܡܥܽܘܢ ܠܽܐܘܪܺܫܠܶܡ ܆ ܕ݁ܳܝܢܺܝܢ ܗ̱ܘܰܘ ܥܰܡܶܗ ܗܳܢܽܘܢ
                    ܕ݁ܡܶܢ ܓ݁ܙܽܘܪܬ݁ܳܐ ܁</p>
               </div>
               <div type="textpart" subtype="verse" n="3">
                  <p>ܟ݁ܰܕ݂ ܐܳܡܪܺܝܢ ܇ ܕ݁ܰܠܘܳܬ݂ ܐ̱ܢܳܫܳܐ ܥܽܘܪܠܶܐ̈ ܥܰܠ ܘܰܠܥܶܣ ܥܰܡܗܽܘܢ
                    .</p>
               </div>
               <div type="textpart" subtype="verse" n="4">
                  <p>ܘܰܐܩܶܦ݂ ܗ̱ܘܳܐ ܫܶܡܥܽܘܢ ܒ݁ܳܬ݂ܰܪ ܒ݁ܳܬ݂ܰܪ ܠܡܺܐܡܰܪ ܠܗܽܘܢ ܆</p>
               </div>
               <div type="textpart" subtype="verse" n="5">
                  <p>ܕ݁ܟ݂ܰܕ݂ ܡܨܰܠܶܐ ܗ̱ܘܺܝܬ݂ ܒ݁ܝܳܘܦ݁ܺܐ ܆ ܚܙܺܝܬ݂ ܒ݁ܚܶܙܘܳܐ ܆ ܕ݁ܰܢܚܶܬ݂
                    ܗ̱ܘܳܐ ܡܳܐܢܳܐ ܚܰܕ݂ ܇ ܐܰܝܢܳܐ ܕ݁ܕ݂ܳܡܶܐ ܗ̱ܘܳܐ ܠܟ݂ܶܬ݁ܳܢܳܐ . ܘܰܐܣܺܝܪ ܗ̱ܘܳܐ ܒ݁ܰܐܪܒ݁ܰܥ̈
                    ܩܰܪܢܳܬ݂ܶܗ̈ . ܘܫܳܐܶܒ݂ ܗ̱ܘܳܐ ܡܶܢ ܫܡܰܝܳܐ . ܘܶܐܬ݂ܳܐ ܥܕ݂ܰܡܳܐ ܠܘܳܬ݂ܝ .</p>
               </div>
               <div type="textpart" subtype="verse" n="6">
                  <p>ܘܚܳܪܶܬ݂ ܒ݁ܶܗ . ܘܚܳܙܶܐ ܗ̱ܘܺܝܬ݂ ܕ݁ܺܐܝܬ݂ ܒ݁ܶܗ ܚܰܝܘܳܬ݂ܳܐ̈
                    ܕ݁ܰܐܪܒ݁ܥܳܬ݂̈ ܪܶܓ݂ܠܰܝܗܶܝܢ̈ . ܘܪܰܚܫܳܐ ܕ݁ܰܐܪܥܳܐ . ܘܳܐܦ݂ ܦ݁ܳܪܰܚܬ݂ܳܐ ܕ݁ܰܫܡܰܝܳܐ .</p>
               </div>
               <div type="textpart" subtype="verse" n="7">
                  <p>ܘܫܶܡܥܶܬ݂ ܗ̱ܘܺܝܬ݂ ܩܳܠܳܐ ܕ݁ܳܐܡܰܪ ܗ̱ܘܳܐ ܠܺܝ . ܫܶܡܥܽܘܢ ܆ ܩܽܘܡ
                    ܟ݁ܽܘܣ ܘܰܐܟ݂ܽܘܠ .</p>
               </div>
               <div type="textpart" subtype="verse" n="8">
                  <p>ܘܶܐܡܪܶܬ݂ . ܚܳܣ ܡܳܪܝ ܆ ܕ݁ܡܶܡܬ݂ܽܘܡ ܠܳܐ ܥܰܠ ܠܦ݂ܽܘܡܝ ܕ݁ܰܛܡܰܐ
                    ܘܕ݂ܰܡܣܰܝܰܒ݂ .</p>
               </div>
               <div type="textpart" subtype="verse" n="9">
                  <p>ܘܬ݂ܽܘܒ݂ ܩܳܠܳܐ ܐܶܡܰܪ ܠܺܝ ܡܶܢ ܫܡܰܝܳܐ ܆ ܕ݁ܡܶܕ݁ܶܡ ܕ݁ܰܐܠܳܗܳܐ
                    ܕ݁ܰܟ݁ܺܝ ܆ ܐܰܢ̱ܬ݁ ܠܳܐ ܬ݁ܣܰܝܶܒ݂ .</p>
               </div>
               <div type="textpart" subtype="verse" n="10">
                  <p>ܗܳܕ݂ܶܐ ܗܘܳܬ݂ ܬ݁ܠܳܬ݂ ܙܰܒ݂ܢܺܝܢ̈ ܆ ܘܶܐܣܬ݁ܰܠܰܩ ܠܶܗ ܟ݁ܽܠܡܶܕ݁ܶܡ
                    ܠܰܫܡܰܝܳܐ .</p>
               </div>
               <div type="textpart" subtype="verse" n="11">
                  <p>ܘܒ݂ܳܗ ܒ݁ܫܳܥܬ݂ܳܐ ܆ ܬ݁ܠܳܬ݂ܳܐ ܓ݁ܰܒ݂ܪܺܝܢ̈ ܕ݁ܶܐܫܬ݁ܰܕ݁ܰܪܘ ܠܘܳܬ݂ܝ
                    ܡܶܢ ܩܳܘܪܢܺܠܺܝܳܘܣ ܡܶܢ ܩܶܣܰܪܺܝܰܐ ܆ ܐܶܬ݂ܰܘ ܘܩܳܡܘ ܥܰܠ ܬ݁ܰܪܥܳܐ ܕ݁ܕ݂ܳܪܬ݁ܳܐ ܂ ܕ݁ܰܫܪܶܐ
                    ܗ̱ܘܺܝܬ݂ ܒ݁ܳܗ .</p>
               </div>
               <div type="textpart" subtype="verse" n="12">
                  <p>ܘܶܐܡܰܪ ܠܺܝ ܪܽܘܚܳܐ . ܕ݁ܙܶܠ ܥܰܡܗܽܘܢ ܕ݁ܠܳܐ ܦ݁ܽܘܠܳܓ݂ܳܐ . ܘܶܐܬ݂ܰܘ
                    ܥܰܡܝ ܐܳܦ݂ ܗܳܠܶܝܢ ܫܬ݁ܳܐ ܐܰܚܺܝܢ̈ . ܘܥܰܠܢ ܠܒ݂ܰܝܬ݁ܶܗ ܕ݁ܓ݂ܰܒ݂ܪܳܐ .</p>
               </div>
               <div type="textpart" subtype="verse" n="13">
                  <p>ܘܶܐܫܬ݁ܰܥܺܝ ܠܰܢ ܆ ܐܰܝܟ݁ܰܢܳܐ ܚܙܳܐ ܒ݁ܒ݂ܰܝܬ݁ܶܗ ܡܰܠܰܐܟ݂ܳܐ ܇ ܕ݁ܩܳܡ
                    ܘܶܐܡܰܪ ܠܶܗ . ܕ݁ܫܰܕ݁ܰܪ ܠܝܳܘܦ݁ܺܐ ܡܕ݂ܺܝܢ̱ܬ݁ܳܐ ܆ ܘܰܐܝܬ݁ܳܐ ܠܫܶܡܥܽܘܢ ܕ݁ܡܶܬ݂ܩܪܶܐ
                    ܟ݁ܺܐܦ݂ܳܐ .</p>
               </div>
               <div type="textpart" subtype="verse" n="14">
                  <p>ܘܗܽܘ ܢܡܰܠܶܠ ܥܰܡܳܟ݂ ܡܶܠܶܐ̈ ܕ݁ܰܒ݂ܗܶܝܢ ܬ݁ܺܚܶܐ . ܐܰܢ̱ܬ݁ ܘܟ݂ܽܠܶܗ
                    ܒ݁ܰܝܬ݁ܳܟ݂ .</p>
               </div>
               <div type="textpart" subtype="verse" n="15">
                  <p>ܘܟ݂ܰܕ݂ ܐܰܩܦ݂ܶܬ݂ ܗ̱ܘܺܝܬ݂ ܬ݁ܰܡܳܢ ܠܰܡܡܰܠܳܠܽܘ ܆ ܐܰܓ݁ܢܰܬ݂ ܪܽܘܚܳܐ
                    ܕ݁ܩܽܘܕ݂ܫܳܐ ܥܠܰܝܗܽܘܢ ܁ ܐܰܝܟ݂ ܡܳܐ ܕ݁ܰܥܠܰܝܢ ܡܶܢ ܩܕ݂ܺܝܡ .</p>
               </div>
               <div type="textpart" subtype="verse" n="16">
                  <p>ܘܶܐܬ݁ܕ݁ܰܟ݂ܪܶܬ݂ ܡܶܠܬ݂ܶܗ ܕ݁ܡܳܪܰܢ ܕ݁ܶܐܡܰܪ ܗ̱ܘܳܐ ܆ ܕ݁ܝܽܘܚܰܢܳܢ
                    ܐܰܥܡܶܕ݂ ܒ݁ܡܰܝܳܐ̈ ܆ ܐܰܢ̱ܬ݁ܽܘܢ ܕ݁ܶܝܢ ܬ݁ܶܥܡܕ݂ܽܘܢ ܒ݁ܪܽܘܚܳܐ ܕ݁ܩܽܘܕ݂ܫܳܐ .</p>
               </div>
               <div type="textpart" subtype="verse" n="17">
                  <p>ܐܶܢ ܗܳܟ݂ܺܝܠ ܐܰܠܳܗܳܐ ܫܰܘܝܳܐܝܺܬ݂ ܝܰܗܒ݁ܳܗ ܡܰܘܗܰܒ݂ܬ݁ܳܐ ܠܥܰܡ̱ܡܶܐ̈
                    ܇ ܐܰܝܠܶܝܢ ܕ݁ܗܰܝܡܶܢܘ ܒ݁ܡܳܪܰܢ ܝܶܫܽܘܥ ܡܫܺܝܚܳܐ ܐܰܝܟ݂ ܕ݁ܳܐܦ݂ ܠܰܢ ܆ ܐܶܢܳܐ ܡܰܢ ܗ̱ܘܺܝܬ݂
                    ܕ݁ܶܐܣܦ݁ܰܩ ܗ̱ܘܺܝܬ݂ ܕ݁ܶܐܟ݂ܠܶܐ ܠܰܐܠܳܗܳܐ .</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܗܳܠܶܝܢ ܡܶܠܶܐ̈ ܫܡܰܥܘ ܆ ܫܠܺܝܘ ܠܗܽܘܢ ܘܫܰܒ݁ܰܚܘ ܠܰܐܠܳܗܳܐ .
                    ܘܳܐܡܪܺܝܢ ܗ̱ܘܰܘ ܆ ܕ݁ܰܟ݂ܒ݂ܰܪ ܐܳܦ݂ ܠܥܰܡ̱ܡܶܐ̈ ܐܰܠܳܗܳܐ ܝܰܗ̱ܒ݂ ܬ݁ܝܳܒ݁ܽܘܬ݂ܳܐ ܠܚܰܝܶܐ̈
                    ܀</p>
               </div>
               <div type="textpart" subtype="verse" n="19">
                  <p>ܗܳܢܽܘܢ ܕ݁ܶܝܢ ܕ݁ܶܐܬ݂ܒ݁ܰܕ݁ܰܪܘ ܗ̱ܘܰܘ ܡܶܢ ܐܽܘܠܨܳܢܳܐ ܕ݁ܰܗܘܳܐ
                    ܗ̱ܘܳܐ ܥܰܠ ܐܶܣܛܶܦ݂ܰܢܳܘܣ ܆ ܡܰܛܺܝܘ ܗ̱ܘܰܘ ܥܕ݂ܰܡܳܐ ܠܦ݂ܽܘܢܺܝܩܺܐ . ܘܳܐܦ݂ ܠܰܐܬ݂ܪܳܐ
                    ܕ݁ܩܽܘܦ݁ܪܳܘܣ . ܘܠܰܐܢܛܺܝܳܟ݂ܺܝܰܐ ܆ ܟ݁ܰܕ݂ ܥܰܡ ܐ̱ܢܳܫ ܠܳܐ ܡܡܰܠܠܺܝܢ ܗ̱ܘܰܘ ܡܶܠܬ݂ܳܐ ܇
                    ܐܶܠܳܐ ܒ݁ܰܠܚܽܘܕ݂ ܥܰܡ ܝܺܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="20">
                  <p>ܐܺܝܬ݂ ܗ̱ܘܰܘ ܕ݁ܶܝܢ ܐ̱ܢܳܫܳܐ ܡܶܢܗܽܘܢ ܡܶܢ ܩܽܘܦ݁ܪܳܘܣ ܘܡܶܢ
                    ܩܽܘܪܺܝܢܺܐ ܆ ܗܳܠܶܝܢ ܥܰܠܘ ܗ̱ܘܰܘ ܠܰܐܢܛܺܝܳܘܟ݂ܺܝ . ܘܰܡܡܰܠܠܺܝܢ ܗ̱ܘܰܘ ܥܰܡ ܝܰܘܢܳܝܶܐ̈ .
                    ܘܰܡܣܰܒ݁ܪܺܝܢ ܗ̱ܘܰܘ ܥܰܠ ܡܳܪܰܢ ܝܶܫܽܘܥ .</p>
               </div>
               <div type="textpart" subtype="verse" n="21">
                  <p>ܘܺܐܝܬ݂ ܗ̱ܘܳܬ݂ ܥܰܡܗܽܘܢ ܐܺܝܕ݂ܶܗ ܕ݁ܡܳܪܝܳܐ . ܘܣܰܓ݁ܺܝܶܐܐ̈ ܗܰܝܡܶܢܘ
                    ܘܶܐܬ݂ܦ݁ܢܺܝܘ ܠܘܳܬ݂ ܡܳܪܝܳܐ ܀.܀.܀܀</p>
               </div>
               <milestone unit="SyrChapter" n="12"/>
               <div type="textpart" subtype="verse" n="22">
                  <p>ܘܶܐܫܬ݁ܰܡܥܰܬ݂ ܗ̱ܘܳܬ݂ ܗܺܝ ܗܳܕ݂ܶܐ ܠܶܐܕ݂ܢܰܝܗܽܘܢ̈ ܕ݁ܰܒ݂ܢܰܝ̈
                    ܥܺܕ̱݁ܬ݁ܳܐ ܕ݁ܒ݂ܽܐܘܪܺܫܠܶܡ ܆ ܘܫܰܕ݁ܰܪܘ ܠܒ݂ܰܪܢܰܒ݂ܰܐ ܠܰܐܢܛܺܝܳܘܟ݂ܺܝ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܐܶܬ݂ܳܐ ܠܬ݂ܰܡܳܢ ܘܰܚܙܳܐ ܛܰܝܒ݁ܽܘܬ݂ܶܗ ܕ݁ܰܐܠܳܗܳܐ ܆ ܚܕ݂ܺܝ
                    ܘܒ݂ܳܥܶܐ ܗ̱ܘܳܐ ܡܶܢܗܽܘܢ ܆ ܕ݁ܰܒ݂ܟ݂ܽܠܶܗ ܠܶܒ݁ܗܽܘܢ ܢܶܗܘܽܘܢ ܢܰܩܺܝܦ݂ܺܝܢ ܠܡܳܪܰܢ ܇</p>
               </div>
               <div type="textpart" subtype="verse" n="24">
                  <p>ܡܶܛܽܠ ܕ݁ܓ݂ܰܒ݂ܪܳܐ ܗ̱ܘܳܐ ܛܳܒ݂ܳܐ ܇ ܘܰܡܫܰܡܠܰܝ ܗ̱ܘܳܐ ܒ݁ܪܽܘܚܳܐ
                    ܕ݁ܩܽܘܕ݂ܫܳܐ ܘܰܒ݂ܗܰܝܡܳܢܽܘܬ݂ܳܐ . ܘܶܐܬ݁ܬ݁ܰܘܣܰܦ݂ ܗ̱ܘܳܐ ܥܰܡܳܐ ܣܰܓ݁ܺܝܳܐܐ ܠܡܳܪܰܢ .</p>
               </div>
               <div type="textpart" subtype="verse" n="25">
                  <p>ܘܗܽܘ ܢܦ݂ܰܩ ܗ̱ܘܳܐ ܠܛܰܪܣܳܘܣ ܠܡܶܒ݂ܥܳܐ ܠܫܳܐܘܳܠ .</p>
               </div>
               <div type="textpart" subtype="verse" n="26">
                  <p>ܘܟ݂ܰܕ݂ ܐܶܫܟ݁ܚܶܗ ܆ ܐܰܝܬ݁ܝܶܗ ܥܰܡܶܗ ܠܰܐܢܛܺܝܳܟ݂ܺܝܰܐ . ܘܫܰܢ̱ܬ݁ܳܐ
                    ܟ݁ܽܠܳܗ ܐܰܟ݂ܚܕ݂ܳܐ ܟ݁ܢܺܝܫܺܝܢ ܗ̱ܘܰܘ ܒ݁ܥܺܕ̱݁ܬ݁ܳܐ ܂ ܘܰܐܠܶܦ݂ܘ ܥܰܡܳܐ ܣܰܓ݁ܺܝܳܐܐ . ܡܶܢ
                    ܗܳܝܕ݁ܶܝܢ ܩܰܕ݂ܡܳܝܰܬ݂ ܐܶܬ݂ܩܪܺܝܘ ܒ݁ܰܐܢܛܺܝܳܘܟ݂ܺܝ ܬ݁ܰܠܡܺܝܕ݂ܶܐ̈ ܟ݁ܪܺܣܛܝܳܢܶܐ̈ ܀</p>
               </div>
               <div type="textpart" subtype="verse" n="27">
                  <p>ܘܰܒ݂ܝܰܘܡܳܬ݂ܳܐ̈ ܗܳܢܽܘܢ ܆ ܐܶܬ݂ܰܘ ܡܶܢ ܐܽܘܪܺܫܠܶܡ ܠܬ݂ܰܡܳܢ
                    ܢܒ݂ܺܝܶܐ̈ .</p>
               </div>
               <div type="textpart" subtype="verse" n="28">
                  <p>ܘܩܳܡ ܚܰܕ݂ ܡܶܢܗܽܘܢ ܕ݁ܰܫܡܶܗ ܗܘܳܐ ܐܰܓ݂ܰܒ݂ܳܘܣ . ܘܰܐܘܕ݁ܰܥ ܐܶܢܽܘܢ
                    ܒ݁ܪܽܘܚ ܆ ܕ݁ܟ݂ܰܦ݂ܢܳܐ ܪܰܒ݁ܳܐ ܗܳܘܶܐ ܒ݁ܟ݂ܽܠܳܗ ܐܰܪܥܳܐ . ܘܰܗܘܳܐ ܟ݁ܰܦ݂ܢܳܐ ܗܳܢܳܐ ܁
                    ܒ݁ܝܰܘܡܰܝ̈ ܩܠܰܘܕ݂ܺܝܳܘܣ ܩܶܣܰܪ .</p>
               </div>
               <div type="textpart" subtype="verse" n="29">
                  <p>ܒ݁ܪܰܡ ܕ݁ܶܝܢ ܬ݁ܰܠܡܺܝܕ݂ܶܐ̈ ܐܰܝܟ݂ ܡܳܐ ܕ݁ܺܐܝܬ݂ ܗ̱ܘܳܐ ܠܐ̱ܢܳܫ
                    ܐ̱ܢܳܫ ܡܶܢܗܽܘܢ ܆ ܦ݁ܪܰܫܘ ܕ݁ܰܢܫܰܕ݁ܪܽܘܢ ܠܬ݂ܶܫܡܶܫܬ݁ܳܐ ܕ݁ܰܐܚܶܐ̈ ܐܰܝܠܶܝܢ ܕ݁ܥܳܡܪܺܝܢ
                    ܒ݁ܺܝܗܽܘܕ݂ .</p>
               </div>
               <div type="textpart" subtype="verse" n="30">
                  <p>ܘܫܰܕ݁ܰܪܘ ܒ݁ܝܰܕ݂ ܒ݁ܰܪܢܰܒ݂ܰܐ ܘܫܳܐܘܳܠ ܠܩܰܫܺܝܫܶܐ̈ ܕ݁ܬ݂ܰܡܳܢ
                    ܀</p>
               </div>
            </div>
            <div type="textpart" subtype="chapter" n="12">
               <div type="textpart" subtype="verse" n="1">
                  <p>ܒ݁ܗܰܘ ܕ݁ܶܝܢ ܙܰܒ݂ܢܳܐ ܆ ܐܰܪܡܺܝ ܗ̱ܘܳܐ ܐܺܝܕ݂ܰܝܳܐ̈ ܥܰܠ ܐ̱ܢܳܫܺܝܢ̈
                    ܕ݁ܰܒ݂ܥܺܕ̱݁ܬ݁ܳܐ ܆ ܐܰܝܟ݂ ܕ݁ܢܰܒ݂ܶܐܫ ܠܗܽܘܢ ܗܶܪܳܘܕ݂ܶܣ ܡܰܠܟ݁ܳܐ ܇ ܗܰܘ ܕ݁ܡܶܬ݂ܟ݁ܰܢܶܐ
                    ܗ̱ܘܳܐ ܐܰܓ݂ܪܺܦ݁ܰܘܣ .</p>
               </div>
               <div type="textpart" subtype="verse" n="2">
                  <p>ܘܰܩܛܰܠ ܒ݁ܣܰܝܦ݁ܳܐ ܠܝܰܥܩܽܘܒ݂ ܐܰܚܽܘܗ̱ܝ ܕ݁ܝܽܘܚܰܢܳܢ .</p>
               </div>
               <div type="textpart" subtype="verse" n="3">
                  <p>ܘܟ݂ܰܕ݂ ܚܙܳܐ ܕ݁ܫܶܦ݂ܪܰܬ݂ ܗܳܕ݂ܶܐ ܠܺܝܗܽܘܕ݂ܳܝܶܐ̈ ܆ ܐܰܘܣܶܦ݂ ܗ̱ܘܳܐ
                    ܠܡܶܐܚܰܕ݂ ܐܳܦ݂ ܠܫܶܡܥܽܘܢ ܟ݁ܺܐܦ݂ܳܐ . ܘܺܐܝܬ݂ܰܝܗܽܘܢ ܗ̱ܘܰܘ ܝܰܘܡܳܬ݂ܳܐ̈ ܕ݁ܦ݂ܰܛܺܝܪܶܐ̈
                    .</p>
               </div>
               <div type="textpart" subtype="verse" n="4">
                  <p>ܘܰܐܚܕ݁ܶܗ ܘܰܐܪܡܝܶܗ ܒ݁ܶܝܬ݂ ܐܰܣܺܝܪܶܐ̈ . ܘܰܐܫܠܶܡ ܠܶܗ ܫܬ݂ܬ݂ܰܥܣܰܪ
                    ܣܛܪܰܛܳܘܛܺܝܢ̈ ܕ݁ܢܶܛܪܽܘܢܶܗ ܆ ܕ݁ܡܶܢ ܒ݁ܳܬ݂ܰܪ ܦ݁ܶܨܚܳܐ ܢܰܫܠܡܺܝܘܗ̱ܝ ܠܥܰܡܳܐ
                    ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܗܽܘ ܫܶܡܥܽܘܢ ܡܶܬ݂ܢܛܰܪ ܗ̱ܘܳܐ ܒ݁ܶܝܬ݂ ܐܰܣܺܝܪܶܐ̈ ܆ ܨܠܽܘܬ݂ܳܐ
                    ܐܰܡܺܝܢܬ݁ܳܐ ܡܶܬ݂ܩܰܪܒ݂ܳܐ ܗ̱ܘܳܬ݂ ܡܶܢ ܥܺܕ̱݁ܬ݁ܳܐ ܚܠܳܦ݂ܰܘܗ̱ܝ ܠܰܐܠܳܗܳܐ .</p>
               </div>
               <div type="textpart" subtype="verse" n="6">
                  <p>ܘܒ݂ܶܗ ܒ݁ܗܰܘ ܠܺܠܝܳܐ ܕ݁ܰܠܨܰܦ݂ܪܳܐ ܥܬ݂ܺܝܕ݂ ܗ̱ܘܳܐ ܕ݁ܢܰܫܠܡܺܝܘܗ̱ܝ ܆
                    ܟ݁ܰܕ݂ ܕ݁ܡܶܟ݂ ܗ̱ܘܳܐ ܫܶܡܥܽܘܢ ܒ݁ܶܝܬ݂ ܬ݁ܪܶܝܢ̈ ܐܶܣܛܪܰܛܺܝܳܘܛܺܝܢ̈ ܆ ܘܰܐܣܺܝܪ ܗ̱ܘܳܐ
                    ܒ݁ܬ݂ܰܪܬ݁ܶܝܢ̈ ܫܺܫܠܳܢ̈ ܆ ܘܰܐ̱ܚܪܳܢܶܐ̈ ܢܳܛܪܺܝܢ ܗ̱ܘܰܘ ܬ݁ܰܪܥܶܐ̈ ܕ݁ܒ݂ܶܝܬ݂ ܐܰܣܺܝܪܶܐ̈
                    ܆</p>
               </div>
               <div type="textpart" subtype="verse" n="7">
                  <p>ܡܰܠܰܐܟ݂ܳܐ ܕ݁ܡܳܪܝܳܐ ܩܳܡ ܠܥܶܠ ܡܶܢܶܗ . ܘܢܽܘܗܪܳܐ ܐܰܙܠܶܓ݂ ܒ݁ܟ݂ܽܠܶܗ
                    ܒ݁ܰܝܬ݁ܳܐ . ܘܕ݂ܰܩܪܶܗ ܒ݁ܓ݂ܰܒ݁ܶܗ ܘܰܐܩܺܝܡܶܗ . ܘܶܐܡܰܪ ܠܶܗ . ܩܽܘܡ ܥܓ݂ܰܠ . ܘܰܢܦ݂ܰܠ
                    ܫܺܫܠܳܬ݂ܳܐ̈ ܡܶܢ ܐܺܝܕ݂ܰܘܗ̱ܝ̈ .</p>
               </div>
               <div type="textpart" subtype="verse" n="8">
                  <p>ܘܶܐܡܰܪ ܠܶܗ ܡܰܠܰܐܟ݂ܳܐ . ܐܰܣܽܘܪ ܚܰܨܰܝܟ݁̈ ܘܣܰܐܢ ܛܶܠܳܪܰܝܟ݁̈ .
                    ܘܰܥܒ݂ܰܕ݂ ܗܳܟ݂ܰܢܳܐ . ܘܬ݂ܽܘܒ݂ ܐܶܡܰܪ ܠܶܗ . ܐܶܬ݂ܥܰܛ̱ܦ݂ ܬ݁ܰܟ݂ܣܺܝܬ݂ܳܟ݂ ܘܬ݂ܳܐ ܒ݁ܳܬ݂ܰܪܝ
                    .</p>
               </div>
               <div type="textpart" subtype="verse" n="9">
                  <p>ܘܰܢܦ݂ܰܩ ܘܳܐܙܶܠ ܗ̱ܘܳܐ ܒ݁ܳܬ݂ܪܶܗ ܆ ܟ݁ܰܕ݂ ܠܳܐ ܝܳܕ݂ܰܥ ܗ̱ܘܳܐ
                    ܕ݁ܫܰܪܺܝܪܳܐ ܗ̱ܘܳܬ݂ ܗܳܝ ܁ ܕ݁ܗܳܘܝܳܐ ܗ̱ܘܳܬ݂ ܒ݁ܝܰܕ݂ ܡܰܠܰܐܟ݂ܳܐ . ܣܳܒ݂ܰܪ ܗ̱ܘܳܐ ܓ݁ܶܝܪ
                    ܕ݁ܚܶܙܘܳܐ ܚܳܙܶܐ ܗ̱ܘܳܐ .</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܥܒ݂ܰܪܘ ܡܰܛܰܪܬ݂ܳܐ ܩܰܕ݂ܡܳܝܬ݁ܳܐ ܘܰܕ݂ܬ݂ܰܪܬ݁ܶܝܢ̈ ܆ ܐܶܬ݂ܰܘ
                    ܥܕ݂ܰܡܳܐ ܠܬ݂ܰܪܥܳܐ ܕ݁ܦ݂ܰܪܙܠܳܐ . ܘܶܐܬ݂ܦ݁ܬ݂ܰܚ ܠܗܽܘܢ ܡܶܢ ܨܒ݂ܽܘܬ݂ ܢܰܦ݂ܫܶܗ . ܘܟ݂ܰܕ݂
                    ܢܦ݂ܰܩܘ ܘܰܥܒ݂ܰܪܘ ܫܽܘܩܳܐ ܚܰܕ݂ ܆ ܦ݁ܪܰܩ ܡܶܢ ܠܘܳܬ݂ܶܗ ܡܰܠܰܐܟ݂ܳܐ .</p>
               </div>
               <div type="textpart" subtype="verse" n="11">
                  <p>ܗܳܝܕ݁ܶܝܢ ܐܶܫܬ݁ܰܘܕ݁ܰܥ ܫܶܡܥܽܘܢ ܘܶܐܡܰܪ . ܗܳܫܳܐ ܝܶܕ݂ܥܶܬ݂
                    ܒ݁ܩܽܘܫܬ݁ܳܐ ܁ ܕ݁ܡܳܪܝܳܐ ܫܰܕ݁ܰܪ ܡܰܠܰܐܟ݂ܶܗ ܘܦ݂ܰܠܛܰܢܝ ܡܶܢ ܐܺܝܕ݂ܶܗ ܕ݁ܗܶܪܳܘܕ݂ܶܣ ܡܰܠܟ݁ܳܐ
                    ܇ ܘܡܶܢ ܡܶܕ݁ܶܡ ܕ݁ܡܶܬ݂ܚܰܫܒ݂ܺܝܢ ܗ̱ܘܰܘ ܥܠܰܝ ܝܺܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܐܶܣܬ݁ܰܟ݁ܰܠ ܆ ܐܶܬ݂ܳܐ ܠܶܗ ܠܒ݂ܰܝܬ݁ܳܐ ܕ݁ܡܰܪܝܰܡ ܐܶܡܶܗ
                    ܕ݁ܝܽܘܚܰܢܳܢ ܁ ܗܰܘ ܕ݁ܶܐܬ݂ܟ݁ܰܢܺܝ ܡܰܪܩܳܘܣ ܇ ܡܶܛܽܠ ܕ݁ܰܐܚܶܐ̈ ܣܰܓ݁ܺܝܶܐܐ̈ ܬ݁ܰܡܳܢ
                    ܟ݁ܢܺܝܫܺܝܢ ܗ̱ܘܰܘ ܂ ܘܰܡܨܰܠܶܝܢ .</p>
               </div>
               <div type="textpart" subtype="verse" n="13">
                  <p>ܘܰܢܩܰܫ ܒ݁ܬ݂ܰܪܥܳܐ ܕ݁ܕ݂ܳܪܬ݁ܳܐ ܆ ܘܢܶܦ݂ܩܰܬ݂ ܕ݁ܬ݂ܶܥܢܶܝܘܗ̱ܝ
                    ܛܠܺܝܬ݂ܳܐ ܕ݁ܰܫܡܳܗ ܪܳܘܕ݂ܺܐ .</p>
               </div>
               <div type="textpart" subtype="verse" n="14">
                  <p>ܘܶܐܫܬ݁ܰܘܕ݁ܥܰܬ݂ ܩܳܠܶܗ ܕ݁ܫܶܡܥܽܘܢ ܆ ܘܰܒ݂ܚܰܕ݂ܽܘܬ݂ܳܗ ܠܳܐ
                    ܦ݁ܶܬ݂ܚܰܬ݂ ܠܶܗ ܬ݁ܰܪܥܳܐ ܇ ܐܶܠܳܐ ܗܶܦ݂ܟ݁ܰܬ݂ ܒ݁ܪܶܗܛܳܐ ܘܳܐܡܪܳܐ ܠܗܽܘܢ . ܫܶܡܥܽܘܢ ܗܳܐ
                    ܩܳܐܶܡ ܥܰܠ ܬ݁ܰܪܥܳܐ ܕ݁ܕ݂ܳܪܬ݁ܳܐ .</p>
               </div>
               <div type="textpart" subtype="verse" n="15">
                  <p>ܐܳܡܪܺܝܢ ܠܳܗ . ܡܙܳܥ ܙܳܥܬ݁ܝ ܠܶܟ݂ܝ . ܘܗܺܝ ܡܶܬ݂ܚܰܪܝܳܐ ܗ̱ܘܳܬ݂ ܆
                    ܕ݁ܗܳܕ݂ܶܐ ܗܳܟ݂ܰܢܳܐ ܗ̱ܝ . ܐܳܡܪܺܝܢ ܠܳܗ . ܟ݁ܒ݂ܰܪ ܡܰܠܰܐܟ݂ܶܗ ܗ̱ܽܘ .</p>
               </div>
               <div type="textpart" subtype="verse" n="16">
                  <p>ܘܫܶܡܥܽܘܢ ܢܳܩܶܫ ܗ̱ܘܳܐ ܒ݁ܬ݂ܰܪܥܳܐ . ܘܰܢܦ݂ܰܩܘ ܚܙܰܐܘܽܗ̱ܝ ܘܰܬ݂ܡܰܗܘ
                    ܠܗܽܘܢ .</p>
               </div>
               <div type="textpart" subtype="verse" n="17">
                  <p>ܘܰܡܢܺܝܦ݂ ܗ̱ܘܳܐ ܠܗܽܘܢ ܐܺܝܕ݂ܶܗ ܆ ܐܰܝܟ݂ ܕ݁ܢܶܫܬ݁ܩܽܘܢ ܠܗܽܘܢ .
                    ܘܥܰܠ ܘܶܐܫܬ݁ܰܥܺܝ ܠܗܽܘܢ ܆ ܐܰܝܟ݁ܰܢܳܐ ܡܳܪܝܳܐ ܐܰܦ݁ܩܶܗ ܡܶܢ ܒ݁ܶܝܬ݂ ܐܰܣܺܝܪܶܐ̈ . ܘܶܐܡܰܪ
                    ܠܗܽܘܢ . ܐܶܫܬ݁ܰܥܰܘ ܗܳܠܶܝܢ ܠܝܰܥܩܽܘܒ݂ ܘܠܰܐܚܰܝܢ̈ . ܘܰܢܦ݂ܰܩ ܐܶܙܰܠ ܠܶܗ ܠܰܐܬ݂ܰܪ ܐ̱ܚܪܺܝܢ
                    ܀</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܗܘܳܐ ܨܰܦ݂ܪܳܐ ܆ ܗܘܳܐ ܗ̱ܘܳܐ ܪܰܘܒ݁ܳܐ ܣܰܓ݁ܺܝܳܐܐ ܒ݁ܶܝܬ݂
                    ܐܶܣܛܪܰܛܺܝܳܘܛܶܐ̈ ܇ ܥܰܠ ܫܶܡܥܽܘܢ ܕ݁ܡܳܢܳܐ ܗܘܳܐ ܠܶܗ .</p>
               </div>
               <div type="textpart" subtype="verse" n="19">
                  <p>ܗܶܪܳܘܕ݂ܶܣ ܕ݁ܶܝܢ ܟ݁ܰܕ݂ ܒ݁ܥܳܝܗ̱ܝ ܘܠܳܐ ܐܶܫܟ݁ܚܶܗ ܆ ܕ݁ܳܢ ܐܶܢܽܘܢ
                    ܠܢܳܛܽܘܪܶܐ̈ ܘܰܦ݂ܩܰܕ݂ ܕ݁ܰܢܡܽܘܬ݂ܽܘܢ . ܘܰܢܦ݂ܰܩ ܠܶܗ ܡܶܢ ܝܺܗܽܘܕ݂ ܆ ܘܺܐܝܬ݂ܰܘܗ̱ܝ ܗ̱ܘܳܐ
                    ܒ݁ܩܶܣܰܪܺܝܰܐ .</p>
               </div>
               <div type="textpart" subtype="verse" n="20">
                  <p>ܘܡܶܛܽܠ ܕ݁ܰܪܓ݂ܺܝܙ ܗ̱ܘܳܐ ܥܰܠ ܨܽܘܪܳܝܶܐ̈ ܘܥܰܠ ܨܰܝܕ݁ܳܢܳܝܶܐ̈ ܆
                    ܐܶܬ݂ܟ݁ܰܢܰܫܘ ܘܶܐܬ݂ܰܘ ܠܘܳܬ݂ܶܗ ܐܰܟ݂ܚܕ݂ܳܐ ܘܰܐܦ݁ܺܝܣܘ ܠܰܒ݂ܠܰܣܛܳܘܣ ܩܰܝܛܽܘܢܩܳܢܶܗ
                    ܕ݁ܡܰܠܟ݁ܳܐ . ܘܫܶܐܠܘ ܡܶܢܶܗ ܆ ܕ݁ܢܶܗܘܶܐ ܠܗܽܘܢ ܫܰܝܢܳܐ ܇ ܡܶܛܽܠ ܕ݁ܦ݂ܽܘܪܢܳܣܳܐ
                    ܕ݁ܰܐܬ݂ܪܗܽܘܢ ܡܶܢ ܡܰܠܟ݁ܽܘܬ݂ܶܗ ܗ̱ܘܳܐ ܕ݁ܗܶܪܳܘܕ݂ܶܣ .</p>
               </div>
               <div type="textpart" subtype="verse" n="21">
                  <p>ܒ݁ܝܰܘܡܳܐ ܕ݁ܶܝܢ ܝܺܕ݂ܺܝܥܳܐ ܆ ܠܒ݂ܶܫ ܗ̱ܘܳܐ ܗܶܪܳܘܕ݂ܶܣ ܠܒ݂ܽܘܫܳܐ
                    ܕ݁ܡܰܠܟ݁ܽܘܬ݂ܳܐ ܘܺܝܬ݂ܶܒ݂ ܥܰܠ ܒ݁ܺܝܡ . ܘܰܡܡܰܠܶܠ ܗ̱ܘܳܐ ܥܰܡ ܟ݁ܶܢܫܳܐ .</p>
               </div>
               <div type="textpart" subtype="verse" n="22">
                  <p>ܥܰܡܳܐ ܕ݁ܶܝܢ ܟ݁ܽܠܶܗ ܩܳܥܶܐ ܗ̱ܘܳܐ ܘܳܐܡܰܪ . ܗܳܠܶܝܢ ܒ݁ܢܳܬ݂̈
                    ܩܳܠܶܐ̈ ܕ݁ܰܐܠܳܗܳܐ ܐܶܢܶܝܢ̈ ܁ ܘܠܳܐ ܗ̱ܘܰܝ̈ ܕ݁ܰܒ݂ܢܰܝܢܳܫܳܐ̈ .</p>
               </div>
               <div type="textpart" subtype="verse" n="23">
                  <p>ܘܰܚܠܳܦ݂ ܕ݁ܠܳܐ ܝܰܗ̱ܒ݂ ܬ݁ܶܫܒ݁ܽܘܚܬ݁ܳܐ ܠܰܐܠܳܗܳܐ ܆ ܒ݁ܳܗ ܒ݁ܫܳܥܬ݂ܳܐ
                    ܡܚܳܝܗ̱ܝ ܡܰܠܰܐܟ݂ܶܗ ܕ݁ܡܳܪܝܳܐ ܆ ܘܰܪܦ݂ܰܬ݂ ܒ݁ܬ݂ܰܘܠܥܶܐ̈ ܘܡܺܝܬ݂ .</p>
               </div>
               <div type="textpart" subtype="verse" n="24">
                  <p>ܘܰܣܒ݂ܰܪܬ݂ܳܐ ܕ݁ܰܐܠܳܗܳܐ ܡܶܬ݂ܟ݁ܰܪܙܳܐ ܗ̱ܘܳܬ݂ ܘܪܳܒ݂ܝܳܐ ܀</p>
               </div>
               <div type="textpart" subtype="verse" n="25">
                  <p>ܒ݁ܰܪܢܰܒ݂ܰܐ ܕ݁ܶܝܢ ܘܫܳܐܘܳܠ ܁ ܦ݁ܢܰܘ ܡܶܢ ܐܽܘܪܺܫܠܶܡ ܠܰܐܢܛܺܝܳܘܟ݂ܺܝ
                    ܇ ܡܶܢ ܒ݁ܳܬ݂ܰܪ ܕ݁ܫܰܠܶܡܘ ܬ݁ܶܫܡܶܫܬ݁ܗܽܘܢ . ܘܰܕ݂ܒ݂ܰܪܘ ܥܰܡܗܽܘܢ ܠܝܽܘܚܰܢܳܢ . ܗܰܘ
                    ܕ݁ܶܐܬ݂ܟ݁ܰܢܺܝ ܡܰܪܩܳܘܣ .</p>
               </div>
            </div>
            <div type="textpart" subtype="chapter" n="13">
               <div type="textpart" subtype="verse" n="1">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܒ݁ܥܺܕ̱݁ܬ݁ܳܐ ܕ݁ܰܐܢܛܺܝܳܟ݂ܺܝܰܐ ܆ ܢܒ݂ܺܝܶܐ̈
                    ܘܡܰܠܦ݂ܳܢܶܐ̈ . ܒ݁ܰܪܢܰܒ݂ܰܐ . ܘܫܶܡܥܽܘܢ ܕ݁ܡܶܬ݂ܩܪܶܐ ܢܺܝܓ݁ܶܪ . ܘܠܽܘܩܺܝܳܣ ܕ݁ܡܶܢ
                    ܩܽܘܪܺܝܢܺܐ ܡܕ݂ܺܝܢ̱ܬ݁ܳܐ . ܘܡܰܢܰܐܝܶܠ ܒ݁ܰܪ ܡܪܰܒ݁ܝܳܢܰܘܗ̱ܝ̈ ܕ݁ܗܶܪܳܘܕ݂ܶܣ ܛܶܛܪܰܪܟ݂ܰܐ .
                    ܘܫܳܐܘܳܠ .</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܗܶܢܽܘܢ ܨܳܝܡܺܝܢ ܗ̱ܘܰܘ ܘܡܶܬ݂ܟ݁ܰܫܦ݂ܺܝܢ ܠܰܐܠܳܗܳܐ ܆ ܐܶܡܪܰܬ݂
                    ܠܗܽܘܢ ܪܽܘܚܳܐ ܕ݁ܩܽܘܕ݂ܫܳܐ . ܦ݁ܪܽܘܫܘ ܠܺܝ ܠܫܳܐܘܳܠ ܘܰܠܒ݂ܰܪܢܰܒ݂ܰܐ ܆ ܠܰܥܒ݂ܳܕ݂ܳܐ ܐܰܝܢܳܐ
                    ܕ݁ܶܐܢܳܐ ܩܪܺܝܬ݂ ܐܶܢܽܘܢ .</p>
               </div>
               <div type="textpart" subtype="verse" n="3">
                  <p>ܘܒ݂ܳܬ݂ܰܪ ܕ݁ܨܳܡܘ ܘܨܰܠܺܝܘ ܆ ܣܳܡܘ ܥܠܰܝܗܽܘܢ ܐܺܝܕ݂ܳܐ ܘܫܰܕ݁ܰܪܘ
                    ܐܶܢܽܘܢ ܀.܀.܀܀</p>
               </div>
               <milestone unit="SyrChapter" n="13"/>
               <div type="textpart" subtype="verse" n="4">
                  <p>ܘܗܶܢܽܘܢ ܟ݁ܰܕ݂ ܐܶܫܬ݁ܠܰܚܘ ܡܶܢ ܪܽܘܚܳܐ ܕ݁ܩܽܘܕ݂ܫܳܐ ܆ ܢܚܶܬ݂ܘ ܠܗܽܘܢ
                    ܠܣܶܠܳܘܩܺܝܰܐ . ܘܡܶܢ ܬ݁ܰܡܳܢ ܪܕ݂ܰܘ ܒ݁ܝܰܡܳܐ ܥܕ݂ܰܡܳܐ ܠܩܽܘܦ݁ܪܳܘܣ .</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܥܰܠܘ ܠܣܰܠܰܡܺܢܺܐ ܡܕ݂ܺܝܢ̱ܬ݁ܳܐ ܆ ܡܣܰܒ݁ܪܺܝܢ ܗ̱ܘܰܘ ܡܶܠܬ݂ܶܗ
                    ܕ݁ܡܳܪܰܢ ܒ݁ܰܟ݂ܢܽܘܫܳܬ݂ܳܐ̈ ܕ݁ܺܝܗܽܘܕ݂ܳܝܶܐ̈ . ܘܝܽܘܚܰܢܳܢ ܡܫܰܡܶܫ ܗ̱ܘܳܐ ܠܗܽܘܢ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܐܶܬ݂ܟ݁ܰܪܟ݁ܽܘܗ ܠܟ݂ܽܠܳܗ ܓ݁ܳܙܰܪܬ݁ܳܐ ܥܕ݂ܰܡܳܐ ܠܦ݁ܰܦ݂ܳܘܣ
                    ܡܕ݂ܺܝܢ̱ܬ݁ܳܐ ܆ ܐܶܫܟ݁ܰܚܘ ܓ݁ܰܒ݂ܪܳܐ ܚܰܕ݂ ܚܰܪܳܫܳܐ ܝܺܗܽܘܕ݂ܳܝܳܐ ܕ݁ܺܐܝܬ݂ܰܘܗ̱ܝ ܗ̱ܘܳܐ
                    ܢܒ݂ܺܝܳܐ ܕ݁ܰܓ݁ܳܠܳܐ ܇ ܕ݁ܰܫܡܶܗ ܗܘܳܐ ܒ݁ܰܪܫܽܘܡܳܐ .</p>
               </div>
               <div type="textpart" subtype="verse" n="7">
                  <p>ܗܳܢܳܐ ܕ݁ܰܒ݁ܺܝܩ ܗ̱ܘܳܐ ܠܓ݂ܰܒ݂ܪܳܐ ܚܰܟ݁ܺܝܡܳܐ ܁ ܕ݁ܺܐܝܬ݂ܰܘܗ̱ܝ ܗ̱ܘܳܐ
                    ܐܰܢܬ݂ܽܘܦ݁ܰܛܳܘܣ ܇ ܘܡܶܬ݂ܩܪܶܐ ܗ̱ܘܳܐ ܣܶܪܓ݁ܺܝܳܘܣ ܦ݁ܰܘܠܳܘܣ . ܘܰܩܪܳܐ ܗ̱ܘܳܐ
                    ܐܰܢܬ݂ܽܘܦ݁ܰܛܳܘܣ ܠܫܳܐܘܳܠ ܘܰܠܒ݂ܰܪܢܰܒ݂ܰܐ . ܘܒ݂ܳܥܶܐ ܗ̱ܘܳܐ ܆ ܕ݁ܢܶܫܡܰܥ ܡܶܢܗܽܘܢ ܡܶܠܬ݂ܳܐ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="8">
                  <p>ܩܳܐܶܡ ܗ̱ܘܳܐ ܕ݁ܶܝܢ ܠܽܘܩܒ݂ܰܠܗܽܘܢ ܁ ܗܽܘ ܗܳܢܳܐ ܚܰܪܳܫܳܐ ܒ݁ܰܪܫܽܘܡܳܐ
                    ܇ ܕ݁ܡܶܬ݁ܬ݁ܰܪܓ݁ܰܡ ܫܡܶܗ ܐܶܠܽܘܡܰܣ ܇ ܡܶܛܽܠ ܕ݁ܨܳܒ݂ܶܐ ܗ̱ܘܳܐ ܕ݁ܰܢܥܰܩܡܺܝܘܗ̱ܝ
                    ܠܰܐܢܬ݂ܽܘܦ݁ܰܛܳܘܣ ܡܶܢ ܗܰܝܡܳܢܽܘܬ݂ܳܐ .</p>
               </div>
               <div type="textpart" subtype="verse" n="9">
                  <p>ܫܳܐܘܳܠ ܕ݁ܶܝܢ ܗܰܘ ܕ݁ܶܐܬ݂ܩܪܺܝ ܦ݁ܰܘܠܳܘܣ ܆ ܐܶܬ݂ܡܠܺܝ ܗ̱ܘܳܐ
                    ܒ݁ܪܽܘܚܳܐ ܕ݁ܩܽܘܕ݂ܫܳܐ . ܘܚܳܪ ܒ݁ܶܗ .</p>
               </div>
               <div type="textpart" subtype="verse" n="10">
                  <p>ܘܶܐܡܰܪ . ܐܳܘ ܕ݁ܰܡܠܶܐ ܟ݁ܽܠ ܢܶܟ݂ܠܺܝܢ̈ ܘܟ݂ܽܠܗܶܝܢ ܒ݁ܺܝܫܳܬ݂ܳܐ̈ .
                    ܒ݁ܪܶܗ ܕ݁ܳܐܟ݂ܶܠ ܩܰܪܨܳܐ . ܘܰܒ݂ܥܶܠܕ݁ܒ݂ܳܒ݂ܳܐ ܕ݁ܟ݂ܽܠܳܗ ܟ݁ܺܐܢܽܘܬ݂ܳܐ ܆ ܠܳܐ ܫܳܠܶܐ ܐܰܢ̱ܬ݁
                    ܠܰܡܥܰܩܳܡܽܘ ܆ ܐܽܘܪܚܳܬ݂ܶܗ̈ ܬ݁ܪܺܝܨܳܬ݂ܳܐ̈ ܕ݁ܡܳܪܝܳܐ .</p>
               </div>
               <div type="textpart" subtype="verse" n="11">
                  <p>ܘܗܳܫܳܐ ܐܺܝܕ݂ܶܗ ܕ݁ܡܳܪܝܳܐ ܥܠܰܝܟ݁ ܆ ܘܬ݂ܶܗܘܶܐ ܣܡܶܐ ܘܠܳܐ ܬ݁ܶܚܙܶܐ
                    ܫܶܡܫܳܐ ܥܕ݂ܰܡܳܐ ܠܙܰܒ݂ܢܳܐ . ܘܒ݂ܳܗ ܒ݁ܫܳܥܬ݂ܳܐ ܁ ܢܦ݂ܰܠ ܥܠܰܘܗ̱ܝ ܥܰܡܛܳܢܳܐ ܘܚܶܫܽܘܟ݂ܳܐ ܆
                    ܘܡܶܬ݂ܟ݁ܪܶܟ݂ ܗ̱ܘܳܐ ܘܒ݂ܳܥܶܐ ܁ ܕ݁ܡܰܢܽܘ ܢܶܐܚܽܘܕ݂ ܒ݁ܺܐܝܕ݂ܶܗ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܚܙܳܐ ܐܰܢܬ݂ܽܘܦ݁ܰܛܳܘܣ ܡܶܕ݁ܶܡ ܕ݁ܰܗܘܳܐ ܆ ܐܶܬ݁ܕ݁ܰܡܰܪ
                    ܘܗܰܝܡܶܢ ܒ݁ܝܽܘܠܦ݁ܳܢܶܗ ܕ݁ܡܳܪܝܳܐ ܀</p>
               </div>
               <div type="textpart" subtype="verse" n="13">
                  <p>ܦ݁ܰܘܠܳܘܣ ܕ݁ܶܝܢ ܘܒ݂ܰܪܢܰܒ݂ܰܐ ܁ ܪܕ݂ܰܘ ܒ݁ܝܰܡܳܐ ܡܶܢ ܦ݁ܰܦ݂ܳܘܣ
                    ܡܕ݂ܺܝܢ̱ܬ݁ܳܐ ܆ ܘܶܐܬ݂ܰܘ ܠܗܽܘܢ ܠܦ݁ܶܪܓ݂ܺܐ ܡܕ݂ܺܝܢ̱ܬ݁ܳܐ ܕ݁ܦ݁ܰܡܦ݂ܽܘܠܺܝܰܐ . ܘܰܦ݂ܪܰܫ
                    ܡܶܢܗܽܘܢ ܝܽܘܚܰܢܳܢ ܆ ܘܶܐܙܰܠ ܠܶܗ ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="14">
                  <p>ܗܶܢܽܘܢ ܕ݁ܶܝܢ ܢܦ݂ܰܩܘ ܡܶܢ ܦ݁ܶܪܓ݂ܺܐ ܆ ܘܶܐܬ݂ܰܘ ܠܰܐܢܛܺܝܳܟ݂ܺܝܰܐ
                    ܡܕ݂ܺܝܢ̱ܬ݁ܳܐ ܕ݁ܦ݁ܺܝܣܺܝܕ݂ܺܝܰܐ . ܘܥܰܠܘ ܠܰܟ݂ܢܽܘܫܬ݁ܳܐ . ܘܺܝܬ݂ܶܒ݂ܘ ܒ݁ܝܰܘܡܳܐ ܘܫܰܒ݁ܬ݂ܳܐ
                    .</p>
               </div>
               <div type="textpart" subtype="verse" n="15">
                  <p>ܘܒ݂ܳܬ݂ܰܪ ܕ݁ܶܐܬ݂ܩܪܺܝ ܢܳܡܽܘܣܳܐ ܘܰܢܒ݂ܺܝܶܐ̈ ܆ ܫܠܰܚܘ ܠܗܽܘܢ
                    ܩܰܫܺܝܫܶܐ̈ ܕ݁ܰܟ݂ܢܽܘܫܬ݁ܳܐ ܘܶܐܡܰܪܘ . ܓ݁ܰܒ݂ܪܶܐ̈ ܐܰܚܰܝܢ̈ ܆ ܐܶܢ ܗܽܘ ܕ݁ܺܐܝܬ݂ ܠܟ݂ܽܘܢ
                    ܡܶܠܬ݂ܳܐ ܕ݁ܒ݂ܽܘܝܳܐܳܐ ܆ ܡܰܠܶܠܘ ܥܰܡ ܥܰܡܳܐ .</p>
               </div>
               <div type="textpart" subtype="verse" n="16">
                  <p>ܘܩܳܡ ܦ݁ܰܘܠܳܘܣ ܘܰܐܢܺܝܦ݂ ܐܺܝܕ݂ܶܗ ܘܶܐܡܰܪ . ܓ݁ܰܒ݂ܪܶܐ̈ ܁ ܒ݁ܢܰܝ̈
                    ܐܺܝܣܪܳܝܶܠ ܘܰܐܝܠܶܝܢ ܕ݁ܕ݂ܳܚܠܺܝܢ ܡܶܢ ܐܰܠܳܗܳܐ ܆ ܫܡܰܥܘ .</p>
               </div>
               <div type="textpart" subtype="verse" n="17">
                  <p>ܐܰܠܳܗܶܗ ܕ݁ܥܰܡܳܐ ܗܳܢܳܐ ܓ݁ܒ݂ܳܐ ܠܰܐܒ݂ܳܗܳܬ݂ܰܢ̈ ܆ ܘܰܐܪܺܝܡ
                    ܘܰܐܘܪܶܒ݂ ܐܶܢܽܘܢ ܇ ܟ݁ܰܕ݂ ܗܘܰܘ ܬ݁ܰܘܬ݁ܳܒ݂ܶܐ̈ ܒ݁ܰܐܪܥܳܐ ܕ݁ܡܶܨܪܶܝܢ . ܘܒ݂ܰܕ݂ܪܳܥܳܐ ܪܳܡܳܐ
                    ܐܰܦ݁ܶܩ ܐܶܢܽܘܢ ܡܶܢܳܗ .</p>
               </div>
               <div type="textpart" subtype="verse" n="18">
                  <p>ܘܬ݂ܰܪܣܺܝ ܐܶܢܽܘܢ ܒ݁ܡܰܕ݂ܒ݁ܪܳܐ ܐܰܪܒ݁ܥܺܝܢ̈ ܫܢܺܝܢ̈ .</p>
               </div>
               <div type="textpart" subtype="verse" n="19">
                  <p>ܘܰܗܓ݂ܰܡ ܫܰܒ݂ܥܳܐ ܥܰܡ̱ܡܺܝܢ̈ ܒ݁ܰܐܪܥܳܐ ܕ݁ܰܟ݂ܢܰܥܢ ܆ ܘܝܰܗ̱ܒ݂ ܠܗܽܘܢ
                    ܐܰܪܥܗܽܘܢ ܠܝܽܘܪܬ݁ܳܢܳܐ .</p>
               </div>
               <div type="textpart" subtype="verse" n="20">
                  <p>ܘܰܐܪܒ݁ܰܥ ܡܳܐܐ ܘܚܰܡܫܺܝܢ ܫܢܺܝܢ̈ ܝܰܗ̱ܒ݂ ܠܗܽܘܢ ܕ݁ܰܝܳܢܶܐ̈ ܆
                    ܥܕ݂ܰܡܳܐ ܠܰܫܡܽܘܐܝܶܠ ܢܒ݂ܺܝܳܐ .</p>
               </div>
               <div type="textpart" subtype="verse" n="21">
                  <p>ܘܗܳܝܕ݁ܶܝܢ ܫܶܐܠܘ ܠܗܽܘܢ ܡܰܠܟ݁ܳܐ ܆ ܘܝܰܗ̱ܒ݂ ܠܗܽܘܢ ܐܰܠܳܗܳܐ
                    ܠܫܳܐܘܳܠ ܒ݁ܰܪ ܩܺܝܫ ܁ ܓ݁ܰܒ݂ܪܳܐ ܡܶܢ ܫܰܪܒ݁ܬ݂ܳܐ ܕ݁ܒ݂ܶܢܝܳܡܺܝܢ ܂ ܫܢܺܝܢ̈ ܐܰܪܒ݁ܥܺܝܢ
                    .</p>
               </div>
               <div type="textpart" subtype="verse" n="22">
                  <p>ܘܢܰܣܒ݁ܶܗ . ܘܰܐܩܺܝܡ ܠܗܽܘܢ ܠܕ݂ܰܘܺܝܕ݂ ܡܰܠܟ݁ܳܐ . ܘܰܐܣܗܶܕ݂
                    ܥܠܰܘܗ̱ܝ ܘܶܐܡܰܪ . ܕ݁ܶܐܫܟ݁ܚܶܬ݂ ܠܕ݂ܰܘܺܝܕ݂ ܒ݁ܪܶܗ ܕ݁ܺܐܝܫܰܝ ܓ݁ܰܒ݂ܪܳܐ ܐܰܝܟ݂ ܠܶܒ݁ܝ ܆ ܗܽܘ
                    ܢܶܥܒ݁ܶܕ݂ ܟ݁ܽܠܗܽܘܢ ܨܶܒ݂ܝܳܢܰܝ̈ .</p>
               </div>
               <div type="textpart" subtype="verse" n="23">
                  <p>ܡܶܢ ܙܰܪܥܶܗ ܕ݁ܗܳܢܳܐ ܐܰܩܺܝܡ ܐܰܠܳܗܳܐ ܠܺܐܝܣܪܳܝܶܠ ܁ ܐܰܝܟ݂ ܡܳܐ
                    ܕ݁ܶܐܫܬ݁ܰܘܕ݁ܺܝ ܆ ܠܝܶܫܽܘܥ ܦ݁ܳܪܽܘܩܳܐ .</p>
               </div>
               <div type="textpart" subtype="verse" n="24">
                  <p>ܘܫܰܕ݁ܰܪ ܠܝܽܘܚܰܢܳܢ ܁ ܕ݁ܢܰܟ݂ܪܶܙ ܩܕ݂ܳܡ ܡܶܐܬ݂ܺܝܬ݂ܶܗ ܇
                    ܡܰܥܡܽܘܕ݂ܺܝܬ݂ܳܐ ܕ݁ܰܬ݂ܝܳܒ݂ܽܘܬ݂ܳܐ ܠܟ݂ܽܠܶܗ ܥܰܡܳܐ ܕ݁ܺܐܝܣܪܳܝܶܠ .</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܡܫܰܠܶܡ ܗ̱ܘܳܐ ܝܽܘܚܰܢܳܢ ܬ݁ܶܫܡܶܫܬ݁ܶܗ ܆ ܐܳܡܰܪ ܗ̱ܘܳܐ .
                    ܡܰܢܽܘ ܣܳܒ݂ܪܺܝܢ ܐܢ̱ܬ݁ܽܘܢ ܕ݁ܺܐܝܬ݂ܰܝ . ܠܳܐ ܗ̱ܘܺܝܬ݂ ܐܶܢܳܐ ܆ ܐܶܠܳܐ ܗܳܐ ܐܳܬ݂ܶܐ
                    ܒ݁ܳܬ݂ܰܪܝ ܇ ܗܰܘ ܕ݁ܠܳܐ ܫܳܘܶܐ ܐ̱ܢܳܐ ܆ ܕ݁ܶܐܫܪܶܐ ܥܰܪܩܶܐ̈ ܕ݁ܰܡܣܳܢܰܘܗ̱ܝ̈ .</p>
               </div>
               <div type="textpart" subtype="verse" n="26">
                  <p>ܓ݁ܰܒ݂ܪܶܐ̈ ܐܰܚܰܝܢ̈ ܁ ܒ݁ܢܰܝ̈ ܫܰܪܒ݁ܬ݂ܶܗ ܕ݁ܰܐܒ݂ܪܳܗܳܡ ܘܰܐܝܠܶܝܢ
                    ܕ݁ܕ݂ܳܚܠܺܝܢ ܥܰܡܟ݂ܽܘܢ ܠܰܐܠܳܗܳܐ ܆ ܠܟ݂ܽܘܢ ܗ̱ܽܘ ܐܶܫܬ݁ܰܕ݁ܪܰܬ݂ ܡܶܠܬ݂ܳܐ ܕ݁ܚܰܝܶܐ̈ .</p>
               </div>
               <div type="textpart" subtype="verse" n="27">
                  <p>ܗܳܠܶܝܢ ܓ݁ܶܝܪ ܥܳܡܽܘܪܶܐ̈ ܕ݁ܽܐܘܪܺܫܠܶܡ ܘܪܺܫܳܢܰܝܗܽܘܢ̈ ܆ ܠܳܐ
                    ܐܰܪܓ݁ܶܫܘ ܒ݁ܳܗ ܇ ܐܳܦ݂ܠܳܐ ܒ݁ܰܟ݂ܬ݂ܳܒ݂ܶܐ̈ ܕ݁ܰܢܒ݂ܺܝܶܐ̈ ܕ݁ܡܶܬ݂ܩܪܶܝܢ ܒ݁ܟ݂ܽܠ ܫܰܒ݁ܳܐ .
                    ܐܶܠܳܐ ܕ݁ܳܢܽܘܗ̱ܝ ܘܫܰܠܶܡܘ ܗܳܠܶܝܢ ܕ݁ܰܟ݂ܬ݂ܺܝܒ݂ܳܢ̈ .</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܠܳܐ ܐܶܫܟ݁ܰܚܘ ܥܶܠܬ݂ܳܐ ܕ݁ܡܰܘܬ݁ܳܐ ܡܶܕ݁ܶܡ ܆ ܫܶܐܠܘ ܡܶܢ
                    ܦ݁ܺܝܠܰܛܳܘܣ ܁ ܕ݁ܢܶܩܛܠܽܘܢܳܝܗ̱ܝ .</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܫܰܠܶܡܘ ܟ݁ܽܠܡܶܕ݁ܶܡ ܕ݁ܰܟ݂ܬ݂ܺܝܒ݂ ܗ̱ܘܳܐ ܥܠܰܘܗ̱ܝ ܆
                    ܐܰܚܬ݂ܽܘܗ̱ܝ ܡܶܢ ܨܠܺܝܒ݂ܳܐ ܘܣܳܡܽܘܗ̱ܝ ܒ݁ܶܝܬ݂ ܩܒ݂ܽܘܪܳܐ .</p>
               </div>
               <div type="textpart" subtype="verse" n="30">
                  <p>ܐܰܠܳܗܳܐ ܕ݁ܶܝܢ ܐܰܩܺܝܡܶܗ ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="31">
                  <p>ܘܶܐܬ݂ܚܙܺܝ ܁ ܝܰܘܡܳܬ݂ܳܐ̈ ܣܰܓ݁ܺܝܶܐܐ̈ ܆ ܠܰܐܝܠܶܝܢ ܕ݁ܰܣܠܶܩܘ ܥܰܡܶܗ
                    ܡܶܢ ܓ݁ܠܺܝܠܳܐ ܠܽܐܘܪܺܫܠܶܡ . ܘܗܶܢܽܘܢ ܐܶܢܽܘܢ ܗܳܫܳܐ ܣܳܗܕ݁ܰܘܗ̱ܝ̈ ܠܘܳܬ݂ ܥܰܡܳܐ .</p>
               </div>
               <div type="textpart" subtype="verse" n="32">
                  <p>ܘܳܐܦ݂ ܚܢܰܢ ܗܳܐ ܡܣܰܒ݁ܪܺܝܢܰܢ ܠܟ݂ܽܘܢ ܆ ܕ݁ܫܽܘܘ̱ܕ݁ܳܝܳܐ ܗܰܘ
                    ܕ݁ܰܗܘܳܐ ܠܘܳܬ݂ ܐܰܒ݂ܳܗܳܬ݂ܰܢ̈ ܆</p>
               </div>
               <div type="textpart" subtype="verse" n="33">
                  <p>ܗܳܐ ܫܰܡܠܝܶܗ ܐܰܠܳܗܳܐ ܠܰܢ ܠܰܒ݂ܢܰܝܗܽܘܢ̈ . ܕ݁ܰܐܩܺܝܡ ܠܝܶܫܽܘܥ ܆
                    ܐܰܝܟ݂ ܕ݁ܰܟ݂ܬ݂ܺܝܒ݂ ܒ݁ܡܰܙܡܽܘܪܳܐ ܕ݁ܰܬ݂ܪܶܝܢ̈ . ܕ݁ܒ݂ܶܪܝ ܐܰܢ̱ܬ݁ ܁ ܐܶܢܳܐ ܝܰܘܡܳܢܳܐ
                    ܝܺܠܶܕ݁ܬ݁ܳܟ݂ .</p>
               </div>
               <div type="textpart" subtype="verse" n="34">
                  <p>ܘܗܳܟ݂ܰܢܳܐ ܐܰܩܺܝܡܶܗ ܐܰܠܳܗܳܐ ܡܶܢ ܒ݁ܶܝܬ݂ ܡܺܝܬ݂ܶܐ̈ ܆ ܕ݁ܬ݂ܽܘܒ݂
                    ܠܳܐ ܢܶܗܦ݁ܽܘܟ݂ ܢܶܚܙܶܐ ܚܒ݂ܳܠܳܐ ܇ ܐܰܝܟ݂ ܕ݁ܶܐܡܰܪ . ܕ݁ܶܐܬ݁ܶܠ ܠܟ݂ܽܘܢ ܛܰܝܒ݁ܽܘܬ݂ܶܗ
                    ܕ݁ܕ݂ܰܘܺܝܕ݂ ܡܗܰܝܡܰܢܬ݁ܳܐ .</p>
               </div>
               <div type="textpart" subtype="verse" n="35">
                  <p>ܘܬ݂ܽܘܒ݂ ܐܶܡܰܪ ܒ݁ܕ݂ܽܘܟ݁ܬ݂ܳܐ ܐ̱ܚܪܺܬ݂ܳܐ ܆ ܕ݁ܠܳܐ ܝܰܗ̱ܒ݂ܬ݁
                    ܠܚܰܣܝܳܟ݂ ܁ ܕ݁ܢܶܚܙܶܐ ܚܒ݂ܳܠܳܐ .</p>
               </div>
               <div type="textpart" subtype="verse" n="36">
                  <p>ܕ݁ܰܘܺܝܕ݂ ܓ݁ܶܝܪ ܒ݁ܫܰܪܒ݁ܬ݂ܶܗ ܁ ܫܰܡܶܫ ܨܶܒ݂ܝܳܢܶܗ ܕ݁ܰܐܠܳܗܳܐ
                    ܘܰܫܟ݂ܶܒ݂ . ܘܶܐܬ݁ܬ݁ܰܘܣܰܦ݂ ܥܰܠ ܐܰܒ݂ܳܗܰܘܗ̱ܝ̈ ܘܰܚܙܳܐ ܚܒ݂ܳܠܳܐ .</p>
               </div>
               <div type="textpart" subtype="verse" n="37">
                  <p>ܗܳܢܳܐ ܕ݁ܶܝܢ ܕ݁ܰܐܩܺܝܡ ܐܰܠܳܗܳܐ ܁ ܠܳܐ ܚܙܳܐ ܚܒ݂ܳܠܳܐ .</p>
               </div>
               <div type="textpart" subtype="verse" n="38">
                  <p>ܕ݁ܰܥܘ ܗܳܟ݂ܺܝܠ ܐܰܚܰܝ̈ ܆ ܕ݁ܒ݂ܶܗ ܒ݁ܗܳܢܳܐ ܡܶܬ݂ܟ݁ܪܶܙ ܠܟ݂ܽܘܢ
                    ܫܽܘܒ݂ܩܳܢ ܚܛܳܗܶܐ̈ .</p>
               </div>
               <div type="textpart" subtype="verse" n="39">
                  <p>ܘܡܶܢ ܟ݁ܽܠ ܕ݁ܠܳܐ ܐܶܫܟ݁ܰܚܬ݁ܽܘܢ ܒ݁ܢܳܡܽܘܣܳܐ ܕ݁ܡܽܘܫܶܐ
                    ܕ݁ܬ݂ܶܙܕ݁ܰܕ݁ܩܽܘܢ ܆ ܒ݁ܗܳܢܳܐ ܟ݁ܽܠ ܕ݁ܰܡܗܰܝܡܶܢ ܁ ܡܶܙܕ݁ܰܕ݁ܰܩ .</p>
               </div>
               <div type="textpart" subtype="verse" n="40">
                  <p>ܐܶܙܕ݁ܰܗ̱ܪܘ ܗܳܟ݂ܺܝܠ ܆ ܕ݁ܰܠܡܳܐ ܢܺܐܬ݂ܶܐ ܥܠܰܝܟ݁ܽܘܢ ܡܶܕ݁ܶܡ
                    ܕ݁ܰܟ݂ܬ݂ܺܝܒ݂ ܒ݁ܰܢܒ݂ܺܝܶܐ̈ ܇</p>
               </div>
               <div type="textpart" subtype="verse" n="41">
                  <p>ܕ݁ܰܚܙܰܘ ܡܒ݂ܰܣܪܳܢܶܐ̈ . ܘܬ݂ܶܬ݂ܡܗܽܘܢ ܘܬ݂ܶܬ݂ܚܰܒ݁ܠܽܘܢ .
                    ܕ݁ܰܥܒ݂ܳܕ݂ܳܐ ܥܳܒ݂ܶܕ݂ ܐ̱ܢܳܐ ܒ݁ܝܰܘܡܰܝܟ݁ܽܘܢ̈ ܆ ܐܰܝܢܳܐ ܕ݁ܠܳܐ ܬ݁ܗܰܝܡܢܽܘܢ ܆ ܐܶܢ ܐ̱ܢܳܫ
                    ܡܶܫܬ݁ܰܥܶܐ ܠܟ݂ܽܘܢ .</p>
               </div>
               <div type="textpart" subtype="verse" n="42">
                  <p>ܘܟ݂ܰܕ݂ ܢܳܦ݂ܩܺܝܢ ܗ̱ܘܰܘ ܡܶܢ ܨܶܐܕ݂ܰܝܗܽܘܢ ܆ ܒ݁ܥܰܘ ܡܶܢܗܽܘܢ
                    ܕ݁ܰܠܫܰܒ݁ܬ݂ܳܐ ܐ̱ܚܪܺܬ݂ܳܐ ܢܡܰܠܠܽܘܢ ܥܰܡܗܽܘܢ ܡܶܠܶܐ̈ ܗܳܠܶܝܢ .</p>
               </div>
               <div type="textpart" subtype="verse" n="43">
                  <p>ܘܡܶܢ ܕ݁ܶܐܫܬ݁ܰܪܝܰܬ݂ ܟ݁ܢܽܘܫܬ݁ܳܐ ܆ ܣܰܓ݁ܺܝܶܐܐ̈ ܝܺܗܽܘܕ݂ܳܝܶܐ̈
                    ܐܶܙܰܠܘ ܒ݁ܳܬ݂ܰܪܗܽܘܢ ܇ ܘܳܐܦ݂ ܓ݁ܺܝܽܘܪܶܐ̈ ܕ݁ܕ݂ܳܚܠܺܝܢ ܗ̱ܘܰܘ ܡܶܢ ܐܰܠܳܗܳܐ . ܘܗܶܢܽܘܢ
                    ܡܡܰܠܠܺܝܢ ܗ̱ܘܰܘ ܘܰܡܦ݁ܺܝܣܺܝܢ ܠܗܽܘܢ ܆ ܕ݁ܢܶܗܘܽܘܢ ܢܰܩܺܝܦ݂ܺܝܢ ܠܛܰܝܒ݁ܽܘܬ݂ܶܗ ܕ݁ܰܐܠܳܗܳܐ
                    ܀.܀.܀܀</p>
               </div>
               <milestone unit="SyrChapter" n="14"/>
               <div type="textpart" subtype="verse" n="44">
                  <p>ܘܰܠܫܰܒ݁ܬ݂ܳܐ ܐ̱ܚܪܺܬ݂ܳܐ ܆ ܟ݁ܶܢܫܰܬ݂ ܟ݁ܽܠܳܗ ܡܕ݂ܺܝܢ̱ܬ݁ܳܐ ܠܡܶܫܡܰܥ
                    ܡܶܠܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="45">
                  <p>ܘܟ݂ܰܕ݂ ܚܙܰܘ ܝܺܗܽܘܕ݂ܳܝܶܐ̈ ܟ݁ܶܢܫܳܐ ܣܰܓ݁ܺܝܳܐܐ ܆ ܐܶܬ݂ܡܠܺܝܘ
                    ܚܣܳܡܳܐ . ܘܩܳܝܡܺܝܢ ܗ̱ܘܰܘ ܠܽܘܩܒ݂ܰܠ ܡܶܠܶܐ̈ ܕ݁ܳܐܡܰܪ ܗ̱ܘܳܐ ܦ݁ܰܘܠܳܘܣ . ܘܰܡܓ݂ܰܕ݁ܦ݂ܺܝܢ
                    ܗ̱ܘܰܘ .</p>
               </div>
               <div type="textpart" subtype="verse" n="46">
                  <p>ܐܶܡܰܪ ܕ݁ܶܝܢ ܦ݁ܰܘܠܳܘܣ ܘܒ݂ܰܪܢܰܒ݂ܰܐ ܁ ܥܺܝܢ ܒ݁ܰܓ݂ܠܶܐ . ܠܟ݂ܽܘܢ
                    ܗ̱ܽܘ ܘܳܠܶܐ ܗ̱ܘܳܐ ܩܰܕ݂ܡܳܝܰܬ݂ ܆ ܕ݁ܬ݂ܶܬ݂ܶܐܡܰܪ ܡܶܠܬ݂ܶܗ ܕ݁ܰܐܠܳܗܳܐ . ܐܶܠܳܐ ܡܶܛܽܠ
                    ܕ݁ܕ݂ܳܚܶܝܢ ܐܢ̱ܬ݁ܽܘܢ ܠܳܗ ܡܶܢܟ݂ܽܘܢ ܇ ܘܰܦ݂ܣܰܩܬ݁ܽܘܢ ܥܰܠ ܢܰܦ݂ܫܟ݂ܽܘܢ ܕ݁ܠܳܐ ܫܳܘܶܝܢ
                    ܐܢ̱ܬ݁ܽܘܢ ܠܚܰܝܶܐ̈ ܕ݁ܰܠܥܳܠܰܡ ܆ ܗܳܐ ܡܶܬ݂ܦ݁ܢܶܝܢܰܢ ܠܰܢ ܠܘܳܬ݂ ܥܰܡ̱ܡܶܐ̈ .</p>
               </div>
               <div type="textpart" subtype="verse" n="47">
                  <p>ܗܳܟ݂ܰܢܳܐ ܓ݁ܶܝܪ ܦ݁ܰܩܕ݁ܰܢ ܡܳܪܰܢ ܁ ܐܰܝܟ݂ ܕ݁ܰܟ݂ܬ݂ܺܝܒ݂ ܆
                    ܕ݁ܣܳܡܬ݁ܳܟ݂ ܢܽܘܗܪܳܐ ܠܥܰܡ̱ܡܶܐ̈ ܆ ܕ݁ܬ݂ܶܗܘܶܐ ܠܚܰܝܶܐ̈ ܥܕ݂ܰܡܳܐ ܠܣܰܘܦ݁ܶܝܗ̈ ܕ݁ܰܐܪܥܳܐ
                    .</p>
               </div>
               <div type="textpart" subtype="verse" n="48">
                  <p>ܘܟ݂ܰܕ݂ ܫܳܡܥܺܝܢ ܗ̱ܘܰܘ ܥܰܡ̱ܡܶܐ̈ ܆ ܚܳܕ݂ܶܝܢ ܗ̱ܘܰܘ ܆ ܘܰܡܫܰܒ݁ܚܺܝܢ
                    ܠܰܐܠܳܗܳܐ . ܘܗܰܝܡܶܢܘ ܁ ܐܰܝܠܶܝܢ ܕ݁ܣܺܝܡܺܝܢ ܗ̱ܘܰܘ ܠܚܰܝܶܐ̈ ܕ݁ܰܠܥܳܠܰܡ .</p>
               </div>
               <div type="textpart" subtype="verse" n="49">
                  <p>ܘܡܶܠܬ݂ܶܗ ܕ݁ܡܳܪܝܳܐ ܡܶܬ݂ܡܰܠܠܳܐ ܗ̱ܘܳܬ݂ ܒ݁ܟ݂ܽܠܶܗ ܗܰܘ ܐܰܬ݂ܪܳܐ
                    .</p>
               </div>
               <div type="textpart" subtype="verse" n="50">
                  <p>ܝܺܗܽܘܕ݂ܳܝܶܐ̈ ܕ݁ܶܝܢ ܓ݁ܰܪܶܓ݂ܘ ܠܪܺܫܶܐ̈ ܕ݁ܰܡܕ݂ܺܝܢ̱ܬ݁ܳܐ ܘܰܠܢܶܫܶܐ̈
                    ܥܰܬ݁ܺܝܪܳܬ݂ܳܐ̈ ܁ ܐܰܝܠܶܝܢ ܕ݁ܕ݂ܳܚܠܳܢ̈ ܗ̱ܘܰܝ̈ ܥܰܡܗܽܘܢ ܠܰܐܠܳܗܳܐ ܆ ܘܰܐܩܺܝܡܘ ܪܕ݂ܽܘܦ݂ܝܳܐ
                    ܥܰܠ ܦ݁ܰܘܠܳܘܣ ܘܥܰܠ ܒ݁ܰܪܢܰܒ݂ܰܐ ܆ ܘܰܐܦ݁ܶܩܘ ܐܶܢܽܘܢ ܡܶܢ ܬ݁ܚܽܘܡܰܝܗܽܘܢ̈ .</p>
               </div>
               <div type="textpart" subtype="verse" n="51">
                  <p>ܘܟ݂ܰܕ݂ ܢܦ݂ܰܩܘ ܆ ܢܦ݂ܰܨܘ ܥܠܰܝܗܽܘܢ ܚܶܠܳܐ ܕ݁ܪܶܓ݂ܠܰܝܗܽܘܢ̈ .
                    ܘܶܐܬ݂ܰܘ ܠܗܽܘܢ ܠܺܐܝܩܳܢܺܘܳܢ ܡܕ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="52">
                  <p>ܘܬ݂ܰܠܡܺܝܕ݂ܶܐ̈ ܡܶܬ݂ܡܠܶܝܢ ܗ̱ܘܰܘ ܚܰܕ݂ܽܘܬ݂ܳܐ ܘܪܽܘܚܳܐ ܕ݁ܩܽܘܕ݂ܫܳܐ
                    ܀</p>
               </div>
            </div>
            <div type="textpart" subtype="chapter" n="14">
               <div type="textpart" subtype="verse" n="1">
                  <p>ܘܶܐܬ݂ܰܘ ܘܥܰܠܘ ܠܗܽܘܢ ܠܰܟ݂ܢܽܘܫܬ݁ܳܐ ܕ݁ܺܝܗܽܘܕ݂ܳܝܶܐ̈ . ܘܗܳܟ݂ܰܢܳܐ
                    ܡܰܠܶܠܘ ܥܰܡܗܽܘܢ ܆ ܐܰܝܟ݂ ܕ݁ܰܢܗܰܝܡܢܽܘܢ ܣܰܓ݁ܺܝܶܐܐ̈ ܡܶܢ ܝܺܗܽܘܕ݂ܳܝܶܐ̈ ܘܡܶܢ ܝܰܘܢܳܝܶܐ̈
                    .</p>
               </div>
               <div type="textpart" subtype="verse" n="2">
                  <p>ܝܺܗܽܘܕ݂ܳܝܶܐ̈ ܕ݁ܶܝܢ ܁ ܐܰܝܠܶܝܢ ܕ݁ܠܳܐ ܡܶܬ݁ܛܦ݁ܺܝܣܺܝܢ ܗ̱ܘܰܘ ܆
                    ܓ݁ܰܪܶܓ݂ܘ ܠܥܰܡ̱ܡܶܐ̈ ܆ ܕ݁ܢܰܒ݂ܶܐܫܽܘܢ ܠܗܽܘܢ ܠܰܐܚܶܐ̈ .</p>
               </div>
               <div type="textpart" subtype="verse" n="3">
                  <p>ܘܗܶܢܽܘܢ ܙܰܒ݂ܢܳܐ ܣܰܓ݁ܺܝܳܐܐ ܗ̱ܘܰܘ ܬ݁ܰܡܳܢ . ܘܥܺܝܢ ܒ݁ܰܓ݂ܠܶܐ
                    ܡܡܰܠܠܺܝܢ ܗ̱ܘܰܘ ܥܰܠ ܡܳܪܝܳܐ . ܘܗܽܘ ܡܰܣܗܶܕ݂ ܗ̱ܘܳܐ ܥܰܠ ܡܶܠܬ݂ܳܐ ܕ݁ܛܰܝܒ݁ܽܘܬ݂ܶܗ ܆
                    ܒ݁ܳܐܬ݂ܘܳܬ݂ܳܐ̈ ܘܰܒ݂ܬ݂ܶܕ݂ܡܪܳܬ݂ܳܐ̈ ܕ݁ܥܳܒ݂ܶܕ݂ ܗ̱ܘܳܐ ܒ݁ܺܐܝܕ݂ܰܝܗܽܘܢ̈ .</p>
               </div>
               <div type="textpart" subtype="verse" n="4">
                  <p>ܘܟ݂ܽܠܶܗ ܟ݁ܶܢܫܳܐ ܕ݁ܰܡܕ݂ܺܝܢ̱ܬ݁ܳܐ ܦ݁ܠܺܝܓ݂ ܗ̱ܘܳܐ ܆ ܡܶܢܗܽܘܢ ܐܺܝܬ݂
                    ܗ̱ܘܰܘ ܥܰܡ ܝܺܗܽܘܕ݂ܳܝܶܐ̈ ܇ ܘܡܶܢܗܽܘܢ ܢܰܩܺܝܦ݂ܺܝܢ ܗ̱ܘܰܘ ܠܰܫܠܺܝܚܶܐ̈ .</p>
               </div>
               <div type="textpart" subtype="verse" n="5">
                  <p>ܗܘܳܐ ܕ݁ܶܝܢ ܥܠܰܝܗܽܘܢ ܓ݁ܙܳܡܳܐ ܡܶܢ ܥܰܡ̱ܡܶܐ̈ ܇ ܘܡܶܢ ܝܺܗܽܘܕ݂ܳܝܶܐ̈
                    ܘܪܺܫܳܢܰܝܗܽܘܢ̈ ܇ ܕ݁ܰܢܨܰܥܪܽܘܢ ܐܶܢܽܘܢ ܘܢܶܪܓ݁ܡܽܘܢ ܐܶܢܽܘܢ ܒ݁ܟ݂ܺܐܦ݂ܶܐ̈ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܝܺܕ݂ܰܥܘ ܇ ܫܰܢܺܝܘ ܘܶܐܬ݂ܓ݁ܰܘܰܣܘ ܒ݁ܰܡܕ݂ܺܝܢܳܬ݂ܳܐ̈
                    ܕ݁ܠܽܘܩܳܢܺܝܰܐ ܇ ܠܽܘܣܛܪܰܐ ܘܕ݂ܶܪܒ݁ܺܐ ܘܩܽܘܪܝܳܐ̈ ܕ݁ܰܚܕ݂ܳܪܰܝܗܶܝܢ̈ .</p>
               </div>
               <div type="textpart" subtype="verse" n="7">
                  <p>ܘܬ݂ܰܡܳܢ ܡܣܰܒ݁ܪܺܝܢ ܗ̱ܘܰܘ ܀</p>
               </div>
               <div type="textpart" subtype="verse" n="8">
                  <p>ܘܓ݂ܰܒ݂ܪܳܐ ܚܰܕ݂ ܝܳܬ݂ܶܒ݂ ܗ̱ܘܳܐ ܒ݁ܠܽܘܣܛܪܰܐ ܡܕ݂ܺܝܢ̱ܬ݁ܳܐ ܇
                    ܕ݁ܰܣܓ݂ܺܝܦ݂ ܗ̱ܘܳܐ ܒ݁ܪܶܓ݂ܠܰܘܗ̱ܝ̈ ܇ ܚܓ݂ܺܝܪܳܐ ܕ݁ܡܶܢ ܟ݁ܪܶܣ ܐܶܡܶܗ ܆ ܕ݁ܡܶܡܬ݂ܽܘܡ ܠܳܐ
                    ܗܰܠܶܟ݂ ܗ̱ܘܳܐ .</p>
               </div>
               <div type="textpart" subtype="verse" n="9">
                  <p>ܗܳܢܳܐ ܫܡܰܥ ܠܦ݁ܰܘܠܳܘܣ ܕ݁ܰܡܡܰܠܶܠ . ܘܟ݂ܰܕ݂ ܚܙܳܝܗ̱ܝ ܦ݁ܰܘܠܳܘܣ
                    ܘܶܐܫܬ݁ܰܘܕ݁ܰܥ ܕ݁ܺܐܝܬ݂ ܒ݁ܶܗ ܗܰܝܡܳܢܽܘܬ݂ܳܐ ܕ݁ܢܺܚܶܐ ܆</p>
               </div>
               <div type="textpart" subtype="verse" n="10">
                  <p>ܐܶܡܰܪ ܠܶܗ ܒ݁ܩܳܠܳܐ ܪܳܡܳܐ . ܠܳܟ݂ ܐܳܡܰܪ ܐ̱ܢܳܐ ܆ ܒ݁ܰܫܡܶܗ ܕ݁ܡܳܪܰܢ
                    ܝܶܫܽܘܥ ܡܫܺܝܚܳܐ ܩܽܘܡ ܥܰܠ ܪܶܓ݂ܠܰܝܟ݁̈ . ܘܰܫܘܰܪ ܩܳܡ ܘܗܰܠܶܟ݂ .</p>
               </div>
               <div type="textpart" subtype="verse" n="11">
                  <p>ܘܟ݂ܶܢܫܳܐ ܕ݁ܥܰܡܳܐ ܟ݁ܰܕ݂ ܚܙܰܘ ܡܶܕ݁ܶܡ ܕ݁ܰܥܒ݂ܰܕ݂ ܦ݁ܰܘܠܳܘܣ ܆
                    ܐܰܪܺܝܡܘ ܩܳܠܗܽܘܢ ܒ݁ܠܶܫܳܢܶܗ ܕ݁ܰܐܬ݂ܪܳܐ ܘܳܐܡܪܺܝܢ . ܐܰܠܳܗܶܐ̈ ܐܶܬ݁ܕ݁ܰܡܺܝܘ ܒ݁ܰܒ݂ܢܰܝ̈
                    ܐ̱ܢܳܫܳܐ ܘܰܢܚܶܬ݂ܘ ܠܘܳܬ݂ܰܢ .</p>
               </div>
               <div type="textpart" subtype="verse" n="12">
                  <p>ܘܫܰܡܺܝܘ ܗ̱ܘܰܘ ܠܒ݂ܰܪܢܰܒ݂ܰܐ ܡܳܪܶܐ ܐܰܠܳܗܶܐ̈ ܆ ܘܰܠܦ݁ܰܘܠܳܘܣ
                    ܗܶܪܡܺܝܣ ܇ ܡܶܛܽܠ ܕ݁ܗܽܘ ܡܫܰܪܶܐ ܗ̱ܘܳܐ ܒ݁ܡܶܠܬ݂ܳܐ .</p>
               </div>
               <div type="textpart" subtype="verse" n="13">
                  <p>ܘܟ݂ܽܘܡܪܳܐ ܕ݁ܡܳܪܶܐ ܐܰܠܳܗܶܐ̈ ܁ ܗܰܘ ܕ݁ܺܐܝܬ݂ ܗ̱ܘܳܐ ܠܒ݂ܰܪ ܡܶܢ
                    ܡܕ݂ܺܝܢ̱ܬ݁ܳܐ ܆ ܐܰܝܬ݁ܺܝ ܬ݁ܰܘܪܶܐ̈ ܘܰܟ݂ܠܺܝܠܶܐ̈ ܠܬ݂ܰܪܥܳܐ ܕ݁ܕ݂ܳܪܬ݁ܳܐ ܁ ܐܰܬ݂ܰܪ ܕ݁ܰܫܪܶܝܢ
                    ܗ̱ܘܰܘ ܆ ܘܨܳܒ݂ܶܐ ܗ̱ܘܳܐ ܕ݁ܰܢܕ݂ܰܒ݁ܰܚ ܠܗܽܘܢ .</p>
               </div>
               <div type="textpart" subtype="verse" n="14">
                  <p>ܒ݁ܰܪܢܰܒ݂ܰܐ ܕ݁ܶܝܢ ܘܦ݁ܰܘܠܳܘܣ ܁ ܟ݁ܰܕ݂ ܫܡܰܥܘ ܆ ܣܰܕ݁ܶܩܘ
                    ܢܰܚܬ݁ܰܝܗܽܘܢ̈ ܆ ܘܰܫܘܰܪܘ ܘܰܢܦ݂ܰܩܘ ܠܗܽܘܢ ܠܘܳܬ݂ ܐܳܟ݂ܠܳܘܣ . ܘܩܳܥܶܝܢ ܗ̱ܘܰ</p>
               </div>
               <div type="textpart" subtype="verse" n="15">
                  <p>ܘܳܐܡܪܺܝܢ . ܓ݁ܰܒ݂ܪܶܐ̈ ܆ ܡܳܢܳܐ ܥܳܒ݂ܕ݁ܺܝܢ ܐܢ̱ܬ݁ܽܘܢ . ܐܳܦ݂ ܚܢܰܢ
                    ܒ݁ܢܰܝܢܳܫܳܐ̈ ܚ̱ܢܰܢ ܚܳܫܽܘܫܶܐ̈ ܐܰܟ݂ܘܳܬ݂ܟ݂ܽܘܢ . ܕ݁ܰܡܣܰܒ݁ܪܺܝܢܰܢ ܠܟ݂ܽܘܢ ܆ ܕ݁ܡܶܢ ܗܳܠܶܝܢ
                    ܒ݁ܰܛܳܠܳܬ݂ܳܐ̈ ܁ ܬ݁ܶܬ݂ܦ݁ܢܽܘܢ ܠܘܳܬ݂ ܐܰܠܳܗܳܐ ܚܰܝܳܐ ܇ ܗܰܘ ܕ݁ܰܥܒ݂ܰܕ݂ ܫܡܰܝܳܐ ܘܰܐܪܥܳܐ ܇
                    ܘܝܰܡ̱ܡܶܐ̈ ܘܟ݂ܽܠ ܕ݁ܺܐܝܬ݂ ܒ݁ܗܽܘܢ ܇</p>
               </div>
               <div type="textpart" subtype="verse" n="16">
                  <p>ܗܰܘ ܕ݁ܰܒ݂ܕ݂ܳܪܶܐ̈ ܩܰܕ݂ܡܳܝܶܐ̈ ܫܒ݂ܰܩ ܗ̱ܘܳܐ ܐܶܢܽܘܢ ܠܟ݂ܽܠܗܽܘܢ
                    ܥܰܡ̱ܡܶܐ̈ ܆ ܕ݁ܢܺܐܙܽܠ̱ܘܢ ܒ݁ܽܐܘܪܚܳܬ݂ܳܐ̈ ܕ݁ܢܰܦ݂ܫܗܽܘܢ ܇</p>
               </div>
               <div type="textpart" subtype="verse" n="17">
                  <p>ܟ݁ܰܕ݂ ܠܳܐ ܫܒ݂ܰܩ ܢܰܦ݂ܫܶܗ ܕ݁ܠܳܐ ܣܳܗܕ݁ܽܘ ܆ ܒ݁ܰܕ݂ܥܳܒ݂ܶܕ݂ ܗ̱ܘܳܐ
                    ܠܗܽܘܢ ܛܳܒ݂ܳܬ݂ܳܐ̈ ܡܶܢ ܫܡܰܝܳܐ ܇ ܘܡܰܚܶܬ݂ ܗ̱ܘܳܐ ܠܗܽܘܢ ܡܶܛܪܳܐ ܇ ܘܰܡܪܰܒ݁ܶܐ ܗ̱ܘܳܐ
                    ܦ݁ܺܐܪܶܐ̈ ܒ݁ܙܰܒ݂ܢܰܝܗܽܘܢ̈ ܇ ܘܡܳܠܶܐ ܗ̱ܘܳܐ ܬ݁ܽܘܪܣܳܝܳܐ ܘܒ݂ܰܣܺܝܡܽܘܬ݂ܳܐ ܠܶܒ݁ܰܘܳܬ݂ܗܽܘܢ̈
                    .</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܗܳܠܶܝܢ ܐܳܡܪܺܝܢ ܗ̱ܘܰܘ ܆ ܡܶܢ ܡܰܚܣܶܢ ܟ݁ܠܰܘ ܠܥܰܡܳܐ ܆
                    ܕ݁ܐ̱ܢܳܫ ܠܳܐ ܢܕ݂ܰܒ݁ܰܚ ܠܗܽܘܢ .</p>
               </div>
               <div type="textpart" subtype="verse" n="19">
                  <p>ܐܶܬ݂ܰܘ ܕ݁ܶܝܢ ܠܬ݂ܰܡܳܢ ܝܺܗܽܘܕ݂ܳܝܶܐ̈ ܡܶܢ ܐܺܝܩܳܢܺܘܳܢ ܘܡܶܢ
                    ܐܰܢܛܺܝܳܟ݂ܺܝܰܐ ܆ ܘܰܫܓ݂ܰܫܘ ܥܠܰܝܗܽܘܢ ܠܥܰܡܳܐ ܘܪܰܓ݂ܡܽܘܗ̱ܝ ܠܦ݁ܰܘܠܳܘܣ ܘܓ݂ܰܪܽܘܗ̱ܝ ܠܒ݂ܰܪ
                    ܡܶܢ ܡܕ݂ܺܝܢ̱ܬ݁ܳܐ ܇ ܡܶܛܽܠ ܕ݁ܣܳܒ݂ܪܺܝܢ ܗ̱ܘܰܘ ܕ݁ܡܺܝܬ݂ ܠܶܗ .</p>
               </div>
               <div type="textpart" subtype="verse" n="20">
                  <p>ܘܰܟ݂ܢܰܫܘ ܥܠܰܘܗ̱ܝ ܬ݁ܰܠܡܺܝܕ݂ܶܐ̈ ܆ ܘܩܳܡ ܥܰܠ ܠܰܡܕ݂ܺܝܢ̱ܬ݁ܳܐ ܀
                    ܘܰܠܝܰܘܡܳܐ ܐ̱ܚܪܺܢܳܐ ܆ ܢܦ݂ܰܩ ܠܶܗ ܡܶܢ ܬ݁ܰܡܳܢ ܥܰܡ ܒ݁ܰܪܢܰܒ݂ܰܐ ܆ ܘܶܐܬ݂ܰܘ ܠܕ݂ܶܪܒ݁ܺܐ
                    ܡܕ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="21">
                  <p>ܘܟ݂ܰܕ݂ ܡܣܰܒ݁ܪܺܝܢ ܗ̱ܘܰܘ ܠܰܒ݂ܢܰܝ̈ ܡܕ݂ܺܝܢ̱ܬ݁ܳܐ ܗܳܝ ܆ ܬ݁ܰܠܡܶܕ݂ܘ
                    ܗ̱ܘܰܘ ܠܣܰܓ݁ܺܝܶܐܐ̈ . ܘܰܗܦ݂ܰܟ݂ܘ ܐܶܬ݂ܰܘ ܠܗܽܘܢ ܠܠܽܘܣܛܪܰܐ ܡܕ݂ܺܝܢ̱ܬ݁ܳܐ ܘܠܺܐܝܩܳܢܺܘܳܢ
                    ܘܠܰܐܢܛܺܝܳܟ݂ܺܝܰܐ ܆</p>
               </div>
               <div type="textpart" subtype="verse" n="22">
                  <p>ܟ݁ܰܕ݂ ܡܫܰܪܪܺܝܢ ܗ̱ܘܰܘ ܢܰܦ݂ܫܳܬ݂ܗܽܘܢ̈ ܕ݁ܬ݂ܰܠܡܺܝܕ݂ܶܐ̈ ܆ ܘܒ݂ܳܥܶܝܢ
                    ܗ̱ܘܰܘ ܡܶܢܗܽܘܢ ܕ݁ܰܢܩܰܘܽܘܢ ܒ݁ܗܰܝܡܳܢܽܘܬ݂ܳܐ ܆ ܘܳܐܡܪܺܝܢ ܗ̱ܘܰܘ ܠܗܽܘܢ ܕ݁ܒ݂ܽܐܘܠܨܳܢܳܐ
                    ܣܰܓ݁ܺܝܳܐܐ ܘܳܠܶܐ ܠܡܶܥܰܠ ܠܡܰܠܟ݁ܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="23">
                  <p>ܘܰܐܩܺܝܡܘ ܠܗܽܘܢ ܒ݁ܟ݂ܽܠ ܥܺܕ̱݁ܬ݁ܳܐ ܁ ܩܰܫܺܝܫܶܐ̈ ܆ ܟ݁ܰܕ݂ ܨܳܝܡܺܝܢ
                    ܗ̱ܘܰܘ ܥܰܡܗܽܘܢ ܘܰܡܨܰܠܶܝܢ ܇ ܘܡܰܓ݂ܥܠܺܝܢ ܗ̱ܘܰܘ ܠܗܽܘܢ ܠܡܳܪܰܢ . ܗܰܘ ܕ݁ܗܰܝܡܶܢܘ ܒ݁ܶܗ
                    .</p>
               </div>
               <div type="textpart" subtype="verse" n="24">
                  <p>ܘܟ݂ܰܕ݂ ܐܶܬ݂ܟ݁ܪܶܟ݂ܘ ܒ݁ܰܐܬ݂ܪܳܐ ܕ݁ܦ݁ܺܝܣܺܝܕ݂ܺܝܰܐ ܆ ܐܶܬ݂ܰܘ ܠܗܽܘܢ
                    ܠܦ݁ܰܡܦ݂ܽܘܠܺܝܰܐ .</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܡܰܠܶܠܘ ܒ݁ܦ݁ܶܪܓ݂ܺܐ ܡܕ݂ܺܝܢ̱ܬ݁ܳܐ ܡܶܠܬ݂ܳܐ ܕ݁ܡܳܪܝܳܐ ܆
                    ܢܚܶܬ݂ܘ ܠܗܽܘܢ ܠܺܐܝܛܰܠܺܝܰܐ .</p>
               </div>
               <div type="textpart" subtype="verse" n="26">
                  <p>ܘܡܶܢ ܬ݁ܰܡܳܢ ܪܕ݂ܰܘ ܒ݁ܝܰܡܳܐ ܆ ܘܶܐܬ݂ܰܘ ܠܗܽܘܢ ܠܰܐܢܛܺܝܳܟ݂ܺܝܰܐ ܇
                    ܡܶܛܽܠ ܕ݁ܡܶܢ ܬ݁ܰܡܳܢ ܡܰܓ݂ܥܠܺܝܢ ܗ̱ܘܰܘ ܠܛܰܝܒ݁ܽܘܬ݂ܶܗ ܕ݁ܡܳܪܝܳܐ ܁ ܠܰܥܒ݂ܳܕ݂ܳܐ ܗܰܘ
                    ܕ݁ܫܰܠܶܡܘ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܟ݁ܢܰܫܘ ܟ݁ܽܠܳܗ ܥܺܕ̱݁ܬ݁ܳܐ ܆ ܡܶܫܬ݁ܰܥܶܝܢ ܗ̱ܘܰܘ ܟ݁ܽܠܡܶܕ݁ܶܡ
                    ܕ݁ܰܥܒ݂ܰܕ݂ ܥܰܡܗܽܘܢ ܐܰܠܳܗܳܐ ܇ ܘܕ݂ܰܦ݂ܬ݂ܰܚ ܬ݁ܰܪܥܳܐ ܕ݁ܗܰܝܡܳܢܽܘܬ݂ܳܐ ܠܥܰܡ̱ܡܶܐ̈ .</p>
               </div>
               <div type="textpart" subtype="verse" n="28">
                  <p>ܘܙܰܒ݂ܢܳܐ ܣܰܓ݁ܺܝܳܐܐ ܗ̱ܘܰܘ ܬ݁ܰܡܳܢ ܠܘܳܬ݂ ܬ݁ܰܠܡܺܝܕ݂ܶܐ̈ ܀</p>
               </div>
            </div>
            <div type="textpart" subtype="chapter" n="15">
               <div type="textpart" subtype="verse" n="1">
                  <p>ܢܚܶܬ݂ܘ ܗ̱ܘܰܘ ܕ݁ܶܝܢ ܐ̱ܢܳܫܳܐ ܡܶܢ ܝܺܗܽܘܕ݂ ܆ ܘܡܰܠܦ݂ܺܝܢ ܗ̱ܘܰܘ
                    ܠܗܽܘܢ ܠܰܐܚܶܐ̈ ܆ ܕ݁ܶܐܢ ܗܽܘ ܕ݁ܠܳܐ ܓ݁ܳܙܪܺܝܢ ܐܢ̱ܬ݁ܽܘܢ ܒ݁ܰܥܝܳܕ݂ܳܐ ܕ݁ܢܳܡܽܘܣܳܐ ܆ ܠܳܐ
                    ܡܶܫܟ݁ܚܺܝܢ ܐܢ̱ܬ݁ܽܘܢ ܠܡܶܚܳܐ .</p>
               </div>
               <div type="textpart" subtype="verse" n="2">
                  <p>ܘܰܗܘܳܐ ܫܓ݂ܽܘܫܝܳܐ ܣܰܓ݁ܺܝܳܐܐ ܘܰܒ݂ܥܳܬ݂ܳܐ ܆ ܠܦ݁ܰܘܠܳܘܣ
                    ܘܰܠܒ݂ܰܪܢܰܒ݂ܰܐ ܥܰܡܗܽܘܢ . ܘܰܗܘܳܬ݂ ܁ ܕ݁ܢܶܣܩܽܘܢ ܦ݁ܰܘܠܳܘܣ ܘܒ݂ܰܪܢܰܒ݂ܰܐ ܘܰܐ̱ܚܪܳܢܶܐ̈
                    ܥܰܡܗܽܘܢ ܇ ܠܘܳܬ݂ ܫܠܺܝܚܶܐ̈ ܘܩܰܫܺܝܫܶܐ̈ ܕ݁ܒ݂ܽܐܘܪܺܫܠܶܡ ܁ ܡܶܛܽܠ ܗܳܕ݂ܶܐ ܒ݁ܥܳܬ݂ܳܐ .</p>
               </div>
               <div type="textpart" subtype="verse" n="3">
                  <p>ܘܠܰܘܝܰܬ݂ ܫܰܕ݁ܪܰܬ݂ ܐܶܢܽܘܢ ܥܺܕ̱݁ܬ݁ܳܐ . ܘܪܳܕ݂ܶܝܢ ܗ̱ܘܰܘ ܒ݁ܟ݂ܽܠܳܗ
                    ܦ݁ܽܘܢܺܝܩܺܐ . ܘܳܐܦ݂ ܒ݁ܶܝܬ݂ ܫܳܡܪܳܝܶܐ̈ ܆ ܟ݁ܰܕ݂ ܡܶܫܬ݁ܰܥܶܝܢ ܗ̱ܘܰܘ ܥܰܠ ܦ݁ܽܘܢܳܝܳܐ
                    ܕ݁ܥܰܡ̱ܡܶܐ̈ . ܘܥܳܒ݂ܕ݁ܺܝܢ ܗ̱ܘܰܘ ܚܰܕ݂ܽܘܬ݂ܳܐ ܪܰܒ݁ܬ݂ܳܐ ܠܟ݂ܽܠܗܽܘܢ ܐܰܚܶܐ̈ ܀.܀.܀܀</p>
               </div>
               <milestone unit="SyrChapter" n="15"/>
               <div type="textpart" subtype="verse" n="4">
                  <p>ܘܟ݂ܰܕ݂ ܐܶܬ݂ܰܘ ܠܽܐܘܪܺܫܠܶܡ ܆ ܐܶܬ݂ܩܰܒ݁ܰܠܘ ܡܶܢ ܥܺܕ̱݁ܬ݁ܳܐ ܘܡܶܢ
                    ܫܠܺܝܚܶܐ̈ ܘܡܶܢ ܩܰܫܺܝܫܶܐ̈ . ܘܶܐܫܬ݁ܰܥܺܝܘ ܠܗܽܘܢ ܟ݁ܽܠ ܡܳܐ ܕ݁ܰܥܒ݂ܰܕ݂ ܥܰܡܗܽܘܢ ܐܰܠܳܗܳܐ
                    .</p>
               </div>
               <div type="textpart" subtype="verse" n="5">
                  <p>ܩܳܡܘ ܗ̱ܘܰܘ ܕ݁ܶܝܢ ܐ̱ܢܳܫܳܐ ܁ ܐܰܝܠܶܝܢ ܕ݁ܗܰܝܡܶܢܘ ܗ̱ܘܰܘ ܡܶܢ
                    ܝܽܘܠܦ݁ܳܢܳܐ ܕ݁ܰܦ݂ܪܺܝܫܶܐ̈ ܘܳܐܡܪܺܝܢ ܆ ܕ݁ܘܳܠܶܐ ܗ̱ܽܘ ܠܟ݂ܽܘܢ ܠܡܶܓ݂ܙܰܪ ܐܶܢܽܘܢ ܆
                    ܘܰܬ݂ܦ݂ܰܩܕ݂ܽܘܢ ܐܶܢܽܘܢ ܇ ܕ݁ܢܶܛܪܽܘܢ ܢܳܡܽܘܣܳܐ ܕ݁ܡܽܘܫܶܐ .</p>
               </div>
               <div type="textpart" subtype="verse" n="6">
                  <p>ܐܶܬ݂ܟ݁ܰܢܰܫܘ ܕ݁ܶܝܢ ܫܠܺܝܚܶܐ̈ ܘܩܰܫܺܝܫܶܐ̈ ܆ ܕ݁ܢܶܚܙܽܘܢ ܥܰܠ ܡܶܠܬ݂ܳܐ
                    ܗܳܕ݂ܶܐ .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܗܘܳܬ݂ ܒ݁ܥܳܬ݂ܳܐ ܣܰܓ݁ܺܝܐܬ݂ܳܐ ܆ ܩܳܡ ܫܶܡܥܽܘܢ ܘܶܐܡܰܪ ܠܗܽܘܢ
                    . ܓ݁ܰܒ݂ܪܶܐ̈ ܐܰܚܺܝܢ̈ ܆ ܐܰܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ ܆ ܕ݁ܡܶܢ ܝܰܘܡܳܬ݂ܳܐ̈ ܩܰܕ݂ܡܳܝܶܐ̈
                    ܆ ܡܶܢ ܦ݁ܽܘܡܝ ܕ݁ܺܝܠܝ ܓ݁ܒ݂ܳܐ ܐܰܠܳܗܳܐ ܁ ܕ݁ܢܶܫܡܥܽܘܢ ܥܰܡ̱ܡܶܐ̈ ܇ ܡܶܠܬ݂ܳܐ ܕ݁ܰܣܒ݂ܰܪܬ݂ܳܐ
                    ܘܰܢܗܰܝܡܢܽܘܢ .</p>
               </div>
               <div type="textpart" subtype="verse" n="8">
                  <p>ܘܰܐܠܳܗܳܐ ܕ݁ܝܳܕ݂ܰܥ ܕ݁ܰܒ݂ܠܶܒ݁ܰܘܳܬ݂ܳܐ̈ ܁ ܐܰܣܗܶܕ݂ ܥܠܰܝܗܽܘܢ ܆
                    ܘܝܰܗ̱ܒ݂ ܠܗܽܘܢ ܪܽܘܚܳܐ ܕ݁ܩܽܘܕ݂ܫܳܐ ܁ ܐܰܝܟ݂ ܕ݁ܠܰܢ .</p>
               </div>
               <div type="textpart" subtype="verse" n="9">
                  <p>ܘܡܶܕ݁ܶܡ ܠܳܐ ܦ݁ܪܰܫ ܒ݁ܰܝܢܰܝܢ ܘܰܠܗܽܘܢ ܆ ܡܶܛܽܠ ܕ݁ܕ݂ܰܟ݁ܺܝ
                    ܒ݁ܗܰܝܡܳܢܽܘܬ݂ܳܐ ܠܶܒ݁ܰܘܳܬ݂ܗܽܘܢ̈ .</p>
               </div>
               <div type="textpart" subtype="verse" n="10">
                  <p>ܘܗܳܫܳܐ ܐܰܢ̱ܬ݁ܽܘܢ ܡܳܢܳܐ ܡܢܰܣܶܝܢ ܐܢ̱ܬ݁ܽܘܢ ܠܰܐܠܳܗܳܐ ܆ ܐܰܝܟ݂
                    ܕ݁ܰܬ݂ܣܺܝܡܽܘܢ ܢܺܝܪܳܐ ܥܰܠ ܨܰܘܪܰܝܗܽܘܢ̈ ܕ݁ܬ݂ܰܠܡܺܝܕ݂ܶܐ̈ ܇ ܐܰܝܢܳܐ ܕ݁ܳܐܦ݂ܠܳܐ
                    ܐܰܒ݂ܳܗܳܬ݂ܰܢ̈ ܁ ܐܳܦ݂ܠܳܐ ܚܢܰܢ ܂ ܐܶܫܟ݁ܰܚܢ ܠܡܶܛܥܰܢ .</p>
               </div>
               <div type="textpart" subtype="verse" n="11">
                  <p>ܐܶܠܳܐ ܒ݁ܛܰܝܒ݁ܽܘܬ݂ܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ ܇ ܡܗܰܝܡܢܺܝܢܰܢ ܆
                    ܕ݁ܢܺܚܶܐ ܐܰܟ݂ܘܳܬ݂ܗܽܘܢ .</p>
               </div>
               <div type="textpart" subtype="verse" n="12">
                  <p>ܘܰܫܬ݂ܶܩܘ ܟ݁ܽܠܶܗ ܟ݁ܶܢܫܳܐ ܆ ܘܫܳܡܥܺܝܢ ܗ̱ܘܰܘ ܠܦ݁ܰܘܠܳܘܣ
                    ܘܰܠܒ݂ܰܪܢܰܒ݂ܰܐ ܇ ܕ݁ܡܶܫܬ݁ܰܥܶܝܢ ܗ̱ܘܰܘ ܟ݁ܽܠ ܡܳܐ ܕ݁ܰܥܒ݂ܰܕ݂ ܐܰܠܳܗܳܐ ܒ݁ܺܐܝܕ݂ܰܝܗܽܘܢ̈ ܇
                    ܐܳܬ݂ܘܳܬ݂ܳܐ̈ ܘܰܓ݂ܒ݂ܰܪܘܳܬ݂ܳܐ̈ ܒ݁ܥܰܡ̱ܡܶܐ̈ .</p>
               </div>
               <div type="textpart" subtype="verse" n="13">
                  <p>ܘܒ݂ܳܬ݂ܰܪ ܕ݁ܰܫܬ݂ܶܩܘ ܆ ܩܳܡ ܝܰܥܩܽܘܒ݂ ܘܶܐܡܰܪ . ܓ݁ܰܒ݂ܪܶܐ̈ ܐܰܚܰܝܢ̈
                    ܆ ܫܽܘܡܥܽܘܢܝ .</p>
               </div>
               <div type="textpart" subtype="verse" n="14">
                  <p>ܫܶܡܥܽܘܢ ܐܶܫܬ݁ܰܥܺܝ ܠܟ݂ܽܘܢ ܆ ܐܰܝܟ݁ܰܢܳܐ ܫܰܪܺܝ ܐܰܠܳܗܳܐ ܠܡܶܓ݂ܒ݁ܳܐ
                    ܡܶܢ ܥܰܡ̱ܡܶܐ̈ ܁ ܥܰܡܳܐ ܠܰܫܡܶܗ .</p>
               </div>
               <div type="textpart" subtype="verse" n="15">
                  <p>ܘܰܠܗܳܕ݂ܶܐ ܫܳܠܡܳܢ̈ ܡܶܠܰܝܗܽܘܢ̈ ܕ݁ܰܢܒ݂ܺܝܶܐ̈ ܇ ܐܰܝܟ݂ ܡܳܐ
                    ܕ݁ܰܟ݂ܬ݂ܺܝܒ݂ .</p>
               </div>
               <div type="textpart" subtype="verse" n="16">
                  <p>ܕ݁ܡܶܢ ܒ݁ܳܬ݂ܰܪ ܗܳܠܶܝܢ ܁ ܐܶܗܦ݁ܽܘܟ݂ ܘܰܐܩܺܝܡ ܡܰܫܟ݁ܢܶܗ ܕ݁ܕ݂ܰܘܺܝܕ݂
                    ܁ ܐܰܝܢܳܐ ܕ݁ܰܢܦ݂ܰܠ . ܘܶܐܒ݂ܢܶܐ ܡܶܕ݁ܶܡ ܕ݁ܰܢܦ݂ܰܠ ܡܶܢܶܗ . ܘܰܐܩܺܝܡܺܝܘܗ̱ܝ ܆</p>
               </div>
               <div type="textpart" subtype="verse" n="17">
                  <p>ܐܰܝܟ݂ ܕ݁ܢܶܒ݂ܥܽܘܢ ܫܰܪܟ݁ܗܽܘܢ ܕ݁ܰܒ݂ܢܰܝܢܳܫܳܐ̈ ܠܡܳܪܝܳܐ ܇
                    ܘܟ݂ܽܠܗܽܘܢ ܥܰܡ̱ܡܶܐ̈ ܁ ܐܰܝܠܶܝܢ ܕ݁ܶܐܬ݂ܩܪܺܝ ܫܶܡܝ ܥܠܰܝܗܽܘܢ . ܐܳܡܰܪ ܡܳܪܝܳܐ ܕ݁ܰܥܒ݂ܰܕ݂
                    ܗܳܠܶܝܢ ܟ݁ܽܠܗܶܝܢ .</p>
               </div>
               <div type="textpart" subtype="verse" n="18">
                  <p>ܝܺܕ݂ܺܝܥܺܝܢ ܡܶܢ ܥܳܠܰܡ ܥܒ݂ܳܕ݂ܰܘܗ̱ܝ̈ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="19">
                  <p>ܡܶܛܽܠ ܗܳܕ݂ܶܐ ܐܶܢܳܐ ܐܳܡܰܪ ܐ̱ܢܳܐ ܆ ܕ݁ܠܳܐ ܢܶܗܘܽܘܢ ܫܳܚܩܺܝܢ
                    ܠܰܐܝܠܶܝܢ ܕ݁ܡܶܢ ܥܰܡ̱ܡܶܐ̈ ܡܶܬ݂ܦ݁ܢܶܝܢ ܠܘܳܬ݂ ܐܰܠܳܗܳܐ .</p>
               </div>
               <div type="textpart" subtype="verse" n="20">
                  <p>ܐܶܠܳܐ ܢܶܫܬ݁ܠܰܚ ܠܗܽܘܢ ܆ ܕ݁ܢܶܗܘܽܘܢ ܦ݁ܰܪܺܝܩܺܝܢ ܡܶܢ ܛܰܡܐܘܽܬ݂ܳܐ
                    ܕ݁ܰܕ݂ܒ݂ܺܝܚܳܐ . ܘܡܶܢ ܙܳܢܝܽܘܬ݂ܳܐ . ܘܡܶܢ ܕ݁ܰܚܢܺܝܩܳܐ . ܘܡܶܢ ܕ݁ܡܳܐ .</p>
               </div>
               <div type="textpart" subtype="verse" n="21">
                  <p>ܡܽܘܫܶܐ ܓ݁ܶܝܪ ܡܶܢ ܕ݁ܳܪܶܐ̈ ܩܰܕ݂ܡܳܝܶܐ̈ ܆ ܒ݁ܟ݂ܽܠ ܡܕ݂ܺܝܢܳܐ ܐܺܝܬ݂
                    ܗ̱ܘܳܐ ܠܶܗ ܟ݁ܳܪܽܘܙܶܐ̈ ܒ݁ܰܟ݂ܢܽܘܫܳܬ݂ܳܐ̈ ܇ ܕ݁ܰܒ݂ܟ݂ܽܠ ܫܰܒ݁ܺܝܢ̈ ܩܳܪܶܝܢ ܠܶܗ .</p>
               </div>
               <div type="textpart" subtype="verse" n="22">
                  <p>ܗܳܝܕ݁ܶܝܢ ܫܠܺܝܚܶܐ̈ ܘܩܰܫܺܝܫܶܐ̈ ܥܰܡ ܟ݁ܽܠܳܗ ܥܺܕ̱݁ܬ݁ܳܐ ܆ ܓ݁ܒ݂ܰܘ
                    ܓ݁ܰܒ݂ܪܶܐ̈ ܡܶܢܗܽܘܢ . ܘܫܰܕ݁ܰܪܘ ܠܰܐܢܛܺܝܳܘܟ݂ܺܝ ܥܰܡ ܦ݁ܰܘܠܳܘܣ ܘܒ݂ܰܪܢܰܒ݂ܰܐ ܆ ܠܺܝܗܽܘܕ݂ܳܐ
                    ܕ݁ܡܶܬ݂ܩܪܶܐ ܒ݁ܰܪ ܫܰܒ݁ܳܐ . ܘܰܠܫܺܝܠܳܐ ܇ ܓ݁ܰܒ݂ܪܶܐ̈ ܕ݁ܪܺܫܶܐ̈ ܗ̱ܘܰܘ ܒ݁ܗܽܘܢ ܒ݁ܰܐܚܶܐ̈
                    .</p>
               </div>
               <div type="textpart" subtype="verse" n="23">
                  <p>ܘܰܟ݂ܬ݂ܰܒ݂ܘ ܐܶܓ݁ܰܪܬ݁ܳܐ ܒ݁ܺܐܝܕ݂ܰܝܗܽܘܢ̈ ܗܳܟ݂ܰܢܳܐ . ܫܠܺܝܚܶܐ̈
                    ܘܩܰܫܺܝܫܶܐ̈ ܘܰܐܚܶܐ̈ ܆ ܠܰܐܝܠܶܝܢ ܕ݁ܺܐܝܬ݂ ܒ݁ܰܐܢܛܺܝܳܘܟ݂ܺܝ ܘܰܒ݂ܣܽܘܪܺܝܰܐ
                    ܘܰܒ݂ܩܺܝܠܺܝܩܺܝܰܐ ܆ ܐܰܚܶܐ̈ ܕ݁ܡܶܢ ܥܰܡ̱ܡܶܐ̈ ܂ ܫܠܳܡ .</p>
               </div>
               <div type="textpart" subtype="verse" n="24">
                  <p>ܫܡܺܝܥ ܠܰܢ ܆ ܕ݁ܐ̱ܢܳܫܺܝܢ̈ ܡܶܢܰܢ ܢܦ݂ܰܩܘ ܘܕ݂ܰܠܰܚܟ݂ܽܘܢ ܒ݁ܡܶܠܶܐ̈ ܆
                    ܘܰܐܗܦ݁ܶܟ݂ܘ ܢܰܦ݂ܫܳܬ݂ܟ݂ܽܘܢ̈ ܁ ܟ݁ܰܕ݂ ܐܳܡܪܺܝܢ ܇ ܕ݁ܬ݂ܶܗܘܽܘܢ ܓ݁ܳܙܪܺܝܢ ܘܢܳܛܪܺܝܢ
                    ܢܳܡܽܘܣܳܐ . ܐܰܝܠܶܝܢ ܕ݁ܰܚܢܰܢ ܠܳܐ ܦ݁ܰܩܶܕ݂ܢ ܐܶܢܽܘܢ .</p>
               </div>
               <div type="textpart" subtype="verse" n="25">
                  <p>ܡܶܛܽܠ ܗܳܢܳܐ ܐܶܬ݂ܚܰܫܰܒ݂ܢ ܟ݁ܽܠܰܢ ܟ݁ܰܕ݂ ܟ݁ܢܺܝܫܺܝܢܰܢ . ܘܰܓ݂ܒ݂ܰܝܢ
                    ܓ݁ܰܒ݂ܪܶܐ̈ ܘܫܰܕ݁ܰܪܢ ܠܘܳܬ݂ܟ݂ܽܘܢ ܆ ܥܰܡ ܦ݁ܰܘܠܳܘܣ ܘܒ݂ܰܪܢܰܒ݂ܰܐ ܚܰܒ݁ܺܝܒ݂ܰܝܢ̈ .</p>
               </div>
               <div type="textpart" subtype="verse" n="26">
                  <p>ܐ̱ܢܳܫܳܐ ܕ݁ܰܐܫܠܶܡܘ ܢܰܦ݂ܫܳܬ݂ܗܽܘܢ̈ ܚܠܳܦ݂ ܫܡܶܗ ܕ݁ܡܳܪܰܢ ܝܶܫܽܘܥ
                    ܡܫܺܝܚܳܐ .</p>
               </div>
               <div type="textpart" subtype="verse" n="27">
                  <p>ܘܫܰܕ݁ܰܪܢ ܥܰܡܗܽܘܢ ܠܺܝܗܽܘܕ݂ܳܐ ܘܰܠܫܺܝܠܳܐ ܆ ܕ݁ܗܶܢܽܘܢ ܒ݁ܡܶܠܬ݂ܳܐ
                    ܢܺܐܡܪܽܘܢ ܠܟ݂ܽܘܢ ܗܶܢܶܝܢ ܗܳܠܶܝܢ .</p>
               </div>
               <div type="textpart" subtype="verse" n="28">
                  <p>ܗܘܳܐ ܓ݁ܶܝܪ ܨܶܒ݂ܝܳܢܳܐ ܠܪܽܘܚܳܐ ܕ݁ܩܽܘܕ݂ܫܳܐ ܘܳܐܦ݂ ܠܰܢ ܆ ܕ݁ܠܳܐ
                    ܢܶܬ݁ܬ݁ܣܺܝܡ ܥܠܰܝܟ݁ܽܘܢ ܝܽܘܩܪܳܐ ܝܰܬ݁ܺܝܪܳܐ ܠܒ݂ܰܪ ܡܶܢ ܗܳܠܶܝܢ ܕ݁ܳܐܠܨܳܢ̈ ܆</p>
               </div>
               <div type="textpart" subtype="verse" n="29">
                  <p>ܕ݁ܬ݂ܶܬ݂ܪܰܚܩܽܘܢ ܡܶܢ ܕ݁ܰܕ݂ܒ݂ܺܝܚܳܐ . ܘܡܶܢ ܕ݁ܡܳܐ . ܘܡܶܢ ܚܢܺܝܩܳܐ
                    . ܘܡܶܢ ܙܳܢܝܽܘܬ݂ܳܐ ܇ ܕ݁ܟ݂ܰܕ݂ ܬ݁ܶܛܪܽܘܢ ܢܰܦ݂ܫܟ݂ܽܘܢ ܡܶܢ ܗܳܠܶܝܢ ܫܰܦ݁ܺܝܪ ܬ݁ܶܗܘܽܘܢ .
                    ܗܘܰܘ ܫܰܪܺܝܪܺܝܢ ܒ݁ܡܳܪܰܢ ܀</p>
               </div>
               <div type="textpart" subtype="verse" n="30">
                  <p>ܗܳܢܽܘܢ ܕ݁ܶܝܢ ܕ݁ܶܐܫܬ݁ܠܰܚܘ ܁ ܐܶܬ݂ܰܘ ܠܰܐܢܛܺܝܳܟ݂ܺܝܰܐ . ܘܰܟ݂ܢܰܫܘ
                    ܟ݁ܽܠܶܗ ܥܰܡܳܐ ܘܝܰܗ̱ܒ݂ܘ ܐܶܓ݁ܰܪܬ݁ܳܐ .</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܩܪܰܘ ܆ ܚܕ݂ܺܝܘ ܘܶܐܬ݂ܒ݁ܰܝܰܐܘ .</p>
               </div>
               <div type="textpart" subtype="verse" n="32">
                  <p>ܘܰܒ݂ܡܶܠܬ݂ܳܐ ܥܰܬ݁ܺܝܪܬ݁ܳܐ ܁ ܚܰܝܶܠܘ ܠܰܐܚܶܐ̈ ܘܩܰܝܶܡܘ ܐܶܢܽܘܢ ܁
                    ܕ݁ܒ݂ܶܝܬ݂ ܝܺܗܽܘܕ݂ܳܐ ܘܫܺܝܠܳܐ ܇ ܡܶܛܽܠ ܕ݁ܳܐܦ݂ ܗܶܢܽܘܢ ܢܒ݂ܺܝܶܐ̈ ܗ̱ܘܰܘ .</p>
               </div>
               <div type="textpart" subtype="verse" n="33">
                  <p>ܘܟ݂ܰܕ݂ ܗܘܰܘ ܬ݁ܰܡܳܢ ܙܰܒ݂ܢܳܐ ܆ ܫܪܰܘ ܐܶܢܽܘܢ ܐܰܚܶܐ̈ ܒ݁ܰܫܠܳܡܳܐ
                    ܠܘܳܬ݂ ܫܠܺܝܚܶܐ̈ ܀</p>
               </div>
               <div type="textpart" subtype="verse" n="34">
                  <p>ܒ݁ܪܰܡ ܗܘܳܐ ܨܶܒ݂ܝܳܢܶܗ ܕ݁ܫܺܝܠܳܐ ܕ݁ܰܢܩܰܘܶܐ ܬ݁ܰܡܳܢ .</p>
               </div>
               <div type="textpart" subtype="verse" n="35">
                  <p>ܦ݁ܰܘܠܳܘܣ ܕ݁ܶܝܢ ܘܒ݂ܰܪܢܰܒ݂ܰܐ ܩܰܘܺܝܘ ܗ̱ܘܰܘ ܒ݁ܰܐܢܛܺܝܳܘܟ݂ܺܝ .
                    ܘܡܰܠܦ݂ܺܝܢ ܗ̱ܘܰܘ ܘܰܡܣܰܒ݁ܪܺܝܢ ܥܰܡ ܐ̱ܚܪܳܢܶܐ̈ ܣܰܓ݁ܺܝܶܐܐ̈ ܂ ܡܶܠܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="36">
                  <p>ܘܒ݂ܳܬ݂ܰܪ ܝܰܘܡܳܬ݂ܳܐ̈ ܁ ܐܶܡܰܪ ܦ݁ܰܘܠܳܘܣ ܠܒ݂ܰܪܢܰܒ݂ܰܐ . ܢܶܬ݂ܦ݁ܢܶܐ
                    ܘܢܶܣܥܽܘܪ ܠܰܐܚܶܐ̈ ܕ݁ܰܒ݂ܟ݂ܽܠ ܡܕ݂ܺܝܢܳܐ ܕ݁ܰܐܟ݂ܪܶܙܢ ܒ݁ܳܗ ܡܶܠܬ݂ܳܐ ܕ݁ܰܐܠܳܗܳܐ . ܘܢܶܚܙܶܐ
                    ܡܳܢܳܐ ܥܒ݂ܺܝܕ݂ܺܝܢ .</p>
               </div>
               <div type="textpart" subtype="verse" n="37">
                  <p>ܒ݁ܰܪܢܰܒ݂ܰܐ ܕ݁ܶܝܢ ܨܳܒ݂ܶܐ ܗ̱ܘܳܐ ܆ ܕ݁ܢܶܕ݂ܒ݁ܰܪ ܠܝܽܘܚܰܢܳܢ ܁ ܗܰܘ
                    ܕ݁ܶܐܬ݂ܟ݁ܰܢܺܝ ܡܰܪܩܳܘܣ .</p>
               </div>
               <div type="textpart" subtype="verse" n="38">
                  <p>ܦ݁ܰܘܠܳܘܣ ܕ݁ܶܝܢ ܠܳܐ ܨܳܒ݂ܶܐ ܗ̱ܘܳܐ ܆ ܕ݁ܢܶܕ݂ܒ݁ܪܶܗ ܥܰܡܗܽܘܢ ܇
                    ܡܶܛܽܠ ܕ݁ܰܫܒ݂ܰܩ ܗ̱ܘܳܐ ܐܶܢܽܘܢ ܂ ܟ݁ܰܕ݂ ܗܶܢܽܘܢ ܒ݁ܦ݁ܰܡܦ݂ܽܘܠܺܝܰܐ ܇ ܘܠܳܐ ܐܶܙܰܠ ܥܰܡܗܽܘܢ
                    .</p>
               </div>
               <div type="textpart" subtype="verse" n="39">
                  <p>ܡܶܛܽܠ ܗܳܢܳܐ ܚܶܪܝܳܢܳܐ ܁ ܦ݁ܪܰܫܘ ܚܰܕ݂ ܡܶܢ ܚܰܕ݂ ܆ ܘܒ݂ܰܪܢܰܒ݂ܰܐ
                    ܕ݁ܒ݂ܰܪ ܠܡܰܪܩܳܘܣ ܘܰܪܕ݂ܰܘ ܒ݁ܝܰܡܳܐ ܘܶܐܙܰܠܘ ܠܗܽܘܢ ܠܩܽܘܦ݁ܪܳܘܣ .</p>
               </div>
               <div type="textpart" subtype="verse" n="40">
                  <p>ܦ݁ܰܘܠܳܘܣ ܕ݁ܶܝܢ ܓ݁ܒ݂ܳܐ ܠܶܗ ܠܫܺܝܠܳܐ ܆ ܘܰܢܦ݂ܰܩ ܁ ܟ݁ܰܕ݂ ܡܰܓ݂ܥܶܠ
                    ܡܶܢ ܐܰܚܶܐ̈ ܠܛܰܝܒ݁ܽܘܬ݂ܳܐ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="41">
                  <p>ܘܪܳܕ݂ܶܐ ܗ̱ܘܳܐ ܒ݁ܣܽܘܪܺܝܰܐ ܘܰܒ݂ܩܺܝܠܺܝܩܺܝܰܐ ܘܰܡܩܰܝܶܡ ܥܺܕ݂ܳܬ݂ܳܐ̈
                    .</p>
               </div>
            </div>
            <div type="textpart" subtype="chapter" n="16">
               <div type="textpart" subtype="verse" n="1">
                  <p>ܘܡܰܛܺܝ ܗ̱ܘܳܐ ܠܕ݂ܶܪܒ݁ܺܐ ܡܕ݂ܺܝܢ̱ܬ݁ܳܐ ܘܰܠܠܽܘܣܛܪܰܐ ܀ ܐܺܝܬ݂ ܗ̱ܘܳܐ
                    ܕ݁ܶܝܢ ܬ݁ܰܡܳܢ ܬ݁ܰܠܡܺܝܕ݂ܳܐ ܚܰܕ݂ ܕ݁ܰܫܡܶܗ ܛܺܝܡܳܬ݂ܶܐܳܘܣ . ܒ݁ܪܳܗ ܕ݁ܺܝܗܽܘܕ݂ܳܝܬ݁ܳܐ ܚܕ݂ܳܐ
                    ܡܗܰܝܡܰܢܬ݁ܳܐ . ܘܰܐܒ݂ܽܘܗ̱ܝ ܐܰܪܡܳܝܳܐ ܗ̱ܘܳܐ .</p>
               </div>
               <div type="textpart" subtype="verse" n="2">
                  <p>ܘܟ݂ܽܠܗܽܘܢ ܬ݁ܰܠܡܺܝܕ݂ܶܐ̈ ܕ݁ܡܶܢ ܠܽܘܣܛܪܰܐ ܘܡܶܢ ܐܺܝܩܳܢܺܘܳܢ ܆
                    ܡܰܣܗܕ݂ܺܝܢ ܗ̱ܘܰܘ ܥܠܰܘܗ̱ܝ .</p>
               </div>
               <div type="textpart" subtype="verse" n="3">
                  <p>ܠܗܳܢܳܐ ܨܒ݂ܳܐ ܗ̱ܘܳܐ ܦ݁ܰܘܠܳܘܣ ܆ ܕ݁ܢܶܕ݂ܒ݁ܪܺܝܘܗ̱ܝ ܥܰܡܶܗ . ܘܰܢܣܰܒ݂
                    ܓ݁ܰܙܪܶܗ ܆ ܡܶܛܽܠ ܝܺܗܽܘܕ݂ܳܝܶܐ̈ ܕ݁ܺܐܝܬ݂ ܗ̱ܘܰܘ ܒ݁ܰܐܬ݂ܪܳܐ . ܝܳܕ݂ܥܺܝܢ ܗ̱ܘܰܘ ܓ݁ܶܝܪ
                    ܟ݁ܽܠܗܽܘܢ ܠܰܐܒ݂ܽܘܗ̱ܝ ܁ ܕ݁ܰܐܪܡܳܝܳܐ ܗ̱ܘܳܐ .</p>
               </div>
               <div type="textpart" subtype="verse" n="4">
                  <p>ܘܟ݂ܰܕ݂ ܐܳܙܺܠ̱ܝܢ ܗ̱ܘܰܘ ܒ݁ܰܡܕ݂ܺܝܢܳܬ݂ܳܐ̈ ܆ ܡܰܟ݂ܪܙܺܝܢ ܗ̱ܘܰܘ
                    ܘܡܰܠܦ݂ܺܝܢ ܠܗܽܘܢ ܆ ܕ݁ܢܶܗܘܽܘܢ ܢܳܛܪܺܝܢ ܦ݁ܽܘܩܕ݁ܳܢܶܐ̈ ܁ ܐܰܝܠܶܝܢ ܕ݁ܰܟ݂ܬ݂ܰܒ݂ܘ ܫܠܺܝܚܶܐ̈
                    ܘܩܰܫܺܝܫܶܐ̈ ܕ݁ܒ݂ܽܐܘܪܺܫܠܶܡ ܀</p>
               </div>
               <div type="textpart" subtype="verse" n="5">
                  <p>ܒ݁ܪܰܡ ܥܺܕ݂ܳܬ݂ܳܐ̈ ܡܶܬ݂ܩܰܝܡܳܢ̈ ܗ̱ܘܰܝ̈ ܒ݁ܗܰܝܡܳܢܽܘܬ݂ܳܐ .
                    ܘܣܳܓ݂ܝܳܢ̈ ܗ̱ܘܰܝ̈ ܒ݁ܡܶܢܝܳܢܳܐ ܟ݁ܽܠܝܽܘܡ .</p>
               </div>
               <div type="textpart" subtype="verse" n="6">
                  <p>ܗܰܠܶܟ݂ܘ ܕ݁ܶܝܢ ܒ݁ܰܦ݂ܪܽܘܓ݂ܺܝܰܐ ܘܰܒ݂ܓ݂ܰܠܰܛܺܝܰܐ ܐܰܬ݂ܪܰܘܳܬ݂ܳܐ̈ .
                    ܘܰܟ݂ܠܳܬ݂ ܐܶܢܽܘܢ ܪܽܘܚܳܐ ܕ݁ܩܽܘܕ݂ܫܳܐ ܆ ܕ݁ܠܳܐ ܢܡܰܠܠܽܘܢ ܡܶܠܬ݂ܳܐ ܕ݁ܰܐܠܳܗܳܐ ܒ݁ܰܐܣܺܝܰܐ
                    .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܐܶܬ݂ܰܘ ܠܡܽܘܣܺܝܰܐ ܐܰܬ݂ܪܳܐ ܆ ܨܳܒ݂ܶܝܢ ܗ̱ܘܰܘ ܁ ܕ݁ܢܺܐܙܽܠ̱ܘܢ
                    ܡܶܢ ܬ݁ܰܡܳܢ ܠܒ݂ܺܝܬ݂ܽܘܢܺܝܰܐ . ܘܠܳܐ ܐܰܦ݁ܣܰܬ݂ ܠܗܽܘܢ ܪܽܘܚܶܗ ܕ݁ܝܶܫܽܘܥ .</p>
               </div>
               <div type="textpart" subtype="verse" n="8">
                  <p>ܘܟ݂ܰܕ݂ ܢܦ݂ܰܩܘ ܡܶܢ ܡܽܘܣܺܝܰܐ ܆ ܢܚܶܬ݂ܘ ܠܗܽܘܢ ܠܰܛܪܳܘܰܐܣ ܐܰܬ݂ܪܳܐ
                    .</p>
               </div>
               <div type="textpart" subtype="verse" n="9">
                  <p>ܘܰܒ݂ܚܶܙܘܳܐ ܕ݁ܠܺܠܝܳܐ ܆ ܐܶܬ݂ܚܙܺܝ ܠܦ݁ܰܘܠܳܘܣ ܐܰܝܟ݂ ܓ݁ܰܒ݂ܪܳܐ ܚܰܕ݂
                    ܡܰܩܶܕ݂ܳܘܢܺܝܰܐ ܇ ܕ݁ܩܳܐܶܡ ܘܒ݂ܳܥܶܐ ܡܶܢܶܗ ܟ݁ܰܕ݂ ܐܳܡܰܪ . ܕ݁ܬ݂ܳܐ ܠܡܰܩܶܕ݂ܳܘܢܺܝܰܐ
                    ܘܥܰܕ݁ܰܪܰܝܢܝ ܀.܀.܀܀</p>
               </div>
               <milestone unit="SyrChapter" n="16"/>
               <div type="textpart" subtype="verse" n="10">
                  <p>ܟ݁ܰܕ݂ ܕ݁ܶܝܢ ܚܙܳܐ ܦ݁ܰܘܠܳܘܣ ܗܳܢܳܐ ܚܶܙܘܳܐ ܆ ܡܶܚܕ݂ܳܐ ܨܒ݂ܰܝܢ
                    ܠܡܶܦ݁ܰܩ ܠܡܰܩܶܕ݂ܳܘܢܺܝܰܐ ܆ ܡܶܛܽܠ ܕ݁ܶܐܣܬ݁ܰܟ݁ܰܠܢ ܕ݁ܡܳܪܰܢ ܩܪܳܢ ܕ݁ܰܢܣܰܒ݁ܰܪ ܐܶܢܽܘܢ
                    .</p>
               </div>
               <div type="textpart" subtype="verse" n="11">
                  <p>ܘܰܪܕ݂ܰܝܢ ܡܶܢ ܛܪܳܘܰܐܣ ܘܰܬ݂ܪܰܨܢ ܠܣܰܡܳܬ݂ܪܰܩܺܐ . ܘܡܶܢ ܬ݁ܰܡܳܢ
                    ܠܝܰܘܡܳܐ ܐ̱ܚܪܺܢܳܐ ܆ ܐܶܬ݂ܰܝܢ ܠܢܶܐܰܦ݁ܳܘܠܺܝܣ ܡܕ݂ܺܝܢ̱ܬ݁ܳܐ ܆</p>
               </div>
               <div type="textpart" subtype="verse" n="12">
                  <p>ܘܡܶܢ ܬ݁ܰܡܳܢ ܠܦ݂ܺܝܠܺܝܦ݁ܳܘܣ ܇ ܕ݁ܗܺܝ ܗ̱ܺܝ ܪܺܫܳܐ ܕ݁ܡܰܩܶܕ݂ܳܘܢܺܝܰܐ
                    ܇ ܘܺܐܝܬ݂ܶܝܗ ܩܳܘܠܳܘܢܺܝܰܐ . ܗܘܰܝܢ ܕ݁ܶܝܢ ܒ݁ܳܗ ܒ݁ܗܳܕ݂ܶܐ ܡܕ݂ܺܝܢ̱ܬ݁ܳܐ ܝܰܘܡܳܬ݂ܳܐ̈
                    ܝܺܕ݂ܺܝܥܶܐ̈ .</p>
               </div>
               <div type="textpart" subtype="verse" n="13">
                  <p>ܘܰܢܦ݂ܰܩܢ ܒ݁ܝܰܘܡܳܐ ܕ݁ܫܰܒ݁ܬ݂ܳܐ ܠܒ݂ܰܪ ܡܶܢ ܬ݁ܰܪܥܳܐ
                    ܕ݁ܰܡܕ݂ܺܝܢ̱ܬ݁ܳܐ ܥܰܠ ܝܰܕ݂ ܢܰܗܪܳܐ ܆ ܡܶܛܽܠ ܕ݁ܬ݂ܰܡܳܢ ܡܶܬ݂ܚܙܶܐ ܗ̱ܘܳܐ ܒ݁ܶܝܬ݂ ܨܠܽܘܬ݂ܳܐ .
                    ܘܟ݂ܰܕ݂ ܝܺܬ݂ܶܒ݂ܢ ܆ ܡܡܰܠܠܺܝܢ ܗ̱ܘܰܝܢ ܥܰܡ ܢܶܫܶܐ̈ ܕ݁ܰܟ݂ܢܺܝܫܳܢ̈ ܗ̱ܘܰܝ̈ ܬ݁ܰܡܳܢ .</p>
               </div>
               <div type="textpart" subtype="verse" n="14">
                  <p>ܘܰܐܢ̱ܬ݁ܬ݂ܳܐ ܚܕ݂ܳܐ ܡܙܰܒ݁ܢܰܬ݂ ܐܰܪܓ݁ܘܳܢܳܐ ܁ ܕ݁ܕ݂ܳܚܠܳܐ ܗ̱ܘܳܬ݂
                    ܡܶܢ ܐܰܠܳܗܳܐ ܆ ܫܡܳܗ ܗܘܳܐ ܠܽܘܕ݂ܺܝܰܐ . ܡܶܢ ܬ݁ܶܐܘܰܛܺܝܪܰܐ ܡܕ݂ܺܝܢ̱ܬ݁ܳܐ . ܕ݁ܗܳܕ݂ܶܐ
                    ܦ݁ܬ݂ܰܚ ܠܶܒ݁ܳܗ ܡܳܪܰܢ ܆ ܘܫܳܡܥܳܐ ܗ̱ܘܳܬ݂ ܡܶܕ݁ܶܡ ܕ݁ܳܐܡܰܪ ܦ݁ܰܘܠܳܘܣ .</p>
               </div>
               <div type="textpart" subtype="verse" n="15">
                  <p>ܘܥܶܡܕ݁ܰܬ݂ ܗ̱ܘܳܬ݂ ܁ ܗܺܝ ܘܰܒ݂ܢܰܝ̈ ܒ݁ܰܝܬ݁ܳܗ . ܘܒ݂ܳܥܝܳܐ ܗ̱ܘܳܬ݂
                    ܡܶܢܰܢ ܘܳܐܡܪܳܐ . ܕ݁ܶܐܢ ܗܽܘ ܕ݁ܫܰܪܺܝܪܳܐܝܺܬ݂ ܬ݁ܟ݂ܺܝܠܺܝܢ ܐܢ̱ܬ݁ܽܘܢ ܕ݁ܗܰܝܡܢܶܬ݂ ܒ݁ܡܳܪܰܢ
                    ܆ ܬ݁ܰܘ ܫܪܰܘ ܠܟ݂ܽܘܢ ܒ݁ܒ݂ܰܝܬ݁ܝ . ܘܣܰܓ݁ܺܝ ܐܶܠܰܨܬ݂ܰܢ ܀</p>
               </div>
               <div type="textpart" subtype="verse" n="16">
                  <p>ܘܰܗܘܳܐ ܕ݁ܟ݂ܰܕ݂ ܐܳܙܺܠ̱ܝܢܰܢ ܠܒ݂ܶܝܬ݂ ܨܠܽܘܬ݂ܳܐ ܆ ܦ݁ܶܓ݂ܥܰܬ݂ ܒ݁ܰܢ
                    ܥܠܰܝܡܬ݂ܳܐ ܚܕ݂ܳܐ ܇ ܕ݁ܺܐܝܬ݂ ܗ̱ܘܳܐ ܠܳܗ ܪܽܘܚܳܐ ܕ݁ܩܶܨܡܶܐ̈ ܇ ܘܥܳܒ݂ܕ݁ܳܐ ܗ̱ܘܳܬ݂ ܠܡܳܪܶܝܗ̈
                    ܬ݁ܶܐܓ݂ܽܘܪܬ݁ܳܐ ܣܰܓ݁ܺܝܐܬ݂ܳܐ ܒ݁ܩܶܨܡܳܐ ܕ݁ܩܳܨܡܳܐ ܗ̱ܘܳܬ݂ .</p>
               </div>
               <div type="textpart" subtype="verse" n="17">
                  <p>ܘܳܐܬ݂ܝܳܐ ܗ̱ܘܳܬ݂ ܒ݁ܳܬ݂ܰܪ ܦ݁ܰܘܠܳܘܣ ܘܒ݂ܳܬ݂ܪܢ ܆ ܘܩܳܥܝܳܐ ܗ̱ܘܳܬ݂
                    ܘܳܐܡܪܳܐ . ܗܳܠܶܝܢ ܐ̱ܢܳܫܳܐ ܥܰܒ݂ܕ݁ܰܘܗ̱ܝ̈ ܐܶܢܽܘܢ ܕ݁ܰܐܠܳܗܳܐ ܡܪܰܝܡܳܐ ܆ ܘܰܡܣܰܒ݁ܪܺܝܢ
                    ܠܟ݂ܽܘܢ ܐܽܘܪܚܳܐ ܕ݁ܚܰܝܶܐ̈ .</p>
               </div>
               <div type="textpart" subtype="verse" n="18">
                  <p>ܘܗܳܟ݂ܰܢܳܐ ܥܳܒ݂ܕ݁ܳܐ ܗ̱ܘܳܬ݂ ܝܰܘܡܳܬ݂ܳܐ̈ ܣܰܓ݁ܺܝܶܐܐ̈ .
                    ܘܶܐܬ݁ܬ݁ܦ݂ܺܝܪ ܦ݁ܰܘܠܳܘܣ ܘܶܐܡܰܪ ܠܳܗ ܠܪܽܘܚܳܐ ܗܳܝ . ܦ݁ܳܩܶܕ݂ ܐ̱ܢܳܐ ܠܶܟ݂ܝ ܒ݁ܰܫܡܶܗ
                    ܕ݁ܝܶܫܽܘܥ ܡܫܺܝܚܳܐ ܆ ܕ݁ܬ݂ܶܦ݁ܩܺܝܢ ܡܶܢܳܗ . ܘܒ݂ܳܗ ܒ݁ܫܳܥܬ݂ܳܐ ܢܶܦ݂ܩܰܬ݂ .</p>
               </div>
               <div type="textpart" subtype="verse" n="19">
                  <p>ܘܟ݂ܰܕ݂ ܚܙܰܘ ܡܳܪܶܝܗ̈ ܕ݁ܰܢܦ݂ܰܩ ܠܶܗ ܡܶܢܳܗ ܣܰܒ݂ܪܳܐ
                    ܕ݁ܬ݂ܶܐܓ݂ܽܘܪܬ݁ܗܽܘܢ ܆ ܐܰܚܕ݁ܽܘܗ̱ܝ ܠܦ݁ܰܘܠܳܘܣ ܘܰܠܫܺܝܠܳܐ . ܘܰܢܓ݂ܰܕ݂ܘ ܐܰܝܬ݁ܺܝܘ ܐܶܢܽܘܢ
                    ܠܫܽܘܩܳܐ .</p>
               </div>
               <div type="textpart" subtype="verse" n="20">
                  <p>ܘܩܰܪܶܒ݂ܘ ܐܶܢܽܘܢ ܠܶܐܣܛܪܰܛܺܓ݂ܶܐ̈ ܘܰܠܪܺܫܶܐ̈ ܕ݁ܰܡܕ݂ܺܝܢ̱ܬ݁ܳܐ .
                    ܘܳܐܡܪܺܝܢ ܗ̱ܘܰܘ . ܕ݁ܗܳܠܶܝܢ ܐ̱ܢܳܫܳܐ ܡܕ݂ܰܠܚܺܝܢ ܠܳܗ ܠܰܡܕ݂ܺܝܢ̱ܬ݁ܰܢ ܆ ܡܶܛܽܠ
                    ܕ݁ܺܝܗܽܘܕ݂ܳܝܶܐ̈ ܐܶܢܽܘܢ .</p>
               </div>
               <div type="textpart" subtype="verse" n="21">
                  <p>ܘܡܰܟ݂ܪܙܺܝܢ ܠܰܢ ܥܝܳܕ݂ܶܐ̈ ܁ ܐܰܝܠܶܝܢ ܕ݁ܠܳܐ ܡܰܦ݁ܰܣ ܠܰܢ
                    ܠܰܡܩܰܒ݁ܳܠܽܘ ܘܰܠܡܶܥܒ݁ܰܕ݂ ܇ ܡܶܛܽܠ ܕ݁ܪܽܗ̱ܘܡܳܝܶܐ̈ ܚ̱ܢܰܢ .</p>
               </div>
               <div type="textpart" subtype="verse" n="22">
                  <p>ܘܟ݂ܶܢܫܳܐ ܣܰܓ݁ܺܝܳܐܐ ܐܶܬ݂ܟ݁ܰܢܰܫܘ ܥܠܰܝܗܽܘܢ . ܗܳܝܕ݁ܶܝܢ
                    ܐܶܣܛܪܰܛܺܓ݂ܶܐ̈ ܣܰܕ݁ܶܩܘ ܢܰܚܬ݁ܰܝܗܽܘܢ̈ ܆ ܘܰܦ݂ܩܰܕ݂ܘ ܁ ܕ݁ܰܢܢܰܓ݁ܕ݂ܽܘܢ ܐܶܢܽܘܢ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܢܰܓ݁ܶܕ݂ܘ ܐܶܢܽܘܢ ܣܰܓ݁ܺܝ ܆ ܐܰܪܡܺܝܘ ܐܶܢܽܘܢ ܒ݁ܶܝܬ݂
                    ܐܰܣܺܝܪܶܐ̈ . ܘܦ݂ܰܩܶܕ݂ܘ ܠܢܳܛܰܪ ܒ݁ܶܝܬ݂ ܐܰܣܺܝܪܶܐ̈ ܆ ܕ݁ܢܶܛܰܪ ܐܶܢܽܘܢ ܙܗܺܝܪܳܐܝܺܬ݂
                    .</p>
               </div>
               <div type="textpart" subtype="verse" n="24">
                  <p>ܗܽܘ ܕ݁ܶܝܢ ܟ݁ܰܕ݂ ܩܰܒ݁ܶܠ ܗܳܢܳܐ ܦ݁ܽܘܩܕ݁ܳܢܳܐ ܆ ܐܰܥܶܠ ܚܒ݂ܰܫ
                    ܐܶܢܽܘܢ ܒ݁ܒ݂ܰܝܬ݁ܳܐ ܓ݁ܰܘܳܝܳܐ ܕ݁ܒ݂ܶܝܬ݂ ܐܰܣܺܝܪܶܐ̈ . ܘܶܐܣܰܪ ܪܶܓ݂ܠܰܝܗܽܘܢ̈ ܒ݁ܣܰܕ݁ܳܐ
                    .</p>
               </div>
               <div type="textpart" subtype="verse" n="25">
                  <p>ܘܰܒ݂ܦ݂ܶܠܓ݂ܶܗ ܕ݁ܠܺܠܝܳܐ ܆ ܦ݁ܰܘܠܳܘܣ ܘܫܺܝܠܳܐ ܡܨܰܠܶܝܢ ܗ̱ܘܰܘ
                    ܘܰܡܫܰܒ݁ܚܺܝܢ ܗ̱ܘܰܘ ܠܰܐܠܳܗܳܐ . ܘܫܳܡܥܺܝܢ ܗ̱ܘܰܘ ܠܗܽܘܢ ܐܰܣܺܝܪܶܐ̈ .</p>
               </div>
               <div type="textpart" subtype="verse" n="26">
                  <p>ܘܡܶܢ ܫܶܠܝܳܐ ܙܰܘܥܳܐ ܪܰܒ݁ܳܐ ܗܘܳܐ . ܘܶܐܬ݁ܬ݁ܙܺܝܥ ܫܶܬ݂ܶܐܣܶܐ̈
                    ܕ݁ܒ݂ܶܝܬ݂ ܐܰܣܺܝܪܶܐ̈ . ܘܶܐܬ݂ܦ݁ܬ݂ܰܚܘ ܡܶܚܕ݂ܳܐ ܬ݁ܰܪܥܶܐ̈ ܟ݁ܽܠܗܽܘܢ . ܘܰܐܣܽܘܪܰܝܗܽܘܢ̈
                    ܕ݁ܟ݂ܽܠܗܽܘܢ ܐܶܫܬ݁ܪܺܝܘ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܐܶܬ݁ܬ݁ܥܺܝܪ ܢܳܛܰܪ ܒ݁ܶܝܬ݂ ܐܰܣܺܝܪܶܐ̈ ܇ ܘܰܚܙܳܐ
                    ܕ݁ܰܦ݂ܬ݂ܺܝܚܺܝܢ ܬ݁ܰܪܥܶܐ̈ ܕ݁ܒ݂ܶܝܬ݂ ܐܰܣܺܝܪܶܐ̈ ܆ ܢܣܰܒ݂ ܣܰܦ݂ܣܺܪܳܐ ܘܰܒ݂ܥܳܐ ܁ ܕ݁ܢܶܩܛܽܘܠ
                    ܢܰܦ݂ܫܶܗ ܇ ܡܶܛܽܠ ܕ݁ܣܳܒ݂ܰܪ ܗ̱ܘܳܐ ܕ݁ܰܥܪܰܩܘ ܠܗܽܘܢ ܐܰܣܺܝܪܶܐ̈ .</p>
               </div>
               <div type="textpart" subtype="verse" n="28">
                  <p>ܘܰܩܪܳܝܗ̱ܝ ܦ݁ܰܘܠܳܘܣ ܒ݁ܩܳܠܳܐ ܪܳܡܳܐ ܘܶܐܡܰܪ ܠܶܗ . ܠܳܐ ܬ݁ܶܥܒ݁ܶܕ݂
                    ܠܢܰܦ݂ܫܳܟ݂ ܡܶܕ݁ܶܡ ܕ݁ܒ݂ܺܝܫ ܇ ܡܶܛܽܠ ܕ݁ܟ݂ܽܠܰܢ ܗܳܪܟ݁ܳܐ ܚܢܰܢ .</p>
               </div>
               <div type="textpart" subtype="verse" n="29">
                  <p>ܘܰܐܢܗܰܪ ܠܶܗ ܫܪܳܓ݂ܳܐ ܘܰܫܘܰܪ ܘܥܰܠ ܟ݁ܰܕ݂ ܪܳܐܶܬ݂ . ܘܰܢܦ݂ܰܠ ܥܰܠ
                    ܪܶܓ݂ܠܰܝܗܽܘܢ̈ ܕ݁ܦ݁ܰܘܠܳܘܣ ܘܰܕ݂ܫܺܝܠܳܐ .</p>
               </div>
               <div type="textpart" subtype="verse" n="30">
                  <p>ܘܰܐܦ݁ܶܩ ܐܶܢܽܘܢ ܠܒ݂ܰܪ . ܘܶܐܡܰܪ ܗ̱ܘܳܐ ܠܗܽܘܢ . ܡܳܪܰܝ̈ ܆ ܡܳܢܳܐ
                    ܘܳܠܶܐ ܠܺܝ ܠܡܶܥܒ݁ܰܕ݂ ܐܰܝܟ݂ ܕ݁ܺܐܚܶܐ .</p>
               </div>
               <div type="textpart" subtype="verse" n="31">
                  <p>ܘܗܶܢܽܘܢ ܐܳܡܪܺܝܢ ܗ̱ܘܰܘ ܠܶܗ . ܗܰܝܡܶܢ ܒ݁ܡܳܪܰܢ ܝܶܫܽܘܥ ܡܫܺܝܚܳܐ ܆
                    ܘܬ݂ܺܚܶܐ ܐܰܢ̱ܬ݁ ܘܒ݂ܰܝܬ݁ܳܟ݂ .</p>
               </div>
               <div type="textpart" subtype="verse" n="32">
                  <p>ܘܡܰܠܶܠܘ ܥܰܡܶܗ ܡܶܠܬ݂ܳܐ ܕ݁ܡܳܪܝܳܐ ܘܥܰܡ ܟ݁ܽܠܗܽܘܢ ܒ݁ܢܰܝ̈ ܒ݁ܰܝܬ݁ܶܗ
                    .</p>
               </div>
               <div type="textpart" subtype="verse" n="33">
                  <p>ܘܒ݂ܳܗ ܒ݁ܫܳܥܬ݂ܳܐ ܒ݁ܶܗ ܒ݁ܠܺܠܝܳܐ ܆ ܕ݁ܒ݂ܰܪ ܐܰܣܚܺܝ ܐܶܢܽܘܢ ܡܶܢ
                    ܢܶܓ݂ܕ݁ܗܽܘܢ . ܘܒ݂ܰܪ ܫܳܥܬ݂ܶܗ ܥܡܰܕ݂ ܁ ܗܽܘ ܘܰܒ݂ܢܰܝ̈ ܒ݁ܰܝܬ݁ܶܗ ܟ݁ܽܠܗܽܘܢ .</p>
               </div>
               <div type="textpart" subtype="verse" n="34">
                  <p>ܘܰܕ݂ܒ݂ܰܪ ܐܰܣܶܩ ܐܶܢܽܘܢ ܠܒ݂ܰܝܬ݁ܶܗ . ܘܣܳܡ ܠܗܽܘܢ ܦ݁ܳܬ݂ܽܘܪܳܐ .
                    ܘܪܳܘܶܙ ܗ̱ܘܳܐ ܁ ܗܽܘ ܘܰܒ݂ܢܰܝ̈ ܒ݁ܰܝܬ݁ܶܗ ܒ݁ܗܰܝܡܳܢܽܘܬ݂ܳܐ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="35">
                  <p>ܘܟ݂ܰܕ݂ ܗܘܳܐ ܨܰܦ݂ܪܳܐ ܆ ܫܰܕ݁ܰܪܘ ܐܶܣܛܪܰܛܺܓ݂ܶܐ̈ ܠܫܳܩܠܰܝ̈
                    ܫܰܒ݂ܛܶܐ̈ ܆ ܕ݁ܢܺܐܡܪܽܘܢ ܠܪܰܒ݁ ܐܰܣܺܝܪܶܐ̈ . ܫܪܺܝ ܠܗܳܠܶܝܢ ܐ̱ܢܳܫܳܐ .</p>
               </div>
               <div type="textpart" subtype="verse" n="36">
                  <p>ܘܟ݂ܰܕ݂ ܫܡܰܥ ܪܰܒ݁ ܒ݁ܶܝܬ݂ ܐܰܣܺܝܪܶܐ̈ ܆ ܥܰܠ ܐܶܡܰܪ ܠܶܗ ܗܺܝ ܗܳܕ݂ܶܐ
                    ܡܶܠܬ݂ܳܐ ܠܦ݁ܰܘܠܳܘܣ . ܕ݁ܫܰܕ݁ܰܪܘ ܐܶܣܛܪܰܛܺܓ݂ܶܐ̈ ܆ ܐܰܝܟ݂ ܕ݁ܬ݂ܶܫܬ݁ܪܽܘܢ . ܘܗܳܫܳܐ ܦ݁ܽܘܩܘ
                    ܙܶܠܘ ܒ݁ܰܫܠܳܡܳܐ .</p>
               </div>
               <div type="textpart" subtype="verse" n="37">
                  <p>ܐܳܡܰܪ ܠܶܗ ܦ݁ܰܘܠܳܘܣ . ܕ݁ܠܳܐ ܣܰܟ݂ܠܽܘ ܢܰܓ݁ܕ݂ܽܘܢ ܠܥܺܝܢ ܥܳܠܡܳܐ
                    ܟ݁ܽܠܶܗ ܠܐ̱ܢܳܫܳܐ ܪܽܗ̱ܘܡܳܝܶܐ̈ . ܘܰܐܪܡܝܽܘܢ ܒ݁ܶܝܬ݂ ܐܰܣܺܝܪܶܐ̈ ܇ ܘܗܳܫܳܐ ܡܰܛܫܝܳܐܝܺܬ݂
                    ܡܰܦ݁ܩܺܝܢ ܠܰܢ . ܠܳܐ ܓ݁ܶܝܪ . ܐܶܠܳܐ ܗܶܢܽܘܢ ܢܺܐܬ݂ܽܘܢ ܢܰܦ݁ܩܽܘܢܳܢ .</p>
               </div>
               <div type="textpart" subtype="verse" n="38">
                  <p>ܘܶܐܙܰܠܘ ܫܳܩܠܰܝ̈ ܫܰܒ݂ܛܶܐ̈ ܆ ܘܶܐܡܰܪܘ ܠܶܐܣܛܪܰܛܺܓ݂ܶܐ̈ ܡܶܠܶܐ̈
                    ܗܳܠܶܝܢ ܕ݁ܶܐܬ݂ܶܐܡܰܪ ܠܗܽܘܢ . ܘܟ݂ܰܕ݂ ܫܡܰܥܘ ܕ݁ܪܽܗ̱ܘܡܳܝܶܐ̈ ܐܶܢܽܘܢ ܆ ܕ݁ܚܶܠܘ .</p>
               </div>
               <div type="textpart" subtype="verse" n="39">
                  <p>ܘܶܐܬ݂ܰܘ ܠܘܳܬ݂ܗܽܘܢ ܘܰܒ݂ܥܰܘ ܡܶܢܗܽܘܢ ܆ ܕ݁ܢܶܦ݁ܩܽܘܢ ܘܰܢܫܰܢܽܘܢ
                    ܠܗܽܘܢ ܡܶܢ ܡܕ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="40">
                  <p>ܘܟ݂ܰܕ݂ ܢܦ݂ܰܩܘ ܡܶܢ ܒ݁ܶܝܬ݂ ܐܰܣܺܝܪܶܐ̈ ܆ ܥܰܠܘ ܠܘܳܬ݂ ܠܽܘܕ݂ܺܝܰܐ .
                    ܘܰܚܙܰܘ ܬ݁ܰܡܳܢ ܠܰܐܚܶܐ̈ ܘܒ݂ܰܝܰܐܘ ܐܶܢܽܘܢ . ܘܰܢܦ݂ܰܩܘ .</p>
               </div>
            </div>
            <div type="textpart" subtype="chapter" n="17">
               <div type="textpart" subtype="verse" n="1">
                  <p>ܘܰܥܒ݂ܰܪܘ ܥܰܠ ܐܰܡܦ݂ܺܝܦ݁ܳܘܠܺܝܣ ܘܰܐܦ݁ܳܠܳܘܢܺܝܰܐ ܡܕ݂ܺܝܢܳܬ݂ܳܐ̈ ܀
                    ܘܶܐܬ݂ܰܘ ܠܬ݂ܶܣܰܠܳܘܢܺܝܩܺܐ ܇ ܐܰܝܟ݁ܳܐ ܕ݁ܺܐܝܬ݂ ܗ̱ܘܳܐ ܟ݁ܢܽܘܫܬ݁ܳܐ ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="2">
                  <p>ܘܥܰܠ ܦ݁ܰܘܠܳܘܣ ܁ ܐܰܝܟ݁ܰܢܳܐ ܕ݁ܰܡܥܳܕ݂ ܗ̱ܘܳܐ ܂ ܠܘܳܬ݂ܗܽܘܢ .
                    ܘܫܰܒ݁ܶܐ̈ ܬ݁ܠܳܬ݂ ܡܰܠܶܠ ܥܰܡܗܽܘܢ ܡܶܢ ܟ݁ܬ݂ܳܒ݂ܶܐ̈ ܆</p>
               </div>
               <div type="textpart" subtype="verse" n="3">
                  <p>ܟ݁ܰܕ݂ ܡܦ݂ܰܫܶܩ ܗ̱ܘܳܐ ܘܰܡܚܰܘܶܐ ܇ ܕ݁ܰܥܬ݂ܺܝܕ݂ ܗ̱ܘܳܐ ܡܫܺܝܚܳܐ
                    ܕ݁ܢܶܚܰܫ ܘܕ݂ܰܢܩܽܘܡ ܡܶܢ ܒ݁ܶܝܬ݂ ܡܺܝܬ݂ܶܐ̈ . ܘܗܽܘܝܽܘ ܝܶܫܽܘܥ ܡܫܺܝܚܳܐ ܗܳܢܳܐ ܕ݁ܰܡܣܰܒ݁ܰܪ
                    ܐ̱ܢܳܐ ܠܟ݂ܽܘܢ .</p>
               </div>
               <div type="textpart" subtype="verse" n="4">
                  <p>ܘܐ̱ܢܳܫܺܝܢ̈ ܡܶܢܗܽܘܢ ܗܰܝܡܶܢܘ ܘܰܢܩܶܦ݂ܘ ܠܦ݁ܰܘܠܳܘܣ ܘܰܠܫܺܝܠܳܐ .
                    ܘܣܰܓ݁ܺܝܶܐܐ̈ ܡܶܢ ܝܰܘܢܳܝܶܐ̈ ܁ ܐܰܝܠܶܝܢ ܕ݁ܕ݂ܳܚܠܺܝܢ ܗ̱ܘܰܘ ܡܶܢ ܐܰܠܳܗܳܐ . ܘܳܐܦ݂ ܢܶܫܶܐ̈
                    ܝܺܕ݂ܺܝܥܳܬ݂ܳܐ̈ ܠܳܐ ܙܥܽܘܪܝܳܢ̈ .</p>
               </div>
               <div type="textpart" subtype="verse" n="5">
                  <p>ܘܰܚܣܰܡܘ ܗ̱ܘܰܘ ܝܺܗܽܘܕ݂ܳܝܶܐ̈ ܘܰܐܩܶܦ݂ܘ ܠܗܽܘܢ ܐ̱ܢܳܫܳܐ ܒ݁ܺܝܫܶܐ̈
                    ܡܶܢ ܫܽܘܩܶܐ̈ ܕ݁ܰܡܕ݂ܺܝܢ̱ܬ݁ܳܐ . ܘܰܥܒ݂ܰܕ݂ܘ ܐܳܟ݂ܠܳܘܣ ܣܰܓ݁ܺܝܳܐܐ . ܘܕ݂ܰܠܰܚܘ ܗ̱ܘܰܘ
                    ܠܰܡܕ݂ܺܝܢ̱ܬ݁ܳܐ . ܘܶܐܬ݂ܰܘ ܘܩܳܡܘ ܠܗܽܘܢ ܥܰܠ ܒ݁ܰܝܬ݁ܶܗ ܕ݁ܺܐܝܰܣܳܘܢ . ܘܒ݂ܳܥܶܝܢ ܗ̱ܘܰܘ ܆
                    ܕ݁ܢܰܦ݁ܩܽܘܢ ܐܶܢܽܘܢ ܡܶܢ ܬ݁ܰܡܳܢ ܇ ܘܢܰܫܠܡܽܘܢ ܐܶܢܽܘܢ ܠܳܐܟ݂ܠܳܘܣ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܠܳܐ ܐܶܫܟ݁ܰܚܘ ܐܶܢܽܘܢ ܬ݁ܰܡܳܢ ܆ ܓ݁ܰܪܽܘܗ̱ܝ ܗ̱ܘܰܘ ܠܺܐܝܰܣܳܘܢ
                    ܘܠܰܐܚܶܐ̈ ܕ݁ܺܐܝܬ݂ ܗ̱ܘܰܘ ܬ݁ܰܡܳܢ . ܘܰܐܝܬ݁ܺܝܘ ܐܶܢܽܘܢ ܠܘܳܬ݂ ܪܺܫܶܐ̈ ܕ݁ܰܡܕ݂ܺܝܢ̱ܬ݁ܳܐ ܇
                    ܟ݁ܰܕ݂ ܩܳܥܶܝܢ ܗ̱ܘܰܘ ܇ ܕ݁ܗܳܠܶܝܢ ܐܶܢܽܘܢ ܕ݁ܰܠܟ݂ܽܠܳܗ ܐܰܪܥܳܐ ܕ݁ܰܠܰܚܘ . ܘܗܳܐ ܬ݁ܽܘܒ݂
                    ܠܗܳܪܟ݁ܳܐ ܐܶܬ݂ܰܘ .</p>
               </div>
               <div type="textpart" subtype="verse" n="7">
                  <p>ܘܰܡܩܰܒ݁ܠܳܢܗܽܘܢ ܗܳܢܰܘ ܐܺܝܰܣܳܘܢ . ܘܟ݂ܽܠܗܽܘܢ ܗܳܠܶܝܢ ܠܽܘܩܒ݂ܰܠ
                    ܦ݁ܽܘܩܕ݁ܳܢܰܘܗ̱ܝ̈ ܕ݁ܩܶܣܰܪ ܩܳܝܡܺܝܢ ܇ ܟ݁ܰܕ݂ ܐܳܡܪܺܝܢ . ܕ݁ܺܐܝܬ݂ ܡܰܠܟ݁ܳܐ ܐ̱ܚܪܺܢܳܐ ܁
                    ܝܶܫܽܘܥ .</p>
               </div>
               <div type="textpart" subtype="verse" n="8">
                  <p>ܐܶܬ݁ܕ݁ܰܠܰܚܘ ܕ݁ܶܝܢ ܪܺܫܶܐ̈ ܕ݁ܰܡܕ݂ܺܝܢ̱ܬ݁ܳܐ ܘܟ݂ܽܠܶܗ ܥܰܡܳܐ ܆ ܟ݁ܰܕ݂
                    ܫܡܰܥܘ ܗܳܠܶܝܢ .</p>
               </div>
               <div type="textpart" subtype="verse" n="9">
                  <p>ܘܰܢܣܰܒ݂ܘ ܥܰܪܳܒ݂ܶܐ̈ ܡܶܢ ܐܺܝܰܣܳܘܢ ܘܳܐܦ݂ ܡܶܢ ܐܰܚܶܐ̈ ܆ ܘܗܳܝܕ݁ܶܝܢ
                    ܫܪܰܘ ܐܶܢܽܘܢ ܀.܀.܀܀</p>
               </div>
               <milestone unit="SyrChapter" n="17"/>
               <div type="textpart" subtype="verse" n="10">
                  <p>ܐܰܚܶܐ̈ ܕ݁ܶܝܢ ܒ݁ܰܪ ܫܳܥܬ݂ܶܗ ܒ݁ܶܗ ܒ݁ܠܺܠܝܳܐ ܆ ܫܪܰܘ ܠܦ݁ܰܘܠܳܘܣ
                    ܘܰܠܫܺܝܠܳܐ ܠܒ݂ܶܪܳܘܰܐܐ ܡܕ݂ܺܝܢ̱ܬ݁ܳܐ . ܘܟ݂ܰܕ݂ ܐܶܬ݂ܰܘ ܠܬ݂ܰܡܳܢ ܆ ܥܳܐܠܺܝܢ ܗ̱ܘܰܘ
                    ܠܰܟ݂ܢܽܘܫܬ݁ܳܐ ܕ݁ܺܝܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="11">
                  <p>ܚܺܐܪܳܝܺܝܢ̈ ܗ̱ܘܰܘ ܓ݁ܶܝܪ ܗܳܢܽܘܢ ܝܺܗܽܘܕ݂ܳܝܶܐ̈ ܕ݁ܬ݂ܰܡܳܢ ܆ ܡܶܢ
                    ܝܺܗܽܘܕ݂ܳܝܶܐ̈ ܗܳܢܽܘܢ ܕ݁ܺܐܝܬ݂ ܗ̱ܘܰܘ ܒ݁ܬ݂ܶܣܰܠܳܘܢܺܝܩܺܐ . ܘܫܳܡܥܺܝܢ ܗ̱ܘܰܘ ܡܶܢܗܽܘܢ
                    ܡܶܠܬ݂ܳܐ ܟ݁ܽܠܝܽܘܡ ܚܳܕ݂ܝܳܐܝܺܬ݂ ܆ ܟ݁ܰܕ݂ ܡܦ݂ܰܪܫܺܝܢ ܗ̱ܘܰܘ ܡܶܢ ܟ݁ܬ݂ܳܒ݂ܶܐ̈ ܂ ܕ݁ܶܐܢ
                    ܗܳܠܶܝܢ ܗܳܟ݂ܰܢܳܐ ܐܺܝܬ݂ܰܝܗܶܝܢ .</p>
               </div>
               <div type="textpart" subtype="verse" n="12">
                  <p>ܘܣܰܓ݁ܺܝܶܐܐ̈ ܡܶܢܗܽܘܢ ܗܰܝܡܶܢܘ . ܘܗܳܟ݂ܰܢܳܐ ܐܳܦ݂ ܡܶܢ ܝܰܘܢܳܝܶܐ̈ ܆
                    ܓ݁ܰܒ݂ܪܶܐ̈ ܣܰܓ݁ܺܝܶܐܐ̈ ܘܢܶܫܶܐ̈ ܝܺܕ݂ܺܝܥܳܬ݂ܳܐ̈ .</p>
               </div>
               <div type="textpart" subtype="verse" n="13">
                  <p>ܘܟ݂ܰܕ݂ ܝܕ݂ܰܥܘ ܗܳܢܽܘܢ ܝܺܗܽܘܕ݂ܳܝܶܐ̈ ܕ݁ܡܶܢ ܬ݂ܶܣܰܠܳܘܢܺܝܩܺܐ :
                    ܕ݁ܡܶܠܬ݂ܶܗ ܕ݁ܰܐܠܳܗܳܐ ܐܶܬ݂ܟ݁ܰܪܙܰܬ݂ ܡܶܢ ܦ݁ܰܘܠܳܘܣ ܒ݁ܒ݂ܶܪܳܘܰܐܐ ܡܕ݂ܺܝܢ̱ܬ݁ܳܐ ܆ ܐܶܬ݂ܰܘ
                    ܐܳܦ݂ ܠܬ݂ܰܡܳܢ . ܘܠܳܐ ܫܠܺܝܘ ܠܰܡܙܳܥܽܘ ܘܠܰܡܕ݂ܰܠܳܚܽܘ ܠܐ̱ܢܳܫܽܘܬ݂ܳܐ .</p>
               </div>
               <div type="textpart" subtype="verse" n="14">
                  <p>ܘܰܠܦ݁ܰܘܠܳܘܣ ܫܪܰܐܘܽܗ̱ܝ ܐܰܚܶܐ̈ ܆ ܕ݁ܢܶܚܽܘܬ݂ ܠܶܗ ܠܝܰܡܳܐ . ܘܩܰܘܺܝ
                    ܗ̱ܘܳܐ ܒ݁ܳܗ ܒ݁ܰܡܕ݂ܺܝܢ̱ܬ݁ܳܐ ܗܳܝ ܆ ܫܺܝܠܳܐ ܘܛܺܝܡܳܬ݂ܶܐܳܘܣ .</p>
               </div>
               <div type="textpart" subtype="verse" n="15">
                  <p>ܘܗܳܢܽܘܢ ܕ݁ܶܐܬ݂ܠܰܘܺܝܘ ܠܶܗ ܠܦ݁ܰܘܠܳܘܣ ܆ ܐܶܬ݂ܰܘ ܥܰܡܶܗ ܥܕ݂ܰܡܳܐ
                    ܠܰܐܬ݂ܺܢܳܘܣ ܡܕ݂ܺܝܢ̱ܬ݁ܳܐ . ܘܟ݂ܰܕ݂ ܢܳܦ݂ܩܺܝܢ ܡܶܢ ܨܶܐܕ݂ܰܘܗ̱ܝ ܆ ܩܰܒ݁ܶܠܘ ܡܶܢܶܗ
                    ܐܶܓ݁ܰܪܬ݁ܳܐ ܠܘܳܬ݂ ܫܺܝܠܳܐ ܘܛܺܝܡܳܬ݂ܶܐܳܘܣ ܆ ܕ݁ܒ݂ܰܥܓ݂ܰܠ ܢܺܐܙܽܠ̱ܘܢ ܠܘܳܬ݂ܶܗ .</p>
               </div>
               <div type="textpart" subtype="verse" n="16">
                  <p>ܗܽܘ ܕ݁ܶܝܢ ܦ݁ܰܘܠܳܘܣ ܟ݁ܰܕ݂ ܡܩܰܘܶܐ ܗ̱ܘܳܐ ܒ݁ܰܐܬ݂ܺܢܶܘܣ ܆
                    ܡܶܬ݂ܡܰܪܡܰܪ ܗ̱ܘܳܐ ܒ݁ܪܽܘܚܶܗ ܇ ܟ݁ܰܕ݂ ܚܳܙܶܐ ܗ̱ܘܳܐ ܕ݁ܰܡܕ݂ܺܝܢ̱ܬ݁ܳܐ ܟ݁ܽܠܳܗ ܡܰܠܝܳܐ
                    ܦ݁ܬ݂ܰܟ݂ܪܶܐ̈ .</p>
               </div>
               <div type="textpart" subtype="verse" n="17">
                  <p>ܘܰܡܡܰܠܶܠ ܗ̱ܘܳܐ ܒ݁ܰܟ݂ܢܽܘܫܬ݁ܳܐ ܥܰܡ ܝܺܗܽܘܕ݂ܳܝܶܐ̈ ܘܥܰܡ ܐܰܝܠܶܝܢ
                    ܕ݁ܕ݂ܳܚܠܺܝܢ ܡܶܢ ܐܰܠܳܗܳܐ ܇ ܘܰܒ݂ܫܽܘܩܳܐ ܥܰܡ ܐܰܝܠܶܝܢ ܕ݁ܡܶܣܬ݁ܰܩܒ݁ܠܺܝܢ ܗ̱ܘܰܘ ܟ݁ܽܠܝܽܘܡ
                    .</p>
               </div>
               <div type="textpart" subtype="verse" n="18">
                  <p>ܘܳܐܦ݂ ܦ݁ܺܝܠܳܣܳܘܦ݂ܶܐ̈ ܕ݁ܡܶܢ ܝܽܘܠܦ݁ܳܢܶܗ ܕ݁ܶܐܦ݁ܺܝܩܳܘܪܳܣ ܁
                    ܘܰܐ̱ܚܪܳܢܶܐ̈ ܕ݁ܡܶܬ݂ܩܪܶܝܢ ܣܛܳܘܐܝܺܩܳܘ ܆ ܕ݁ܳܪܫܺܝܢ ܗ̱ܘܰܘ ܥܰܡܶܗ . ܘܐ̱ܢܳܫ ܐ̱ܢܳܫ ܡܶܢܗܽܘܢ
                    ܐܳܡܪܺܝܢ ܗ̱ܘܰܘ ܆ ܡܳܢܳܐ ܨܳܒ݂ܶܐ ܗܳܢܳܐ ܡܠܰܩܶܛ ܡܶܠܶܐ̈ . ܘܰܐ̱ܚܪܳܢܶܐ̈ ܐܳܡܪܺܝܢ ܗ̱ܘܰܘ ܆
                    ܕ݁ܰܐܠܳܗܶܐ̈ ܢܽܘܟ݂ܪܳܝܶܐ̈ ܡܰܟ݂ܪܶܙ . ܡܶܛܽܠ ܕ݁ܰܠܝܶܫܽܘܥ ܘܠܰܩܝܳܡܬ݁ܶܗ ܡܰܟ݂ܪܶܙ ܗ̱ܘܳܐ
                    ܠܗܽܘܢ .</p>
               </div>
               <div type="textpart" subtype="verse" n="19">
                  <p>ܘܰܐܚܕ݁ܽܘܗ̱ܝ ܘܰܐܝܬ݁ܝܽܘܗ̱ܝ ܠܒ݂ܶܝܬ݂ ܕ݁ܺܝܢܳܐ ܕ݁ܡܶܬ݂ܩܪܶܐ ܐܰܪܺܝܳܘܣ
                    ܦ݁ܰܓ݂ܳܘܣ ܇ ܟ݁ܰܕ݂ ܐܳܡܪܺܝܢ ܠܶܗ . ܡܶܫܟ݁ܚܺܝܢܰܢ ܠܡܶܕ݁ܰܥ ܡܳܢܰܘ ܗܳܢܳܐ ܝܽܘܠܦ݁ܳܢܳܐ
                    ܚܰܕ݂̱ܬ݂ܳܐ ܕ݁ܡܰܟ݂ܪܶܙ ܐܰܢ̱ܬ݁ .</p>
               </div>
               <div type="textpart" subtype="verse" n="20">
                  <p>ܡܶܠܶܐ̈ ܓ݁ܶܝܪ ܢܽܘܟ݂ܪܳܝܳܬ݂ܳܐ̈ ܙܳܪܰܥ ܐܰܢ̱ܬ݁ ܒ݁ܡܰܫܡܰܥܬ݂ܰܢ .
                    ܘܨܳܒ݂ܶܝܢܰܢ ܠܡܶܕ݁ܰܥ ܡܳܢܳܐ ܐܶܢܶܝܢ̈ ܗܳܠܶܝܢ .</p>
               </div>
               <div type="textpart" subtype="verse" n="21">
                  <p>ܐܰܬ݂ܺܢܳܝܶܐ̈ ܕ݁ܶܝܢ ܟ݁ܽܠܗܽܘܢ ܘܰܐܝܠܶܝܢ ܕ݁ܳܐܬ݂ܶܝܢ ܠܬ݂ܰܡܳܢ
                    ܢܽܘܟ݂ܪܳܝܶܐ̈ ܆ ܥܰܠ ܡܶܕ݁ܶܡ ܐ̱ܚܪܺܝܢ ܠܳܐ ܒ݁ܛܺܝܠ ܠܗܽܘܢ ܆ ܐܶܠܳܐ ܠܡܺܐܡܰܪ ܘܰܠܡܶܫܡܰܥ
                    ܡܶܕ݁ܶܡ ܚܕ݂ܶܬ݂ ܀</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܩܳܡ ܦ݁ܰܘܠܳܘܣ ܒ݁ܰܐܪܺܝܳܘܣ ܦ݁ܰܓ݂ܳܘܣ ܆ ܐܶܡܰܪ . ܓ݁ܰܒ݂ܪܶܐ̈
                    ܐܰܬ݂ܺܢܳܝܶܐ̈ ܆ ܚܳܙܶܐ ܐ̱ܢܳܐ ܠܟ݂ܽܘܢ ܆ ܕ݁ܰܒ݂ܟ݂ܽܠܗܶܝܢ ܝܰܬ݁ܺܝܪܺܝܢ ܐܢ̱ܬ݁ܽܘܢ ܒ݁ܕ݂ܶܚܠܰܬ݂
                    ܫܺܐܕ݂ܶܐ̈ .</p>
               </div>
               <div type="textpart" subtype="verse" n="23">
                  <p>ܟ݁ܰܕ݂ ܓ݁ܶܝܪ ܡܶܬ݂ܟ݁ܪܶܟ݂ ܗ̱ܘܺܝܬ݂ ܘܚܳܙܶܐ ܗ̱ܘܺܝܬ݂ ܒ݁ܶܝܬ݂
                    ܕ݁ܶܚܠܳܬ݂ܟ݂ܽܘܢ̈ ܆ ܐܶܫܟ݁ܚܶܬ݂ ܥܠܳܬ݂ܳܐ ܚܕ݂ܳܐ ܇ ܕ݁ܰܟ݂ܬ݂ܺܝܒ݂ ܗ̱ܘܳܐ ܥܠܶܝܗ . ܕ݁ܰܐܠܳܗܳܐ
                    ܓ݁ܢܺܝܙܳܐ . ܗܰܘ ܗܳܟ݂ܺܝܠ ܕ݁ܟ݂ܰܕ݂ ܠܳܐ ܝܳܕ݂ܥܺܝܢ ܐܢ̱ܬ݁ܽܘܢ ܕ݁ܳܚܠܺܝܢ ܐܢ̱ܬ݁ܽܘܢ ܠܶܗ ܆ ܠܶܗ
                    ܠܗܳܢܳܐ ܐܶܢܳܐ ܡܣܰܒ݁ܰܪ ܐ̱ܢܳܐ ܠܟ݂ܽܘܢ .</p>
               </div>
               <div type="textpart" subtype="verse" n="24">
                  <p>ܐܰܠܳܗܳܐ ܓ݁ܶܝܪ ܕ݁ܰܥܒ݂ܰܕ݂ ܥܳܠܡܳܐ ܘܟ݂ܽܠ ܡܳܐ ܕ݁ܺܐܝܬ݂ ܒ݁ܶܗ :
                    ܘܗܽܘܝܽܘ ܡܳܪܳܐ ܕ݁ܰܫܡܰܝܳܐ ܘܕ݂ܰܐܪܥܳܐ ܆ ܒ݁ܗܰܝܟ݁ܠܶܐ̈ ܕ݁ܰܥܒ݂ܳܕ݂ ܐܺܝܕ݂ܰܝܳܐ̈ ܂ ܠܳܐ ܫܳܪܶܐ
                    .</p>
               </div>
               <div type="textpart" subtype="verse" n="25">
                  <p>ܘܠܳܐ ܡܶܫܬ݁ܰܡܰܫ ܡܶܢ ܐܺܝܕ݂ܰܝ̈ ܒ݁ܢܰܝܢܳܫܳܐ̈ . ܘܥܰܠ ܡܶܕ݁ܶܡ ܠܳܐ
                    ܣܢܺܝܩ . ܡܶܛܽܠ ܕ݁ܗܽܘ ܝܰܗ̱ܒ݂ ܠܟ݂ܽܠܢܳܫ ܚܰܝܶܐ̈ ܘܢܰܦ݂ܫܳܐ .</p>
               </div>
               <div type="textpart" subtype="verse" n="26">
                  <p>ܘܡܶܢ ܚܰܕ݂ ܕ݁ܶܡ ܥܒ݂ܰܕ݂ ܥܳܠܡܳܐ ܟ݁ܽܠܶܗ ܕ݁ܰܒ݂ܢܰܝܢܳܫܳܐ̈ ܆
                    ܕ݁ܢܶܗܘܽܘܢ ܥܳܡܪܺܝܢ ܥܰܠ ܐܰܦ݁ܰܝ̈ ܐܰܪܥܳܐ ܟ݁ܽܠܳܗ . ܘܦ݂ܰܪܶܫ ܙܰܒ݂ܢܶܐ̈ ܒ݁ܦ݂ܽܘܩܕ݁ܳܢܶܗ .
                    ܘܣܳܡ ܬ݁ܚܽܘܡܶܐ̈ ܕ݁ܥܽܘܡܪܳܐ ܕ݁ܰܒ݂ܢܰܝܢܳܫܳܐ̈ ܆</p>
               </div>
               <div type="textpart" subtype="verse" n="27">
                  <p>ܕ݁ܢܶܗܘܽܘܢ ܒ݁ܳܥܶܝܢ ܠܰܐܠܳܗܳܐ ܘܰܡܥܰܩܒ݂ܺܝܢ ܇ ܘܡܶܢ ܒ݁ܶܪܝܳܬ݂ܶܗ̈
                    ܡܶܫܟ݁ܚܺܝܢ ܠܶܗ . ܡܶܛܽܠ ܕ݁ܳܐܦ݂ ܠܳܐ ܗ̱ܘܳܐ ܪܰܚܺܝܩ ܡܶܢ ܟ݁ܽܠ ܡܶܢܰܢ .</p>
               </div>
               <div type="textpart" subtype="verse" n="28">
                  <p>ܒ݁ܶܗ ܗ̱ܽܘ ܓ݁ܶܝܪ ܚܰܝܺܝܢܰܢ ܘܡܶܬ݁ܬ݁ܙܺܝܥܺܝܢܰܢ ܘܺܐܝܬ݂ܰܝܢ ܇ ܐܰܝܟ݂
                    ܕ݁ܳܐܦ݂ ܐ̱ܢܳܫܳܐ ܡܶܢ ܚܰܟ݁ܺܝܡܶܐ̈ ܕ݁ܰܠܘܳܬ݂ܟ݂ܽܘܢ ܐܶܡܰܪܘ . ܕ݁ܡܶܢܶܗ ܗ̱ܽܘ ܛܽܘܗܡܰܢ .</p>
               </div>
               <div type="textpart" subtype="verse" n="29">
                  <p>ܐ̱ܢܳܫܳܐ ܗܳܟ݂ܺܝܠ ܕ݁ܛܽܘܗܡܰܢ ܡܶܢ ܐܰܠܳܗܳܐ ܗ̱ܘ ܇ ܠܳܐ ܚܰܝܳܒ݂ܺܝܢܰܢ
                    ܠܡܶܣܒ݁ܰܪ ܇ ܕ݁ܰܠܕ݂ܰܗܒ݂ܳܐ . ܐܰܘ ܠܣܺܐܡܳܐ . ܐܰܘ ܠܟ݂ܺܐܦ݂ܳܐ ܕ݁ܰܓ݂ܠܺܝܦ݂ܳܐ
                    ܒ݁ܽܐܘܡܳܢܽܘܬ݂ܳܐ ܘܒ݂ܺܝܕ݂ܰܥܬ݂ܳܐ ܕ݁ܒ݂ܰܪܢܳܫܳܐ ܂ ܕ݁ܳܡܝܳܐ ܐܰܠܳܗܽܘܬ݂ܳܐ .</p>
               </div>
               <div type="textpart" subtype="verse" n="30">
                  <p>ܙܰܒ݂ܢܶܐ̈ ܓ݁ܶܝܪ ܕ݁ܛܳܥܝܽܘܬ݂ܳܐ ܐܰܥܒ݁ܰܪ ܐܰܠܳܗܳܐ . ܘܰܒ݂ܙܰܒ݂ܢܳܐ
                    ܗܳܢܳܐ ܡܦ݂ܰܩܶܕ݂ ܠܟ݂ܽܠܗܽܘܢ ܒ݁ܢܰܝܢܳܫܳܐ̈ ܆ ܕ݁ܟ݂ܽܠ ܐ̱ܢܳܫ ܒ݁ܟ݂ܽܠ ܕ݁ܽܘܟ݁ܳܐ ܢܬ݂ܽܘܒ݂
                    .</p>
               </div>
               <div type="textpart" subtype="verse" n="31">
                  <p>ܡܶܛܽܠ ܕ݁ܰܐܩܺܝܡ ܝܰܘܡܳܐ ܕ݁ܒ݂ܶܗ ܥܬ݂ܺܝܕ݂ ܕ݁ܰܢܕ݂ܽܘܢ ܐܰܪܥܳܐ ܟ݁ܽܠܳܗ
                    ܒ݁ܟ݂ܺܐܢܽܘܬ݂ܳܐ ܇ ܒ݁ܝܰܕ݂ ܓ݁ܰܒ݂ܪܳܐ ܐܰܝܢܳܐ ܕ݁ܰܦ݂ܪܰܫ . ܘܰܐܦ݂ܢܺܝ ܠܟ݂ܽܠ ܐ̱ܢܳܫ
                    ܠܗܰܝܡܳܢܽܘܬ݂ܶܗ ܒ݁ܕ݂ܰܐܩܺܝܡܶܗ ܡܶܢ ܒ݁ܶܝܬ݂ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="32">
                  <p>ܘܟ݂ܰܕ݂ ܫܡܰܥܘ ܩܝܳܡܬ݁ܳܐ ܕ݁ܡܶܢ ܒ݁ܶܝܬ݂ ܡܺܝܬ݂ܶܐ̈ ܆ ܡܶܢܗܽܘܢ
                    ܡܡܰܝܩܺܝܢ ܗ̱ܘܰܘ . ܘܡܶܢܗܽܘܢ ܐܳܡܪܺܝܢ ܗ̱ܘܰܘ . ܒ݁ܰܙܒ݂ܰܢ ܐ̱ܚܪܺܝܢ ܫܳܡܥܺܝܢܰܢ ܠܳܟ݂ ܥܰܠ
                    ܗܳܕ݂ܶܐ .</p>
               </div>
               <div type="textpart" subtype="verse" n="33">
                  <p>ܘܗܳܟ݂ܰܢܳܐ ܢܦ݂ܰܩ ܦ݁ܰܘܠܳܘܣ ܡܶܢ ܒ݁ܰܝܢܳܬ݂ܗܽܘܢ .</p>
               </div>
               <div type="textpart" subtype="verse" n="34">
                  <p>ܘܐ̱ܢܳܫܺܝܢ̈ ܡܶܢܗܽܘܢ ܢܰܩܦ݁ܽܘܗ̱ܝ ܘܗܰܝܡܶܢܘ ܆ ܚܰܕ݂ ܕ݁ܶܝܢ ܡܶܢܗܽܘܢ
                    ܐܺܝܬ݂ܰܘܗ̱ܝ ܗ̱ܘܳܐ ܕ݁ܺܝܳܢܽܘܣܺܝܳܘܣ ܇ ܡܶܢ ܕ݁ܰܝܳܢܶܐ̈ ܕ݁ܰܐܪܺܝܳܘܣ ܦ݁ܰܓ݂ܳܘܣ .
                    ܘܰܐܢ̱ܬ݁ܬ݂ܳܐ ܚܕ݂ܳܐ ܕ݁ܰܫܡܳܗ ܗܘܳܐ ܕ݁ܰܡܰܪܺܝܣ . ܘܰܐ̱ܚܪܳܢܶܐ̈ ܥܰܡܗܽܘܢ ܀</p>
               </div>
            </div>
            <div type="textpart" subtype="chapter" n="18">
               <div type="textpart" subtype="verse" n="1">
                  <p>ܘܟ݂ܰܕ݂ ܢܦ݂ܰܩ ܦ݁ܰܘܠܳܘܣ ܡܶܢ ܐܰܬ݂ܺܢܶܘܣ ܆ ܐܶܬ݂ܳܐ ܠܶܗ ܠܩܳܘܪܺܢܬ݂ܳܘܣ
                    .</p>
               </div>
               <div type="textpart" subtype="verse" n="2">
                  <p>ܘܶܐܫܟ݁ܰܚ ܬ݁ܰܡܳܢ ܓ݁ܰܒ݂ܪܳܐ ܚܰܕ݂ ܝܺܗܽܘܕ݂ܳܝܳܐ ܆ ܕ݁ܰܫܡܶܗ ܗܘܳܐ
                    ܐܰܩܶܠܳܘܣ . ܕ݁ܺܐܝܬ݂ܰܘܗ̱ܝ ܗ̱ܘܳܐ ܡܶܢ ܦ݁ܳܢܛܳܘܣ ܐܰܬ݂ܪܳܐ . ܕ݁ܒ݂ܶܗ ܒ݁ܗܰܘ ܙܰܒ݂ܢܳܐ ܐܶܬ݂ܳܐ
                    ܗ̱ܘܳܐ ܡܶܢ ܐܰܬ݂ܪܳܐ ܕ݁ܺܐܝܛܰܠܺܝܰܐ . ܗ̱ܘ ܘܰܦ݁ܪܺܝܣܩܺܠܰܐ ܐܰܢ̱ܬ݁ܬ݂ܶܗ ܇ ܡܶܛܽܠ ܕ݁ܰܦ݂ܩܰܕ݂
                    ܗ̱ܘܳܐ ܩܠܰܘܕ݂ܺܝܳܘܣ ܩܶܣܰܪ ܆ ܕ݁ܢܶܦ݁ܩܽܘܢ ܟ݁ܽܠܗܽܘܢ ܝܺܗܽܘܕ݂ܳܝܶܐ̈ ܡܶܢ ܪܽܗ̱ܘܡܺܐ .
                    ܘܶܐܬ݂ܩܰܪܰܒ݂ ܠܘܳܬ݂ܗܽܘܢ .</p>
               </div>
               <div type="textpart" subtype="verse" n="3">
                  <p>ܘܡܶܛܽܠ ܕ݁ܒ݂ܰܪ ܐܽܘܡܳܢܽܘܬ݂ܗܽܘܢ ܗ̱ܘܳܐ ܆ ܫܪܳܐ ܠܶܗ ܠܘܳܬ݂ܗܽܘܢ .
                    ܘܦ݂ܳܠܰܚ ܗ̱ܘܳܐ ܥܰܡܗܽܘܢ ܒ݁ܽܐܘܡܳܢܽܘܬ݂ܗܽܘܢ ܁ ܕ݁ܶܝܢ ܠܳܘܠܳܪܶܐ̈ ܗܘܰܘ .</p>
               </div>
               <div type="textpart" subtype="verse" n="4">
                  <p>ܘܰܡܡܰܠܶܠ ܗ̱ܘܳܐ ܒ݁ܰܟ݂ܢܽܘܫܬ݁ܳܐ ܒ݁ܟ݂ܽܠ ܫܰܒ݁ܳܐ ܆ ܘܰܡܦ݁ܺܝܣ ܗ̱ܘܳܐ
                    ܠܺܝܗܽܘܕ݂ܳܝܶܐ̈ ܘܰܠܚܰܢܦ݁ܶܐ̈ .</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܐܶܬ݂ܰܘ ܗ̱ܘܰܘ ܡܶܢ ܡܰܩܶܕ݂ܳܘܢܺܝܰܐ ܫܺܝܠܳܐ ܘܛܺܝܡܳܬ݂ܶܐܳܘܣ ܆
                    ܐܰܠܺܝܨ ܗ̱ܘܳܐ ܒ݁ܡܶܠܬ݂ܳܐ ܗ̱ܘ ܦ݁ܰܘܠܳܘܣ ܇ ܡܶܛܽܠ ܕ݁ܩܳܝܡܺܝܢ ܗ̱ܘܰܘ ܠܩܽܘܒ݂ܠܶܗ
                    ܝܺܗܽܘܕ݂ܳܝܶܐ̈ ܘܰܡܓ݂ܰܕ݁ܦ݂ܺܝܢ ܗ̱ܘܰܘ ܇ ܟ݁ܰܕ݂ ܡܣܰܗܶܕ݂ ܗ̱ܘܳܐ ܠܗܽܘܢ ܕ݁ܝܶܫܽܘܥ ܗܽܘܝܽܘ
                    ܡܫܺܝܚܳܐ .</p>
               </div>
               <div type="textpart" subtype="verse" n="6">
                  <p>ܘܰܢܦ݂ܰܨ ܡܳܐܢܰܘܗ̱ܝ̈ ܘܶܐܡܰܪ ܠܗܽܘܢ . ܡܶܢ ܗܳܫܳܐ ܐܶܢܳܐ ܕ݁ܟ݂ܶܐ
                    ܐ̱ܢܳܐ . ܐܳܙܶܠ ܐ̱ܢܳܐ ܠܺܝ ܠܘܳܬ݂ ܥܰܡ̱ܡܶܐ̈ .</p>
               </div>
               <div type="textpart" subtype="verse" n="7">
                  <p>ܘܰܢܦ݂ܰܩ ܡܶܢ ܬ݁ܰܡܳܢ ܘܥܰܠ ܠܒ݂ܰܝܬ݁ܶܗ ܕ݁ܓ݂ܰܒ݂ܪܳܐ ܕ݁ܰܫܡܶܗ ܛܺܛܳܘܣ ܇
                    ܐܰܝܢܳܐ ܕ݁ܕ݂ܳܚܶܠ ܗ̱ܘܳܐ ܡܶܢ ܐܰܠܳܗܳܐ . ܘܒ݂ܰܝܬ݁ܶܗ ܢܰܩܺܝܦ݂ ܗ̱ܘܳܐ ܠܰܟ݂ܢܽܘܫܬ݁ܳܐ .</p>
               </div>
               <div type="textpart" subtype="verse" n="8">
                  <p>ܘܰܟ݁ܪܺܝܣܦ݁ܳܘܣ ܪܰܒ݁ ܟ݁ܢܽܘܫܬ݁ܳܐ ܗܰܝܡܶܢ ܗ̱ܘܳܐ ܒ݁ܡܳܪܰܢ ܆ ܗܽܘ
                    ܘܰܒ݂ܢܰܝ̈ ܒ݁ܰܝܬ݁ܶܗ ܟ݁ܽܠܗܽܘܢ . ܘܣܰܓ݁ܺܝܶܐܐ̈ ܩܳܘܪܺܢܬ݂ܳܝܶܐ̈ ܫܳܡܥܺܝܢ ܗ̱ܘܰܘ ܘܰܡܗܰܝܡܢܺܝܢ
                    ܒ݁ܰܐܠܳܗܳܐ ܘܥܳܡܕ݁ܺܝܢ ܀</p>
               </div>
               <div type="textpart" subtype="verse" n="9">
                  <p>ܘܶܐܡܰܪ ܡܳܪܝܳܐ ܒ݁ܚܶܙܘܳܐ ܠܦ݁ܰܘܠܳܘܣ . ܠܳܐ ܬ݁ܶܕ݂ܚܰܠ ܂ ܐܶܠܳܐ ܡܰܠܶܠ
                    ܘܠܳܐ ܬ݁ܶܫܬ݁ܽܘܩ ܆</p>
               </div>
               <div type="textpart" subtype="verse" n="10">
                  <p>ܡܶܛܽܠ ܕ݁ܶܐܢܳܐ ܥܰܡܳܟ݂ ܐ̱ܢܳܐ ܇ ܘܐ̱ܢܳܫ ܠܳܐ ܡܶܫܟ݁ܰܚ
                    ܠܡܰܗܳܪܽܘܬ݂ܳܟ݂ ܇ ܘܥܰܡܳܐ ܣܰܓ݁ܺܝܳܐܐ ܐܺܝܬ݂ ܠܺܝ ܒ݁ܰܡܕ݂ܺܝܢ̱ܬ݁ܳܐ ܗܳܕ݂ܶܐ .</p>
               </div>
               <div type="textpart" subtype="verse" n="11">
                  <p>ܝܺܬ݂ܶܒ݂ ܗ̱ܘܳܐ ܕ݁ܶܝܢ ܫܰܢ̱ܬ݁ܳܐ ܚܕ݂ܳܐ ܘܝܰܪܚܶܐ̈ ܫܬ݁ܳܐ
                    ܒ݁ܩܳܘܪܺܢܬ݂ܳܘܣ . ܘܡܰܠܶܦ݂ ܗ̱ܘܳܐ ܠܗܽܘܢ ܡܶܠܬ݂ܳܐ ܕ݁ܰܐܠܳܗܳܐ ܀.܀.܀܀</p>
               </div>
               <milestone unit="SyrChapter" n="18"/>
               <div type="textpart" subtype="verse" n="12">
                  <p>ܘܟ݂ܰܕ݂ ܐܺܝܬ݂ܰܘܗ̱ܝ ܗ̱ܘܳܐ ܓ݁ܰܐܠܺܝܳܘܢ ܐܰܢܬ݂ܽܘܦ݁ܰܛܳܘܣ
                    ܕ݁ܰܐܟ݂ܰܐܺܝܰܐ ܆ ܐܶܬ݂ܟ݁ܰܢܰܫܘ ܐܰܟ݂ܚܕ݂ܳܐ ܝܺܗܽܘܕ݂ܳܝܶܐ̈ ܥܰܠ ܦ݁ܰܘܠܳܘܣ . ܘܰܐܝܬ݁ܝܽܘܗ̱ܝ
                    ܩܕ݂ܳܡ ܒ݁ܺܝܡ ܁</p>
               </div>
               <div type="textpart" subtype="verse" n="13">
                  <p>ܟ݁ܰܕ݂ ܐܳܡܪܺܝܢ . ܕ݁ܗܳܢܳܐ ܠܒ݂ܰܪ ܡܶܢ ܢܳܡܽܘܣܳܐ ܡܦ݁ܺܝܣ
                    ܠܰܒ݂ܢܰܝܢܳܫܳܐ̈ ܆ ܕ݁ܢܶܗܘܽܘܢ ܕ݁ܳܚܠܺܝܢ ܠܰܐܠܳܗܳܐ .</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܒ݁ܳܥܶܐ ܗ̱ܘܳܐ ܦ݁ܰܘܠܳܘܣ ܕ݁ܢܶܦ݂ܬ݁ܰܚ ܦ݁ܽܘܡܶܗ ܘܰܢܡܰܠܶܠ ܆
                    ܐܶܡܰܪ ܓ݁ܰܐܠܺܝܳܘܢ ܠܺܝܗܽܘܕ݂ܳܝܶܐ̈ . ܐܶܠܽܘ ܥܰܠ ܡܶܕ݁ܶܡ ܕ݁ܒ݂ܺܝܫ ܐܰܘ ܕ݁ܰܢܟ݂ܺܝܠ ܐܰܘ
                    ܕ݁ܰܣܢܶܐ ܡܩܰܛܪܓ݂ܺܝܢ ܗ̱ܘܰܝܬ݁ܽܘܢ ܆ ܐܳܘ ܝܺܗܽܘܕ݂ܳܝܶܐ̈ ܅ ܒ݁ܘܳܠܺܝܬ݂ܳܐ ܡܩܰܒ݁ܶܠ ܗ̱ܘܺܝܬ݂
                    ܠܟ݂ܽܘܢ .</p>
               </div>
               <div type="textpart" subtype="verse" n="15">
                  <p>ܐܶܢ ܕ݁ܶܝܢ ܙܺܛܺܡܶܐ̈ ܐܶܢܽܘܢ ܥܰܠ ܡܶܠܬ݂ܳܐ ܘܥܰܠ ܫܡܳܗܶܐ̈ ܘܥܰܠ
                    ܢܳܡܽܘܣܳܐ ܕ݁ܺܝܠܟ݂ܽܘܢ ܆ ܐܰܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ ܒ݁ܰܝܢܳܬ݂ܟ݂ܽܘܢ . ܐܶܢܳܐ ܓ݁ܶܝܪ
                    ܠܳܐ ܨܳܒ݂ܶܐ ܐ̱ܢܳܐ ܆ ܕ݁ܶܐܗܘܶܐ ܕ݁ܰܝܳܢܳܐ ܕ݁ܗܳܠܶܝܢ ܨܶܒ݂ܘܳܬ݂ܳܐ̈ .</p>
               </div>
               <div type="textpart" subtype="verse" n="16">
                  <p>ܘܰܛܪܰܕ݂ ܐܶܢܽܘܢ ܡܶܢ ܒ݁ܺܝܡ ܕ݁ܺܝܠܶܗ .</p>
               </div>
               <div type="textpart" subtype="verse" n="17">
                  <p>ܘܶܐܚܰܕ݂ܘ ܗ̱ܘܰܘ ܟ݁ܽܠܗܽܘܢ ܚܰܢܦ݂ܶܐ̈ ܇ ܠܣܳܘܣܬ݂ܶܢܺܝܣ ܩܰܫܺܝܫܳܐ
                    ܕ݁ܰܟ݂ܢܽܘܫܬ݁ܳܐ ܆ ܘܡܳܚܶܝܢ ܗ̱ܘܰܘ ܠܶܗ ܩܕ݂ܳܡ ܒ݁ܺܝܡ . ܘܓ݂ܰܐܠܺܝܳܘܢ ܡܰܗܡܶܐ ܗ̱ܘܳܐ
                    ܒ݁ܗܳܠܶܝܢ ܀</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܗܘܳܐ ܦ݁ܰܘܠܳܘܣ ܬ݁ܰܡܳܢ ܝܰܘܡܳܬ݂ܳܐ̈ ܣܰܓ݁ܺܝܶܐܐ̈ ܆ ܝܰܗ̱ܒ݂
                    ܫܠܳܡܳܐ ܠܰܐܚܶܐ̈ . ܘܰܪܕ݂ܳܐ ܒ݁ܝܰܡܳܐ ܁ ܕ݁ܢܺܐܙܰܠ ܠܣܽܘܪܺܝܰܐ . ܘܶܐܬ݂ܰܘ ܥܰܡܶܗ
                    ܦ݁ܪܺܝܣܩܺܠܰܐ ܘܰܐܩܶܠܳܘܣ ܆ ܟ݁ܰܕ݂ ܣܰܦ݁ܰܪ ܪܺܫܶܗ ܒ݁ܩܶܢܟ݂ܪܶܐܶܣ ܇ ܡܶܛܽܠ ܕ݁ܢܶܕ݂ܪܳܐ ܢܕ݂ܺܝܪ
                    ܗ̱ܘܳܐ ܠܶܗ .</p>
               </div>
               <div type="textpart" subtype="verse" n="19">
                  <p>ܘܡܰܛܺܝܘ ܠܶܐܦ݂ܶܣܳܘܣ ܀ ܘܥܰܠ ܦ݁ܰܘܠܳܘܣ ܠܰܟ݂ܢܽܘܫܬ݁ܳܐ . ܘܰܡܡܰܠܶܠ
                    ܗ̱ܘܳܐ ܥܰܡ ܝܺܗܽܘܕ݂ܳܝܶܐ̈ .</p>
               </div>
               <div type="textpart" subtype="verse" n="20">
                  <p>ܘܒ݂ܳܥܶܝܢ ܗ̱ܘܰܘ ܡܶܢܶܗ ܆ ܕ݁ܢܰܓ݁ܰܪ ܠܘܳܬ݂ܗܽܘܢ . ܘܠܳܐ ܐܶܬ݁ܛܦ݁ܺܝܣ
                    ܁</p>
               </div>
               <div type="textpart" subtype="verse" n="21">
                  <p>ܟ݁ܰܕ݂ ܐܳܡܰܪ . ܕ݁ܘܳܠܶܐ ܠܺܝ ܐܰܡܺܝܢܳܐܝܺܬ݂ ܆ ܕ݁ܥܺܐܕ݂ܳܐ ܕ݁ܳܐܬ݂ܶܐ
                    ܒ݁ܽܐܘܪܺܫܠܶܡ ܐܶܥܒ݁ܕ݂ܺܝܘܗ̱ܝ . ܘܶܐܢ ܐܰܠܳܗܳܐ ܢܶܨܒ݁ܶܐ ܆ ܐܶܦ݂ܢܶܐ ܬ݁ܽܘܒ݂ ܠܘܳܬ݂ܟ݂ܽܘܢ .
                    ܘܠܰܐܩܶܠܳܘܣ ܘܠܰܦ݁ܪܺܝܣܩܺܠܰܐ ܆ ܫܒ݂ܰܩ ܐܶܢܽܘܢ ܒ݁ܶܐܦ݂ܶܣܳܘܣ .</p>
               </div>
               <div type="textpart" subtype="verse" n="22">
                  <p>ܘܗܽܘ ܪܕ݂ܳܐ ܒ݁ܝܰܡܳܐ ܘܶܐܬ݂ܳܐ ܠܩܶܣܰܪܺܝܰܐ . ܘܰܣܠܶܩ ܘܰܫܐܶܠ
                    ܒ݁ܰܫܠܳܡܳܐ ܕ݁ܰܒ݂ܢܰܝ̈ ܥܺܕ̱݁ܬ݁ܳܐ . ܘܶܐܙܰܠ ܠܶܗ ܠܰܐܢܛܺܝܳܘܟ݂ܺܝ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܗܘܳܐ ܬ݁ܰܡܳܢ ܝܰܘܡܳܬ݂ܳܐ̈ ܝܺܕ݂ܺܝܥܶܐ̈ ܆ ܢܦ݂ܰܩ ܘܶܐܬ݂ܟ݁ܪܶܟ݂
                    ܒ݁ܳܬ݂ܰܪ ܒ݁ܳܬ݂ܰܪ ܆ ܒ݁ܰܐܬ݂ܪܳܐ ܕ݁ܓ݂ܰܠܰܛܺܝܰܐ ܘܕ݂ܰܦ݂ܪܽܘܓ݂ܺܝܰܐ ܇ ܟ݁ܰܕ݂ ܡܩܰܝܶܡ ܗ̱ܘܳܐ
                    ܠܟ݂ܽܠܗܽܘܢ ܬ݁ܰܠܡܺܝܕ݂ܶܐ̈ .</p>
               </div>
               <div type="textpart" subtype="verse" n="24">
                  <p>ܘܓ݂ܰܒ݂ܪܳܐ ܚܰܕ݂ ܕ݁ܰܫܡܶܗ ܗ̱ܘܳܐ ܐܰܦ݁ܳܠܳܘ ܝܺܗܽܘܕ݂ܳܝܳܐ ܇
                    ܕ݁ܺܐܝܬ݂ܰܘܗ̱ܝ ܗ̱ܘܳܐ ܛܽܘܗܡܶܗ ܡܶܢ ܐܰܠܶܟ݁ܣܰܢܕ݁ܪܺܝܰܐ ܇ ܘܰܪܕ݂ܶܐ ܗ̱ܘܳܐ ܒ݁ܡܶܠܬ݂ܳܐ
                    ܘܰܡܕ݂ܳܩ ܗ̱ܘܳܐ ܒ݁ܰܟ݂ܬ݂ܳܒ݂ܶܐ̈ ܆ ܐܶܬ݂ܳܐ ܠܶܐܦ݂ܶܣܳܘܣ .</p>
               </div>
               <div type="textpart" subtype="verse" n="25">
                  <p>ܗܳܢܳܐ ܡܬ݂ܰܠܡܰܕ݂ ܗ̱ܘܳܐ ܠܽܐܘܪܚܶܗ ܕ݁ܡܳܪܝܳܐ . ܘܪܳܬ݂ܰܚ ܗ̱ܘܳܐ
                    ܒ݁ܪܽܘܚ . ܘܰܡܡܰܠܶܠ ܗ̱ܘܳܐ ܘܡܰܠܶܦ݂ ܡܰܠܝܳܐܝܺܬ݂ ܥܰܠ ܝܶܫܽܘܥ ܇ ܟ݁ܰܕ݂ ܡܶܕ݁ܶܡ ܠܳܐ ܝܳܕ݂ܰܥ
                    ܗ̱ܘܳܐ ܇ ܐܶܠܳܐ ܐܶܢ ܡܰܥܡܽܘܕ݂ܺܝܬ݂ܳܐ ܕ݁ܝܽܘܚܰܢܳܢ .</p>
               </div>
               <div type="textpart" subtype="verse" n="26">
                  <p>ܘܫܰܪܺܝ ܥܺܝܢ ܒ݁ܰܓ݂ܠܶܐ ܡܡܰܠܶܠ ܒ݁ܰܟ݂ܢܽܘܫܬ݁ܳܐ . ܘܟ݂ܰܕ݂ ܫܰܡܥܽܘܗ̱ܝ
                    ܐܰܩܶܠܳܘܣ ܘܰܦ݁ܪܺܝܣܩܺܠܰܐ ܆ ܐܰܝܬ݁ܝܽܘܗ̱ܝ ܠܒ݂ܰܝܬ݁ܗܽܘܢ . ܘܡܰܠܝܳܐܝܺܬ݂ ܚܰܘܺܝܘܗ̱ܝ ܐܽܘܪܚܶܗ
                    ܕ݁ܡܳܪܝܳܐ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܨܒ݂ܳܐ ܕ݁ܢܺܐܙܰܠ ܠܰܐܟ݂ܰܐܺܝܰܐ ܆ ܚܰܦ݁ܛܽܘܗ̱ܝ ܐܰܚܶܐ̈ .
                    ܘܰܟ݂ܬ݂ܰܒ݂ܘ ܠܬ݂ܰܠܡܺܝܕ݂ܶܐ̈ ܕ݁ܰܢܩܰܒ݁ܠܽܘܢܳܝܗ̱ܝ . ܘܟ݂ܰܕ݂ ܐܶܙܰܠ ܆ ܥܰܕ݁ܰܪ ܣܰܓ݁ܺܝ ܒ݁ܝܰܕ݂
                    ܛܰܝܒ݁ܽܘܬ݂ܳܐ ܠܟ݂ܽܠܗܽܘܢ ܡܗܰܝܡܢܶܐ̈ .</p>
               </div>
               <div type="textpart" subtype="verse" n="28">
                  <p>ܬ݁ܰܩܺܝܦ݂ܳܐܝܺܬ݂ ܓ݁ܶܝܪ ܕ݁ܳܪܶܫ ܗ̱ܘܳܐ ܠܽܘܩܒ݂ܰܠ ܝܺܗܽܘܕ݂ܳܝܶܐ̈
                    ܩܕ݂ܳܡ ܟ݁ܶܢܫܶܐ̈ ܆ ܟ݁ܰܕ݂ ܡܚܰܘܶܐ ܗ̱ܘܳܐ ܡܶܢ ܟ݁ܬ݂ܳܒ݂ܶܐ̈ ܥܰܠ ܝܶܫܽܘܥ ܕ݁ܰܡܫܺܝܚܳܐ ܗ̱ܘ
                    ܀</p>
               </div>
            </div>
            <div type="textpart" subtype="chapter" n="19">
               <div type="textpart" subtype="verse" n="1">
                  <p>ܘܟ݂ܰܕ݂ ܐܺܝܬ݂ܰܘܗ̱ܝ ܗ̱ܘܳܐ ܐܰܦ݁ܳܠܳܘ ܒ݁ܩܳܘܪܺܢܬ݂ܳܘܣ ܆ ܐܶܬ݂ܟ݁ܪܶܟ݂
                    ܦ݁ܰܘܠܳܘܣ ܒ݁ܰܐܬ݂ܪܰܘܳܬ݂ܳܐ̈ ܥܶܠܳܝܶܐ̈ ܘܶܐܬ݂ܳܐ ܠܶܐܦ݂ܶܣܳܘܣ . ܘܰܡܫܰܐܶܠ ܗ̱ܘܳܐ
                    ܠܬ݂ܰܠܡܺܝܕ݂ܶܐ̈ ܐܰܝܠܶܝܢ ܕ݁ܶܐܫܟ݁ܰܚ ܬ݁ܰܡܳܢ ܆</p>
               </div>
               <div type="textpart" subtype="verse" n="2">
                  <p>ܕ݁ܶܐܢ ܩܰܒ݁ܶܠܬ݁ܽܘܢ ܪܽܘܚܳܐ ܕ݁ܩܽܘܕ݂ܫܳܐ ܡܶܢ ܕ݁ܗܰܝܡܶܢܬ݁ܽܘܢ . ܥܢܰܘ
                    ܘܳܐܡܪܺܝܢ ܠܶܗ . ܘܳܐܦ݂ܠܳܐ ܐܶܢ ܐܺܝܬ݂ ܪܽܘܚܳܐ ܕ݁ܩܽܘܕ݂ܫܳܐ ܁ ܫܡܺܝܥ ܠܰܢ .</p>
               </div>
               <div type="textpart" subtype="verse" n="3">
                  <p>ܐܳܡܰܪ ܠܗܽܘܢ . ܘܰܒ݂ܡܳܢܳܐ ܥܡܰܕ݁ܬ݁ܽܘܢ . ܐܳܡܪܺܝܢ .
                    ܒ݁ܡܰܥܡܽܘܕ݂ܺܝܬ݂ܶܗ ܕ݁ܝܽܘܚܰܢܳܢ .</p>
               </div>
               <div type="textpart" subtype="verse" n="4">
                  <p>ܐܳܡܰܪ ܠܗܽܘܢ ܦ݁ܰܘܠܳܘܣ . ܝܽܘܚܰܢܳܢ ܐܰܥܡܶܕ݂ ܡܰܥܡܽܘܕ݂ܺܝܬ݂ܳܐ
                    ܕ݁ܰܬ݂ܝܳܒ݂ܽܘܬ݂ܳܐ ܠܥܰܡܳܐ ܆ ܟ݁ܰܕ݂ ܐܳܡܰܪ ܗ̱ܘܳܐ . ܕ݁ܰܢܗܰܝܡܢܽܘܢ ܒ݁ܰܐܝܢܳܐ ܕ݁ܳܐܬ݂ܶܐ
                    ܒ݁ܳܬ݂ܪܶܗ ܇ ܕ݁ܺܐܝܬ݂ܰܘܗ̱ܝ ܝܶܫܽܘܥ ܡܫܺܝܚܳܐ .</p>
               </div>
               <div type="textpart" subtype="verse" n="5">
                  <p>ܘܟ݂ܰܕ݂ ܗܳܠܶܝܢ ܫܡܰܥܘ ܆ ܥܡܰܕ݂ܘ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ
                    .</p>
               </div>
               <div type="textpart" subtype="verse" n="6">
                  <p>ܘܣܳܡ ܥܠܰܝܗܽܘܢ ܐܺܝܕ݂ܳܐ ܦ݁ܰܘܠܳܘܣ . ܘܶܐܬ݂ܳܐ ܪܽܘܚܳܐ ܕ݁ܩܽܘܕ݂ܫܳܐ
                    ܥܠܰܝܗܽܘܢ . ܘܰܡܡܰܠܠܺܝܢ ܗ̱ܘܰܘ ܒ݁ܠܶܫܳܢ ܠܶܫܳܢ . ܘܡܶܬ݂ܢܰܒ݁ܶܝܢ ܗ̱ܘܰܘ .</p>
               </div>
               <div type="textpart" subtype="verse" n="7">
                  <p>ܗܳܘܶܝܢ ܗ̱ܘܰܘ ܕ݁ܶܝܢ ܟ݁ܽܠܗܽܘܢ ܐ̱ܢܳܫܳܐ ܬ݁ܪܶܥܣܰܪ .</p>
               </div>
               <div type="textpart" subtype="verse" n="8">
                  <p>ܘܥܰܠ ܗ̱ܘܳܐ ܦ݁ܰܘܠܳܘܣ ܠܰܟ݂ܢܽܘܫܬ݁ܳܐ . ܘܰܡܡܰܠܶܠ ܗ̱ܘܳܐ ܥܺܝܢ
                    ܒ݁ܰܓ݂ܠܶܐ ܝܰܪܚܶܐ̈ ܬ݁ܠܳܬ݂ܳܐ . ܘܰܡܦ݁ܺܝܣ ܗ̱ܘܳܐ ܥܰܠ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="9">
                  <p>ܘܐ̱ܢܳܫܺܝܢ̈ ܡܶܢܗܽܘܢ ܡܶܬ݂ܩܰܫܶܝܢ ܗ̱ܘܰܘ ܘܡܶܬ݂ܚܪܶܝܢ . ܘܰܡܨܰܚܶܝܢ
                    ܠܽܐܘܪܚܳܐ ܕ݁ܰܐܠܳܗܳܐ ܩܕ݂ܳܡ ܟ݁ܶܢܫܳܐ ܕ݁ܥܰܡ̱ܡܶܐ̈ . ܗܳܝܕ݁ܶܝܢ ܐܰܪܚܶܩ ܦ݁ܰܘܠܳܘܣ ܆ ܘܰܦ݂ܪܰܫ
                    ܡܶܢܗܽܘܢ ܠܬ݂ܰܠܡܺܝܕ݂ܶܐ̈ . ܘܟ݂ܽܠܝܽܘܡ ܡܡܰܠܶܠ ܗ̱ܘܳܐ ܥܰܡܗܽܘܢ ܆ ܒ݁ܶܐܣܟ݂ܳܘܠܺܐ ܕ݁ܓ݂ܰܒ݂ܪܳܐ
                    ܕ݁ܰܫܡܶܗ ܛܽܘܪܰܢܳܘܣ .</p>
               </div>
               <div type="textpart" subtype="verse" n="10">
                  <p>ܘܗܳܕ݂ܶܐ ܗܘܳܬ݂ ܫܢܺܝܢ̈ ܬ݁ܰܪܬ݁ܶܝܢ̈ ܆ ܥܕ݂ܰܡܳܐ ܕ݁ܰܫܡܰܥܘ ܡܶܠܬ݂ܳܐ
                    ܕ݁ܡܳܪܝܳܐ ܟ݁ܽܠܗܽܘܢ ܕ݁ܥܳܡܪܺܝܢ ܒ݁ܰܐܣܺܝܰܐ ܇ ܝܺܗܽܘܕ݂ܳܝܶܐ̈ ܂ ܘܰܐܪܡܳܝܶܐ̈ .</p>
               </div>
               <div type="textpart" subtype="verse" n="11">
                  <p>ܘܚܰܝܠܶܐ̈ ܪܰܘܪܒ݂ܶܐ̈ ܥܳܒ݂ܶܕ݂ ܗ̱ܘܳܐ ܐܰܠܳܗܳܐ ܒ݁ܺܐܝܕ݂ܶܗ
                    ܕ݁ܦ݁ܰܘܠܳܘܣ ܆</p>
               </div>
               <div type="textpart" subtype="verse" n="12">
                  <p>ܗܳܟ݂ܰܢܳܐ ܕ݁ܳܐܦ݂ ܡܶܢ ܢܰܚܬ݁ܶܐ̈ ܕ݁ܥܰܠ ܓ݁ܽܘܫܡܶܗ ܇ ܣܽܘܕ݂ܳܪܶܐ̈ ܐܰܘ
                    ܪܽܘܩܥܶܐ̈ ܁ ܡܰܝܬ݁ܶܝܢ ܗ̱ܘܰܘ ܘܣܳܝܡܺܝܢ ܥܰܠ ܟ݁ܪܺܝܗܶܐ̈ ܇ ܘܦ݂ܳܪܩܺܝܢ ܗ̱ܘܰܘ ܡܶܢܗܽܘܢ
                    ܟ݁ܽܘܪܗܳܢܶܐ̈ . ܘܳܐܦ݂ ܫܺܐܕ݂ܶܐ̈ ܢܳܦ݂ܩܺܝܢ ܗ̱ܘܰܘ .</p>
               </div>
               <div type="textpart" subtype="verse" n="13">
                  <p>ܨܒ݂ܰܘ ܗ̱ܘܰܘ ܕ݁ܶܝܢ ܐܳܦ݂ ܐ̱ܢܳܫܳܐ ܝܺܗܽܘܕ݂ܳܝܶܐ̈ : ܐܰܝܠܶܝܢ
                    ܕ݁ܡܶܬ݂ܟ݁ܰܪܟ݁ܺܝܢ ܗ̱ܘܰܘ ܘܡܰܘܡܶܝܢ ܥܰܠ ܫܺܐܕ݂ܶܐ̈ ܆ ܕ݁ܢܰܘܡܽܘܢ ܒ݁ܰܫܡܶܗ ܕ݁ܡܳܪܰܢ ܝܶܫܽܘܥ ܇
                    ܥܰܠ ܐܰܝܠܶܝܢ ܕ݁ܺܐܝܬ݂ ܗ̱ܘܰܝ̈ ܠܗܽܘܢ ܪܽܘܚܶܐ̈ ܛܰܢܦ݂ܳܬ݂ܳܐ̈ ܇ ܟ݁ܰܕ݂ ܐܳܡܪܺܝܢ ܗ̱ܘܰܘ .
                    ܡܰܘܡܶܝܢܰܢ ܠܟ݂ܽܘܢ ܒ݁ܰܫܡܶܗ ܕ݁ܝܶܫܽܘܥ ܐܰܝܢܳܐ ܕ݁ܡܰܟ݂ܪܶܙ ܦ݁ܰܘܠܳܘܣ .</p>
               </div>
               <div type="textpart" subtype="verse" n="14">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܫܰܒ݂ܥܳܐ ܒ݁ܢܰܘܗ̱ܝ̈ ܕ݁ܓ݂ܰܒ݂ܪܳܐ ܚܰܕ݂
                    ܝܺܗܽܘܕ݂ܳܝܳܐ ܪܰܒ݁ ܟ݁ܳܗܢܶܐ̈ ܁ ܕ݁ܰܫܡܶܗ ܗܘܳܐ ܣܩܶܘܰܐ ܆ ܕ݁ܥܳܒ݂ܕ݁ܺܝܢ ܗ̱ܘܰܘ ܗܳܕ݂ܶܐ
                    .</p>
               </div>
               <div type="textpart" subtype="verse" n="15">
                  <p>ܘܰܥܢܳܐ ܫܺܐܕ݂ܳܐ ܗܰܘ ܒ݁ܺܝܫܳܐ ܘܶܐܡܰܪ ܠܗܽܘܢ . ܠܝܶܫܽܘܥ
                    ܡܶܫܬ݁ܰܘܕ݁ܰܥ ܐ̱ܢܳܐ . ܘܰܠܦ݁ܰܘܠܳܘܣ ܝܳܕ݂ܰܥ ܐ̱ܢܳܐ . ܐܰܢ̱ܬ݁ܽܘܢ ܕ݁ܶܝܢ ܡܰܢ ܐܰܢ̱ܬ݁ܽܘܢ
                    .</p>
               </div>
               <div type="textpart" subtype="verse" n="16">
                  <p>ܘܰܫܘܰܪ ܥܠܰܝܗܽܘܢ ܓ݁ܰܒ݂ܪܳܐ ܗܰܘ ܕ݁ܺܐܝܬ݂ ܗ̱ܘܳܐ ܒ݁ܶܗ ܪܽܘܚܳܐ
                    ܒ݁ܺܝܫܬ݁ܳܐ ܆ ܘܶܐܬ݂ܚܰܝܰܠ ܥܠܰܝܗܽܘܢ . ܘܫܰܦ݁ܶܠ ܐܶܢܽܘܢ . ܘܟ݂ܰܕ݂ ܫܠܺܝܚܺܝܢ ܘܰܦ݂ܥܺܝܥܺܝܢ ܁
                    ܥܪܰܩܘ ܡܶܢ ܒ݁ܰܝܬ݁ܳܐ ܗܰܘ .</p>
               </div>
               <div type="textpart" subtype="verse" n="17">
                  <p>ܘܗܳܕ݂ܶܐ ܐܶܬ݂ܝܰܕ݂ܥܰܬ݂ ܗ̱ܘܳܬ݂ ܠܟ݂ܽܠܗܽܘܢ ܝܺܗܽܘܕ݂ܳܝܶܐ̈
                    ܘܰܐܪܡܳܝܶܐ̈ ܕ݁ܥܳܡܪܺܝܢ ܒ݁ܶܐܦ݂ܶܣܳܘܣ . ܘܢܶܦ݂ܠܰܬ݂ ܕ݁ܶܚܠܬ݂ܳܐ ܥܰܠ ܟ݁ܽܠܗܽܘܢ .
                    ܘܡܶܬ݂ܪܰܡܪܰܡ ܗ̱ܘܳܐ ܫܡܶܗ ܕ݁ܡܳܪܰܢ ܝܶܫܽܘܥ ܡܫܺܝܚܳܐ .</p>
               </div>
               <div type="textpart" subtype="verse" n="18">
                  <p>ܘܣܰܓ݁ܺܝܶܐܐ̈ ܡܶܢ ܐܰܝܠܶܝܢ ܕ݁ܗܰܝܡܶܢܘ ܆ ܐܳܬ݂ܶܝܢ ܗ̱ܘܰܘ
                    ܘܡܶܫܬ݁ܰܥܶܝܢ ܣܰܟ݂ܠܘܳܬ݂ܗܽܘܢ̈ . ܘܡܰܘܕ݁ܶܝܢ ܒ݁ܡܶܕ݁ܶܡ ܕ݁ܥܳܒ݂ܕ݁ܺܝܢ ܗ̱ܘܰܘ .</p>
               </div>
               <div type="textpart" subtype="verse" n="19">
                  <p>ܣܰܓ݁ܺܝܶܐܐ̈ ܕ݁ܶܝܢ ܐܳܦ݂ ܚܰܪܳܫܶܐ̈ ܟ݁ܰܢܶܫܘ ܟ݁ܬ݂ܳܒ݂ܰܝܗܽܘܢ̈ ܆
                    ܘܰܐܝܬ݁ܺܝܘ ܐܰܘܩܶܕ݂ܘ ܐܶܢܽܘܢ ܩܕ݂ܳܡ ܟ݁ܽܠܢܳܫ . ܘܰܚܫܰܒ݂ܘ ܕ݁ܡܰܝܗܽܘܢ̈ ܆ ܘܰܣܠܶܩ ܟ݁ܶܣܦ݁ܳܐ
                    ܪܶܒ݁ܘܳܬ݂ܳܐ̈ ܚܰܡܶܫ .</p>
               </div>
               <div type="textpart" subtype="verse" n="20">
                  <p>ܘܗܳܟ݂ܰܢܳܐ ܒ݁ܚܰܝܠܳܐ ܪܰܒ݁ܳܐ ܬ݁ܳܩܦ݁ܳܐ ܗ̱ܘܳܬ݂ ܘܣܳܓ݂ܝܳܐ
                    ܗܰܝܡܳܢܽܘܬ݂ܶܗ ܕ݁ܰܐܠܳܗܳܐ ܀</p>
               </div>
               <div type="textpart" subtype="verse" n="21">
                  <p>ܟ݁ܰܕ݂ ܕ݁ܶܝܢ ܐܶܫܬ݁ܰܠܰܡ ܗܳܠܶܝܢ ܆ ܣܳܡ ܦ݁ܰܘܠܳܘܣ ܒ݁ܪܶܥܝܳܢܶܗ ܆
                    ܕ݁ܢܶܬ݂ܟ݁ܪܶܟ݂ ܒ݁ܟ݂ܽܠܳܗ ܡܰܩܶܕ݂ܳܘܢܺܝܰܐ ܘܒ݂ܰܐܟ݂ܰܐܺܝܰܐ ܇ ܘܢܺܐܙܰܠ ܠܽܐܘܪܺܫܠܶܡ . ܘܶܐܡܰܪ
                    . ܕ݁ܡܳܐ ܕ݁ܶܐܙܶܠ̱ܬ݂ ܠܬ݂ܰܡܳܢ ܆ ܘܳܠܶܐ ܠܺܝ ܕ݁ܳܐܦ݂ ܪܽܗ̱ܘܡܺܝ ܐܶܚܙܶܐ .</p>
               </div>
               <div type="textpart" subtype="verse" n="22">
                  <p>ܘܫܰܕ݁ܰܪ ܗ̱ܘܳܐ ܬ݁ܪܶܝܢ̈ ܐ̱ܢܳܫܺܝܢ̈ ܡܶܢ ܗܳܢܽܘܢ ܕ݁ܰܡܫܰܡܫܺܝܢ ܗ̱ܘܰܘ
                    ܠܶܗ ܠܡܰܩܶܕ݂ܳܘܢܺܝܰܐ ܆ ܠܛܺܝܡܳܬ݂ܶܐܳܘܣ ܂ ܘܠܶܐܪܰܣܛܳܘܣ . ܗܽܘ ܕ݁ܶܝܢ ܩܰܘܺܝ ܙܰܒ݂ܢܳܐ
                    ܒ݁ܰܐܣܺܝܰܐ ܀.܀.܀܀</p>
               </div>
               <milestone unit="SyrChapter" n="19"/>
               <div type="textpart" subtype="verse" n="23">
                  <p>ܗܘܳܐ ܗ̱ܘܳܐ ܕ݁ܶܝܢ ܒ݁ܗܰܘ ܙܰܒ݂ܢܳܐ ܫܓ݂ܽܘܫܝܳܐ ܣܰܓ݁ܺܝܳܐܐ ܥܰܠ
                    ܐܽܘܪܚܶܗ ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="24">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܬ݁ܰܡܳܢ ܥܳܒ݂ܶܕ݂ ܣܺܐܡܳܐ ܚܰܕ݂ ܆ ܕ݁ܰܫܡܶܗ ܗ̱ܘܳܐ
                    ܕ݁ܺܡܺܛܪܺܝܳܘܣ ܆ ܕ݁ܥܳܒ݂ܶܕ݂ ܗ̱ܘܳܐ ܢܰܘܣܶܐ̈ ܕ݁ܣܺܐܡܳܐ ܠܰܐܪܛܶܡܺܝܣ . ܘܡܰܘܬ݁ܰܪ ܗ̱ܘܳܐ
                    ܠܰܒ݂ܢܰܝ̈ ܐܽܘܡܳܢܽܘܬ݂ܶܗ ܝܽܘܬ݂ܪܳܢܳܐ ܪܰܒ݁ܳܐ .</p>
               </div>
               <div type="textpart" subtype="verse" n="25">
                  <p>ܗܳܢܳܐ ܟ݁ܰܢܶܫ ܐܶܢܽܘܢ ܠܰܒ݂ܢܰܝ̈ ܐܽܘܡܳܢܽܘܬ݂ܶܗ ܟ݁ܽܠܗܽܘܢ ܁
                    ܘܠܰܐܝܠܶܝܢ ܕ݁ܦ݂ܳܠܚܺܝܢ ܥܰܡܗܽܘܢ . ܘܶܐܡܰܪ ܠܗܽܘܢ . ܓ݁ܰܒ݂ܪܶܐ̈ ܆ ܝܳܕ݂ܥܺܝܢ ܐܢ̱ܬ݁ܽܘܢ ܆
                    ܕ݁ܬ݂ܶܐܓ݂ܽܘܪܬ݁ܰܢ ܟ݁ܽܠܳܗ ܡܶܢ ܗܳܢܳܐ ܗ̱ܝ ܦ݁ܽܘܠܚܳܢܳܐ .</p>
               </div>
               <div type="textpart" subtype="verse" n="26">
                  <p>ܘܳܐܦ݂ ܐܰܢ̱ܬ݁ܽܘܢ ܫܳܡܥܺܝܢ ܐܢ̱ܬ݁ܽܘܢ ܘܚܳܙܶܝܢ ܐܢ̱ܬ݁ܽܘܢ ܆ ܕ݁ܠܳܐ
                    ܗ̱ܘܳܐ ܒ݁ܰܠܚܽܘܕ݂ ܠܰܒ݂ܢܰܝ̈ ܐܶܦ݂ܶܣܳܘܣ ܇ ܐܶܠܳܐ ܐܳܦ݂ ܠܣܽܘܓ݂ܳܐܐ ܕ݁ܟ݂ܽܠܳܗ ܐܰܣܺܝܰܐ ܇
                    ܐܰܦ݁ܺܝܣ ܗܳܢܳܐ ܦ݁ܰܘܠܳܘܣ ܆ ܘܰܐܗܦ݁ܶܟ݂ ܟ݁ܰܕ݂ ܐܳܡܰܪ . ܕ݁ܠܰܘ ܐܰܠܳܗܶܐ̈ ܐܶܢܽܘܢ ܗܳܢܽܘܢ
                    ܕ݁ܒ݂ܺܐܝܕ݂ܰܝ̈ ܒ݁ܢܰܝܢܳܫܳܐ̈ ܡܶܬ݂ܥܰܒ݂ܕ݁ܺܝܢ .</p>
               </div>
               <div type="textpart" subtype="verse" n="27">
                  <p>ܘܠܰܘ ܗܳܕ݂ܶܐ ܨܒ݂ܽܘܬ݂ܳܐ ܒ݁ܰܠܚܽܘܕ݂ ܡܶܬ݂ܦ݁ܰܪܣܝܳܐ ܘܒ݂ܳܛܠܳܐ ܆
                    ܐܶܠܳܐ ܐܳܦ݂ ܗܽܘ ܗܰܝܟ݁ܠܳܐ ܕ݁ܰܐܪܛܶܡܺܝܣ ܐܰܠܳܗܬ݁ܳܐ ܪܰܒ݁ܬ݂ܳܐ ܁ ܡܶܬ݂ܚܫܶܒ݂ ܠܶܗ ܂ ܐܰܝܟ݂
                    ܠܳܐ ܡܶܕ݁ܶܡ . ܘܳܐܦ݂ ܗܺܝ ܐܰܠܳܗܬ݁ܳܐ ܕ݁ܟ݂ܽܠܳܗ ܐܰܣܺܝܰܐ . ܘܟ݂ܽܠܗܽܘܢ ܥܰܡ̱ܡܶܐ̈ ܣܳܓ݂ܕ݁ܺܝܢ
                    ܠܳܗ ܂ ܡܶܬ݁ܫܺܝܛܳܐ ܀</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܫܡܰܥܘ ܗܳܠܶܝܢ ܆ ܐܶܬ݂ܡܠܺܝܘ ܚܶܡܬ݁ܳܐ . ܘܩܳܥܶܝܢ ܗ̱ܘܰܘ
                    ܘܳܐܡܪܺܝܢ . ܪܰܒ݁ܳܐ ܗ̱ܝ ܐܰܪܛܶܡܺܝܣ ܕ݁ܶܐܦ݂ܶܣܳܝܶܐ̈ .</p>
               </div>
               <div type="textpart" subtype="verse" n="29">
                  <p>ܘܶܐܫܬ݁ܰܓ݂ܫܰܬ݂ ܟ݁ܽܠܳܗ ܡܕ݂ܺܝܢ̱ܬ݁ܳܐ . ܘܰܪܗܶܛܘ ܐܰܟ݂ܚܕ݂ܳܐ ܘܶܐܙܰܠܘ
                    ܠܬ݂ܶܐܰܛܪܳܘܢ . ܘܰܚܛܰܦ݂ܘ ܐܰܘܒ݁ܶܠܘ ܥܰܡܗܽܘܢ ܆ ܠܓ݂ܰܐܺܝܳܘܣ ܘܠܰܐܪܺܣܛܰܪܟ݂ܳܘܣ ܇ ܓ݁ܰܒ݂ܪܶܐ̈
                    ܡܰܩܶܕ݂ܳܘܢܳܝܶܐ̈ ܒ݁ܢܰܝ̈ ܠܘܺܝܬ݂ܶܗ ܕ݁ܦ݁ܰܘܠܳܘܣ .</p>
               </div>
               <div type="textpart" subtype="verse" n="30">
                  <p>ܘܦ݁ܰܘܠܳܘܣ ܨܳܒ݂ܶܐ ܗ̱ܘܳܐ ܆ ܕ݁ܢܶܥܽܘܠ ܠܬ݂ܶܐܰܛܪܳܘܢ . ܘܰܟ݂ܠܰܐܘܽܗ̱ܝ
                    ܬ݁ܰܠܡܺܝܕ݂ܶܐ̈ .</p>
               </div>
               <div type="textpart" subtype="verse" n="31">
                  <p>ܘܳܐܦ݂ ܪܺܫܶܐ̈ ܕ݁ܰܐܣܺܝܰܐ ܡܶܛܽܠ ܕ݁ܪܳܚܡܰܘܗ̱ܝ̈ ܗ̱ܘܰܘ ܆ ܫܰܕ݁ܰܪܘ
                    ܒ݁ܥܰܘ ܡܶܢܶܗ ܆ ܕ݁ܠܳܐ ܢܶܬ݁ܶܠ ܢܰܦ݂ܫܶܗ ܕ݁ܢܶܥܽܘܠ ܠܬ݂ܶܐܰܛܪܳܘܢ .</p>
               </div>
               <div type="textpart" subtype="verse" n="32">
                  <p>ܟ݁ܶܢܫܶܐ̈ ܕ݁ܶܝܢ ܕ݁ܺܐܝܬ݂ ܗ̱ܘܰܘ ܒ݁ܬ݂ܶܐܰܛܪܳܘܢ ܁ ܛܳܒ݂ ܫܓ݂ܺܝܫܺܝܢ
                    ܗ̱ܘܰܘ . ܘܰܐ̱ܚܪܳܢܶܐ̈ ܐ̱ܚܪܳܢܝܳܬ݂ܳܐ̈ ܩܳܥܶܝܢ ܗ̱ܘܰܘ . ܣܰܓ݁ܺܝܶܐܐ̈ ܓ݁ܶܝܪ ܡܶܢܗܽܘܢ ܠܳܐ
                    ܝܳܕ݂ܥܺܝܢ ܗ̱ܘܰܘ ܆ ܡܶܛܽܠ ܡܳܢܳܐ ܐܶܬ݂ܟ݁ܰܢܰܫܘ .</p>
               </div>
               <div type="textpart" subtype="verse" n="33">
                  <p>ܥܰܡܳܐ ܕ݁ܶܝܢ ܕ݁ܺܝܗܽܘܕ݂ܳܝܶܐ̈ ܕ݁ܺܐܝܬ݂ ܗ̱ܘܰܘ ܬ݁ܰܡܳܢ ܆ ܐܰܩܺܝܡܘ
                    ܡܶܢܗܽܘܢ ܠܓ݂ܰܒ݂ܪܳܐ ܝܺܗܽܘܕ݂ܳܝܳܐ ܕ݁ܰܫܡܶܗ ܐܰܠܶܟ݁ܣܰܢܕ݁ܪܳܘܣ . ܘܟ݂ܰܕ݂ ܩܳܡ ܁ ܐܰܢܺܝܦ݂
                    ܐܺܝܕ݂ܶܗ ܆ ܘܨܳܒ݂ܶܐ ܗ̱ܘܳܐ ܕ݁ܢܶܦ݁ܽܘܩ ܪܽܘܚܳܐ ܠܥܰܡܳܐ .</p>
               </div>
               <div type="textpart" subtype="verse" n="34">
                  <p>ܘܟ݂ܰܕ݂ ܝܺܕ݂ܰܥܘ ܕ݁ܺܝܗܽܘܕ݂ܳܝܳܐ ܗ̱ܘ ܆ ܩܥܰܘ ܟ݁ܽܠܗܽܘܢ ܒ݁ܚܰܕ݂
                    ܩܳܠܳܐ ܐܰܝܟ݂ ܫܳܥܺܝܢ̈ ܬ݁ܰܪܬ݁ܶܝܢ̈ . ܕ݁ܪܰܒ݁ܳܐ ܗ̱ܝ ܐܰܪܛܶܡܺܝܣ ܕ݁ܶܐܦ݂ܶܣܳܝܶܐ̈ .</p>
               </div>
               <div type="textpart" subtype="verse" n="35">
                  <p>ܘܫܰܠܺܝ ܐܶܢܽܘܢ ܪܺܫܳܐ ܕ݁ܰܡܕ݂ܺܝܢ̱ܬ݁ܳܐ ܟ݁ܰܕ݂ ܐܳܡܰܪ . ܓ݁ܰܒ݂ܪܶܐ̈
                    ܐܶܦ݂ܶܣܳܝܶܐ̈ ܆ ܡܰܢܽܘ ܓ݁ܶܝܪ ܡܶܢ ܒ݁ܢܰܝܢܳܫܳܐ̈ ܕ݁ܠܳܐ ܝܳܕ݂ܰܥ ܠܰܡܕ݂ܺܝܢ̱ܬ݁ܳܐ
                    ܕ݁ܶܐܦ݂ܶܣܳܝܶܐ̈ ܇ ܕ݁ܟ݂ܽܘܡܪܬ݂ܳܐ ܗ̱ܝ ܕ݁ܰܐܪܛܶܡܺܝܣ ܪܰܒ݁ܬ݂ܳܐ ܆ ܘܰܠܨܰܠܡܳܗ ܕ݁ܡܶܢ ܫܡܰܝܳܐ
                    ܢܚܶܬ݂ .</p>
               </div>
               <div type="textpart" subtype="verse" n="36">
                  <p>ܡܶܛܽܠ ܗܳܟ݂ܺܝܠ ܕ݁ܠܽܘܩܒ݂ܰܠ ܗܳܕ݂ܶܐ ܐ̱ܢܳܫ ܠܳܐ ܡܶܫܟ݁ܰܚ ܠܡܺܐܡܰܪ ܆
                    ܘܳܠܶܐ ܠܟ݂ܽܘܢ ܕ݁ܬ݂ܶܗܘܽܘܢ ܫܠܶܝܢ ܘܠܳܐ ܬ݁ܶܥܒ݁ܕ݂ܽܘܢ ܡܶܕ݁ܶܡ ܒ݁ܣܽܘܪܗܳܒ݂ܳܐ .</p>
               </div>
               <div type="textpart" subtype="verse" n="37">
                  <p>ܐܰܝܬ݁ܺܝܬ݁ܽܘܢ ܓ݁ܶܝܪ ܠܓ݂ܰܒ݂ܪܶܐ̈ ܗܳܠܶܝܢ ܆ ܟ݁ܰܕ݂ ܠܳܐ ܗܰܝܟ݁ܠܶܐ̈
                    ܚܰܠܶܨܘ ܆ ܘܠܳܐ ܨܰܚܺܝܘ ܠܰܐܠܳܗܬ݁ܰܢ .</p>
               </div>
               <div type="textpart" subtype="verse" n="38">
                  <p>ܐܶܢ ܕ݁ܶܝܢ ܗܳܢܳܐ ܕ݁ܺܡܺܛܪܺܝܳܘܣ ܘܰܒ݂ܢܰܝ̈ ܐܽܘܡܳܢܽܘܬ݂ܶܗ ܐܺܝܬ݂
                    ܠܗܽܘܢ ܕ݁ܺܝܢܳܐ ܥܰܡ ܐ̱ܢܳܫ ܆ ܗܳܐ ܐܰܢܬ݂ܽܘܦ݁ܰܛܳܘܣ ܒ݁ܰܡܕ݂ܺܝܢ̱ܬ݁ܳܐ . ܐܽܘܡܳܢܶܐ̈ ܐܶܢܽܘܢ .
                    ܢܶܩܪܒ݂ܽܘܢ ܘܰܢܕ݂ܽܘܢܽܘܢ ܚܰܕ݂ ܥܰܡ ܚܰܕ݂ .</p>
               </div>
               <div type="textpart" subtype="verse" n="39">
                  <p>ܘܶܐܢ ܗܽܘ ܕ݁ܡܶܕ݁ܶܡ ܐ̱ܚܪܺܝܢ ܒ݁ܳܥܶܝܢ ܐܢ̱ܬ݁ܽܘܢ ܆ ܒ݁ܕ݂ܽܘܟ݁ܬ݂ܳܐ
                    ܕ݁ܺܝܗܺܝܒ݂ܳܐ ܡܶܢ ܢܳܡܽܘܣܳܐ ܠܰܟ݂ܢܽܘܫܝܳܐ ܁ ܡܶܫܬ݁ܪܶܐ .</p>
               </div>
               <div type="textpart" subtype="verse" n="40">
                  <p>ܡܶܛܽܠ ܕ݁ܳܐܦ݂ ܗܳܫܳܐ ܒ݁ܩܽܢܕ݂ܺܝܢܳܘܣ ܩܳܝܡܺܝܢܰܢ ܆ ܕ݁ܢܶܬ݂ܪܫܶܐ
                    ܐܰܝܟ݂ ܫܳܓ݂ܽܘܫܶܐ̈ ܇ ܕ݁ܠܳܐ ܡܶܫܟ݁ܚܺܝܢܰܢ ܕ݁ܢܶܦ݁ܽܘܩ ܪܽܘܚܳܐ ܥܰܠ ܟ݁ܶܢܫܳܐ ܕ݁ܝܰܘܡܳܐ ܗܳܢܳܐ
                    ܕ݁ܶܐܬ݂ܟ݁ܰܢܰܫܢ ܒ݁ܰܛܳܠܳܐܝܺܬ݂ ܇ ܘܶܐܫܬ݁ܓ݂ܶܫܢ ܕ݁ܠܳܐ ܥܶܠܬ݂ܳܐ .</p>
               </div>
               <div type="textpart" subtype="verse" n="41">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܫܪܳܐ ܠܟ݂ܶܢܫܳܐ ܀</p>
               </div>
            </div>
            <div type="textpart" subtype="chapter" n="20">
               <div type="textpart" subtype="verse" n="1">
                  <p>ܘܒ݂ܳܬ݂ܰܪ ܕ݁ܰܫܠܺܝ ܫܓ݂ܽܘܫܝܳܐ ܆ ܩܪܳܐ ܦ݁ܰܘܠܳܘܣ ܠܬ݂ܰܠܡܺܝܕ݂ܶܐ̈ .
                    ܘܒ݂ܰܝܰܐ ܐܶܢܽܘܢ ܘܢܰܫܶܩ ܐܶܢܽܘܢ . ܘܰܢܦ݂ܰܩ ܐܶܙܰܠ ܠܶܗ ܠܡܰܩܶܕ݂ܳܘܢܺܝܰܐ .</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܐܶܬ݂ܟ݁ܪܶܟ݂ ܐܶܢܽܘܢ ܠܰܐܬ݂ܪܰܘܳܬ݂ܳܐ̈ ܗܳܠܶܝܢ ܇ ܘܒ݂ܰܝܰܐ
                    ܐܶܢܽܘܢ ܒ݁ܡܶܠܶܐ̈ ܣܰܓ݁ܺܝܳܐܬ݂ܳܐ̈ ܆ ܐܶܬ݂ܳܐ ܠܶܗ ܠܗܶܠܰܣ ܐܰܬ݂ܪܳܐ .</p>
               </div>
               <div type="textpart" subtype="verse" n="3">
                  <p>ܘܰܗܘܳܐ ܬ݁ܰܡܳܢ ܬ݁ܠܳܬ݂ܳܐ ܝܰܪܚܺܝܢ̈ . ܥܒ݂ܰܕ݂ܘ ܕ݁ܶܝܢ ܥܠܰܘܗ̱ܝ
                    ܢܶܟ݂ܠܳܐ ܝܺܗܽܘܕ݂ܳܝܶܐ̈ ܆ ܟ݁ܰܕ݂ ܥܬ݂ܺܝܕ݂ ܗ̱ܘܳܐ ܠܡܺܐܙܰܠ ܠܣܽܘܪܺܝܰܐ . ܘܶܐܬ݂ܚܰܫܰܒ݂
                    ܕ݁ܢܶܗܦ݁ܽܘܟ݂ ܠܶܗ ܠܡܰܩܶܕ݂ܳܘܢܺܝܰܐ .</p>
               </div>
               <div type="textpart" subtype="verse" n="4">
                  <p>ܘܰܢܦ݂ܰܩܘ ܥܰܡܶܗ ܥܕ݂ܰܡܳܐ ܠܰܐܣܺܝܰܐ ܆ ܣܳܘܦ݁ܰܛܪܳܘܣ ܕ݁ܡܶܢ ܒ݁ܶܪܳܘܐܰܐ
                    ܡܕ݂ܺܝܢ̱ܬ݁ܳܐ . ܘܰܐܪܺܣܛܰܪܟ݂ܳܘܣ . ܘܣܶܩܽܘܢܕ݂ܳܘܣ ܕ݁ܡܶܢ ܬ݁ܶܣܰܠܳܘܢܺܝܩܺܐ̈ . ܘܓ݂ܰܐܺܝܳܘܣ
                    ܕ݁ܡܶܢ ܕ݁ܶܪܒ݁ܺܐ ܡܕ݂ܺܝܢ̱ܬ݁ܳܐ . ܘܛܺܝܡܳܬ݂ܶܐܳܘܣ ܕ݁ܡܶܢ ܠܽܘܣܛܪܰܐ . ܘܡܶܢ ܐܰܣܺܝܰܐ ܁
                    ܛܽܘܟ݂ܺܝܩܳܘܣ ܘܰܛܪܳܘܦ݂ܺܝܡܳܘܣ .</p>
               </div>
               <div type="textpart" subtype="verse" n="5">
                  <p>ܗܳܠܶܝܢ ܐܶܙܰܠܘ ܩܕ݂ܳܡܰܝܢ ܆ ܘܩܰܘܺܝܘ ܠܰܢ ܒ݁ܰܛܪܳܘܰܐܣ .</p>
               </div>
               <div type="textpart" subtype="verse" n="6">
                  <p>ܚܢܰܢ ܕ݁ܶܝܢ ܢܦ݂ܰܩܢ ܡܶܢ ܦ݂ܺܝܠܺܝܦ݁ܳܘܣ ܡܕ݂ܺܝܢ̱ܬ݁ܳܐ
                    ܕ݁ܡܰܩܶܕ݂ܳܘܢܳܝܶܐ̈ ܁ ܒ݁ܳܬ݂ܰܪ ܝܰܘܡܳܬ݂ܳܐ̈ ܕ݁ܦ݂ܰܛܺܝܪܶܐ̈ . ܘܰܪܕ݂ܰܝܢ ܒ݁ܝܰܡܳܐ . ܘܶܐܬ݂ܰܝܢ
                    ܠܰܛܪܳܘܰܐܣ ܠܝܰܘܡܳܬ݂ܳܐ̈ ܚܰܡܫܳܐ . ܘܰܗܘܰܝܢ ܬ݁ܰܡܳܢ ܝܰܘܡܳܬ݂ܳܐ̈ ܫܰܒ݂ܥܳܐ .</p>
               </div>
               <div type="textpart" subtype="verse" n="7">
                  <p>ܘܰܒ݂ܝܰܘܡܳܐ ܕ݁ܚܰܕ݂ ܒ݁ܫܰܒ݁ܳܐ ܟ݁ܰܕ݂ ܟ݁ܢܺܝܫܺܝܢܰܢ ܕ݁ܢܶܩܨܶܐ
                    ܐܶܘܟ݂ܰܪܺܣܛܺܝܰܐ ܆ ܡܡܰܠܶܠ ܗ̱ܘܳܐ ܥܰܡܗܽܘܢ ܦ݁ܰܘܠܳܘܣ ܆ ܡܶܛܽܠ ܕ݁ܰܠܝܰܘܡܳܐ ܐ̱ܚܪܺܢܳܐ
                    ܥܬ݂ܺܝܕ݂ ܗ̱ܘܳܐ ܕ݁ܢܶܦ݁ܽܘܩ ܠܶܗ . ܘܰܐܓ݁ܰܪ ܗ̱ܘܳܐ ܠܰܡܡܰܠܳܠܽܘ ܆ ܥܕ݂ܰܡܳܐ ܠܦ݂ܶܠܓ݁ܶܗ
                    ܕ݁ܠܺܠܝܳܐ .</p>
               </div>
               <div type="textpart" subtype="verse" n="8">
                  <p>ܘܺܐܝܬ݂ ܗ̱ܘܳܐ ܬ݁ܰܡܳܢ ܠܰܡܦ݁ܺܐܕ݂ܶܐ̈ ܕ݁ܢܽܘܪܳܐ ܣܰܓ݁ܺܝܶܐܐ̈ ܇
                    ܒ݁ܥܶܠܺܝܬ݂ܳܐ ܗܳܝ ܕ݁ܰܟ݂ܢܺܝܫܺܝܢ ܗܘܰܝܢ ܒ݁ܳܗ .</p>
               </div>
               <div type="textpart" subtype="verse" n="9">
                  <p>ܘܝܳܬ݂ܶܒ݂ ܗ̱ܘܳܐ ܥܠܰܝܡܳܐ ܚܰܕ݂ ܕ݁ܰܫܡܶܗ ܗܘܳܐ ܐܶܘܛܽܟ݂ܳܘܣ ܁
                    ܒ݁ܟ݂ܰܘܬ݂ܳܐ ܂ ܘܫܳܡܰܥ . ܘܰܛܒ݂ܰܥ ܒ݁ܫܶܢܬ݂ܳܐ ܝܰܩܺܝܪܬ݁ܳܐ ܆ ܟ݁ܰܕ݂ ܐܰܓ݁ܰܪ ܗ̱ܘܳܐ
                    ܒ݁ܡܶܠܬ݂ܳܐ ܦ݁ܰܘܠܳܘܣ . ܘܰܒ݂ܫܶܢܬ݂ܶܗ ܢܦ݂ܰܠ ܗ̱ܘܳܐ ܡܶܢ ܬ݁ܠܳܬ݂ܳܐ ܡܶܕ݂ܝܳܪܺܝܢ̈ ܆
                    ܘܶܐܫܬ݁ܩܶܠ ܟ݁ܰܕ݂ ܡܺܝܬ݂ .</p>
               </div>
               <div type="textpart" subtype="verse" n="10">
                  <p>ܘܰܢܚܶܬ݂ ܦ݁ܰܘܠܳܘܣ ܢܦ݂ܰܠ ܠܥܶܠ ܡܶܢܶܗ ܆ ܘܥܰܦ݁ܩܶܗ ܘܶܐܡܰܪ . ܠܳܐ
                    ܬ݁ܶܬ݁ܙܺܝܥܽܘܢ ܁ ܡܶܛܽܠ ܕ݁ܢܰܦ݂ܫܶܗ ܒ݁ܶܗ ܗ̱ܺܝ .</p>
               </div>
               <div type="textpart" subtype="verse" n="11">
                  <p>ܟ݁ܰܕ݂ ܣܠܶܩ ܕ݁ܶܝܢ ܁ ܩܨܳܐ ܠܰܚܡܳܐ ܘܰܛܥܶܡ . ܘܰܗܘܳܐ ܡܡܰܠܶܠ
                    ܥܕ݂ܰܡܳܐ ܕ݁ܰܣܠܶܩ ܨܰܦ݂ܪܳܐ . ܘܗܳܝܕ݁ܶܝܢ ܢܦ݂ܰܩ ܆ ܕ݁ܢܺܐܙܰܠ ܒ݁ܝܰܒ݂ܫܳܐ .</p>
               </div>
               <div type="textpart" subtype="verse" n="12">
                  <p>ܘܕ݂ܰܒ݂ܪܽܘܗ̱ܝ ܠܰܥܠܰܝܡܳܐ ܟ݁ܰܕ݂ ܚܰܝ . ܘܰܚܕ݂ܺܝܘ ܒ݁ܶܗ
                    ܪܰܘܪܒ݂ܳܐܝܺܬ݂ ܀</p>
               </div>
               <div type="textpart" subtype="verse" n="13">
                  <p>ܚܢܰܢ ܕ݁ܶܝܢ ܢܚܶܬ݂ܢ ܠܶܐܠܦ݂ܳܐ . ܘܰܪܕ݂ܰܝܢ ܠܘܰܥܕ݁ܳܐ ܕ݁ܬ݂ܰܣܳܘܣ ܆
                    ܡܶܛܽܠ ܕ݁ܡܶܢ ܬ݁ܰܡܳܢ ܥܬ݂ܺܝܕ݂ܺܝܢ ܗ̱ܘܰܝܢ ܕ݁ܰܢܩܰܒ݁ܠܺܝܘܗ̱ܝ ܠܦ݁ܰܘܠܳܘܣ . ܗܳܟ݂ܰܢܳܐ ܓ݁ܶܝܪ
                    ܦ݁ܩܰܕ݂ ܗ̱ܘܳܐ ܠܰܢ ܆ ܟ݁ܰܕ݂ ܐܶܙܰܠ ܗ̱ܘܳܐ ܗܽܘ ܒ݁ܝܰܒ݂ܫܳܐ .</p>
               </div>
               <div type="textpart" subtype="verse" n="14">
                  <p>ܟ݁ܰܕ݂ ܕ݁ܶܝܢ ܩܰܒ݁ܶܠܢܳܝܗ̱ܝ ܡܶܢ ܬ݁ܰܣܳܘܣ ܆ ܫܩܰܠܢܳܝܗ̱ܝ ܒ݁ܶܐܠܦ݂ܳܐ
                    . ܘܶܐܬ݂ܰܝܢ ܠܡܺܝܛܽܘܠܺܝܢܺܐ .</p>
               </div>
               <div type="textpart" subtype="verse" n="15">
                  <p>ܘܡܶܢ ܬ݁ܰܡܳܢ ܠܝܰܘܡܳܐ ܐ̱ܚܪܺܢܳܐ ܆ ܪܕ݂ܰܝܢ ܠܽܘܩܒ݂ܰܠ ܟ݁ܺܝܳܘܣ
                    ܓ݁ܳܙܰܪܬ݁ܳܐ . ܘܬ݂ܽܘܒ݂ ܠܝܰܘܡܳܐ ܐ̱ܚܪܺܢܳܐ ܆ ܐܶܬ݂ܰܝܢ ܠܣܰܡܳܘܣ . ܘܩܰܘܺܝܢ
                    ܒ݁ܰܛܪܳܘܓ݂ܺܠܺܝܳܘܢ . ܘܰܠܝܰܘܡܳܐ ܐ̱ܚܪܺܢܳܐ ܐܶܬ݂ܰܝܢ ܠܡܺܝܠܺܝܛܳܘܣ .</p>
               </div>
               <div type="textpart" subtype="verse" n="16">
                  <p>ܦ݁ܣܺܝܩ ܗ̱ܘܳܐ ܠܶܗ ܓ݁ܶܝܪ ܠܦ݁ܰܘܠܳܘܣ ܆ ܕ݁ܢܶܥܒ݁ܪܺܝܗ ܠܶܐܦ݂ܶܣܳܘܣ ܇
                    ܕ݁ܰܠܡܳܐ ܢܶܫܬ݁ܰܘܚܰܪ ܠܶܗ ܬ݁ܰܡܳܢ ܇ ܡܶܛܽܠ ܕ݁ܰܡܣܰܪܗܰܒ݂ ܗ̱ܘܳܐ ܕ݁ܶܐܢ ܡܶܫܟ݁ܚܳܐ ܆ ܝܰܘܡܳܐ
                    ܕ݁ܦ݁ܶܢܛܺܩܳܘܣܛܺܐ ܒ݁ܽܐܘܪܺܫܠܶܡ ܢܶܥܒ݁ܕ݂ܺܝܘܗ̱ܝ .</p>
               </div>
               <div type="textpart" subtype="verse" n="17">
                  <p>ܘܡܶܢܳܗ ܡܶܢ ܡܺܝܠܺܝܛܳܘܣ ܆ ܫܰܕ݁ܰܪ ܐܰܝܬ݁ܺܝ ܠܩܰܫܺܝܫܶܐ̈
                    ܕ݁ܥܺܕ̱݁ܬ݁ܳܐ ܕ݁ܶܐܦ݂ܶܣܳܘܣ .</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܐܶܬ݂ܰܘ ܠܘܳܬ݂ܶܗ ܆ ܐܶܡܰܪ ܠܗܽܘܢ . ܐܰܢ̱ܬ݁ܽܘܢ ܝܳܕ݂ܥܺܝܢ
                    ܐܢ̱ܬ݁ܽܘܢ ܕ݁ܡܶܢ ܝܰܘܡܳܐ ܩܰܕ݂ܡܳܝܳܐ ܕ݁ܥܶܠܶܬ݂ ܠܰܐܣܺܝܰܐ ܆ ܐܰܝܟ݁ܰܢܳܐ ܗܘܺܝܬ݂ ܥܰܡܟ݂ܽܘܢ
                    ܟ݁ܽܠܶܗ ܙܰܒ݂ܢܳܐ ܇</p>
               </div>
               <div type="textpart" subtype="verse" n="19">
                  <p>ܟ݁ܰܕ݂ ܦ݁ܳܠܰܚ ܐ̱ܢܳܐ ܠܰܐܠܳܗܳܐ ܒ݁ܡܰܟ݁ܺܝܟ݂ܽܘܬ݂ܳܐ ܣܰܓ݁ܺܝܐܬ݂ܳܐ
                    ܘܰܒ݂ܕ݂ܶܡܥܶܐ̈ ܘܰܒ݂ܢܶܣܝܽܘܢܶܐ̈ ܐܰܝܠܶܝܢ ܕ݁ܥܳܕ݂ܶܝܢ ܗ̱ܘܰܘ ܥܠܰܝ ܒ݁ܢܶܟ݂ܠܰܝܗܽܘܢ̈
                    ܕ݁ܺܝܗܽܘܕ݂ܳܝܶܐ̈ ܇</p>
               </div>
               <div type="textpart" subtype="verse" n="20">
                  <p>ܘܠܳܐ ܒ݁ܣܺܝܬ݂ ܒ݁ܡܶܕ݁ܶܡ ܕ݁ܦ݂ܰܩܳܚ ܗ̱ܘܳܐ ܠܢܰܦ݂ܫܳܬ݂ܟ݂ܽܘܢ̈
                    ܕ݁ܰܐܟ݂ܪܶܙ ܠܟ݂ܽܘܢ ܇ ܘܰܐܠܶܦ݂ ܒ݁ܫܽܘܩܶܐ̈ ܘܰܒ݂ܒ݂ܳܬ݁ܶܐ̈ ܆</p>
               </div>
               <div type="textpart" subtype="verse" n="21">
                  <p>ܟ݁ܰܕ݂ ܡܣܰܗܶܕ݂ ܗ̱ܘܺܝܬ݂ ܠܺܝܗܽܘܕ݂ܳܝܶܐ̈ ܘܠܰܐܪܡܳܝܶܐ̈ ܥܰܠ
                    ܬ݁ܝܳܒ݁ܽܘܬ݂ܳܐ ܕ݁ܰܠܘܳܬ݂ ܐܰܠܳܗܳܐ ܇ ܘܗܰܝܡܳܢܽܘܬ݂ܳܐ ܕ݁ܰܒ݂ܡܳܪܰܢ ܝܶܫܽܘܥ ܡܫܺܝܚܳܐ
                    ܀.܀.܀܀</p>
               </div>
               <milestone unit="SyrChapter" n="20"/>
               <div type="textpart" subtype="verse" n="22">
                  <p>ܘܗܳܫܳܐ ܐܶܢܳܐ ܐܰܣܺܝܪ ܐ̱ܢܳܐ ܒ݁ܪܽܘܚܳܐ . ܘܳܐܙܶܠ ܐ̱ܢܳܐ ܠܽܐܘܪܺܫܠܶܡ
                    . ܘܠܳܐ ܝܳܕ݂ܰܥ ܐ̱ܢܳܐ ܡܳܢܳܐ ܐܳܪܰܥ ܠܺܝ ܒ݁ܳܗ .</p>
               </div>
               <div type="textpart" subtype="verse" n="23">
                  <p>ܒ݁ܪܰܡ ܪܽܘܚܳܐ ܕ݁ܩܽܘܕ݂ܫܳܐ ܒ݁ܟ݂ܽܠ ܡܕ݂ܺܝܢܳܐ ܡܣܰܗܶܕ݂ ܠܺܝ ܘܳܐܡܰܪ ܆
                    ܕ݁ܰܐܣܽܘܪܶܐ̈ ܘܽܐܘܠܨܳܢܶܐ̈ ܥܬ݂ܺܝܕ݂ܺܝܢ ܠܳܟ݂ .</p>
               </div>
               <div type="textpart" subtype="verse" n="24">
                  <p>ܐܶܠܳܐ ܠܺܝ ܠܳܐ ܚܫܺܝܒ݂ܳܐ ܢܰܦ݂ܫܝ ܡܶܕ݁ܶܡ ܆ ܐܰܝܟ݂ ܕ݁ܶܐܫܰܠܶܡ ܪܶܗܛܝ
                    ܘܬ݂ܶܫܡܶܫܬ݁ܳܐ ܕ݁ܩܰܒ݁ܠܶܬ݂ ܡܶܢ ܡܳܪܰܢ ܝܶܫܽܘܥ ܇ ܕ݁ܰܐܣܗܶܕ݂ ܥܰܠ ܣܒ݂ܰܪܬ݂ܳܐ ܕ݁ܛܰܝܒ݁ܽܘܬ݂ܶܗ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="25">
                  <p>ܘܗܳܫܳܐ ܐܶܢܳܐ ܝܳܕ݂ܰܥ ܐ̱ܢܳܐ ܆ ܕ݁ܬ݂ܽܘܒ݂ ܦ݁ܰܪܨܽܘܦ݁ܝ ܠܳܐ ܚܳܙܶܝܢ
                    ܐܢ̱ܬ݁ܽܘܢ ܇ ܟ݁ܽܠܟ݂ܽܘܢ ܐܰܝܠܶܝܢ ܕ݁ܶܐܬ݂ܟ݁ܰܪܟ݁ܶܬ݂ ܐܰܟ݂ܪܙܶܬ݂ ܠܟ݂ܽܘܢ ܡܰܠܟ݁ܽܘܬ݂ܳܐ .</p>
               </div>
               <div type="textpart" subtype="verse" n="26">
                  <p>ܘܡܶܛܽܠ ܗܳܢܳܐ ܡܣܰܗܶܕ݂ ܐ̱ܢܳܐ ܠܟ݂ܽܘܢ ܝܰܘܡܳܐ ܕ݁ܝܰܘܡܳܢܳܐ ܆
                    ܕ݁ܰܕ݂ܟ݂ܶܐ ܐ̱ܢܳܐ ܡܶܢ ܕ݁ܡܳܐ ܕ݁ܟ݂ܽܠܟ݂ܽܘܢ .</p>
               </div>
               <div type="textpart" subtype="verse" n="27">
                  <p>ܠܳܐ ܓ݁ܶܝܪ ܐܶܫܬ݁ܶܐܠܶܬ݂ ܆ ܕ݁ܰܐܘܕ݁ܰܥܟ݂ܽܘܢ ܟ݁ܽܠܶܗ ܨܶܒ݂ܝܳܢܶܗ
                    ܕ݁ܰܐܠܳܗܳܐ .</p>
               </div>
               <div type="textpart" subtype="verse" n="28">
                  <p>ܐܶܙܕ݁ܰܗ̱ܪܘ ܗܳܟ݂ܺܝܠ ܒ݁ܢܰܦ݂ܫܟ݂ܽܘܢ ܁ ܘܰܒ݂ܟ݂ܽܠܳܗ ܡܰܪܥܺܝܬ݂ܳܐ ܇
                    ܗܳܝ ܕ݁ܰܐܩܺܝܡܟ݂ܽܘܢ ܒ݁ܳܗ ܪܽܘܚܳܐ ܕ݁ܩܽܘܕ݂ܫܳܐ ܐܶܦ݁ܺܣܩܳܘܦ݁ܶܐ̈ ܆ ܕ݁ܬ݂ܶܪܥܽܘܢ ܠܥܺܕ̱݁ܬ݁ܶܗ
                    ܕ݁ܰܐܠܳܗܳܐ . ܗܳܝ ܕ݁ܰܩܢܳܗ ܒ݁ܰܕ݂ܡܶܗ .</p>
               </div>
               <div type="textpart" subtype="verse" n="29">
                  <p>ܐܶܢܳܐ ܝܳܕ݂ܰܥ ܐ̱ܢܳܐ ܆ ܕ݁ܡܶܢ ܒ݁ܳܬ݂ܰܪ ܕ݁ܳܐܙܶܠ ܐ̱ܢܳܐ ܆ ܢܶܥܠܽܘܢ
                    ܥܰܡܟ݂ܽܘܢ ܕ݁ܺܐܒ݂ܶܐ̈ ܬ݁ܰܩܺܝܦ݂ܶܐ̈ ܇ ܕ݁ܠܳܐ ܚܳܝܣܺܝܢ ܥܰܠ ܡܰܪܥܺܝܬ݂ܳܐ .</p>
               </div>
               <div type="textpart" subtype="verse" n="30">
                  <p>ܘܳܐܦ݂ ܡܶܢܟ݂ܽܘܢ ܕ݁ܺܝܠܟ݂ܽܘܢ ܢܩܽܘܡܽܘܢ ܓ݁ܰܒ݂ܪܶܐ̈ ܡܡܰܠܠܰܝ̈
                    ܡܥܰܩܡܳܬ݂ܳܐ̈ ܆ ܐܰܝܟ݂ ܕ݁ܢܰܗܦ݁ܟ݂ܽܘܢ ܠܬ݂ܰܠܡܺܝܕ݂ܶܐ̈ ܕ݁ܢܺܐܙܽܠ̱ܘܢ ܒ݁ܳܬ݂ܰܪܗܽܘܢ .</p>
               </div>
               <div type="textpart" subtype="verse" n="31">
                  <p>ܡܶܛܽܠ ܗܳܢܳܐ ܗܘܰܝܬ݁ܽܘܢ ܥܺܝܪܺܝܢ ܘܥܰܗܺܝܕ݂ܺܝܢ ܆ ܕ݁ܰܫܢܰܝܳܐ̈
                    ܬ݁ܠܳܬ݂ ܠܳܐ ܫܠܺܝܬ݂ ܒ݁ܠܺܠܝܳܐ ܘܒ݂ܺܐܝܡܳܡܳܐ ܇ ܟ݁ܰܕ݂ ܒ݁ܕ݂ܶܡܥܶܐ̈ ܡܰܪܬ݁ܶܐ ܐܶܢܳܐ ܠܐ̱ܢܳܫ
                    ܐ̱ܢܳܫ ܡܶܢܟ݂ܽܘܢ .</p>
               </div>
               <div type="textpart" subtype="verse" n="32">
                  <p>ܘܗܳܫܳܐ ܡܰܓ݂ܥܶܠ ܐ̱ܢܳܐ ܠܟ݂ܽܘܢ ܠܰܐܠܳܗܳܐ ܘܰܠܡܶܠܬ݂ܳܐ
                    ܕ݁ܛܰܝܒ݁ܽܘܬ݂ܶܗ ܆ ܕ݁ܗܺܝ ܡܶܫܟ݁ܚܳܐ ܒ݁ܳܢܝܳܐ ܠܟ݂ܽܘܢ ܇ ܘܝܳܗܒ݁ܳܐ ܠܟ݂ܽܘܢ ܝܽܘܪܬ݁ܳܢܳܐ ܥܰܡ
                    ܟ݁ܽܠܗܽܘܢ ܩܰܕ݁ܺܝܫܶܐ̈ .</p>
               </div>
               <div type="textpart" subtype="verse" n="33">
                  <p>ܟ݁ܶܣܦ݁ܳܐ ܐܰܘ ܕ݁ܰܗܒ݂ܳܐ ܐܰܘ ܢܰܚܬ݁ܶܐ̈ ܠܳܐ ܪܶܓ݁ܶܬ݂ .</p>
               </div>
               <div type="textpart" subtype="verse" n="34">
                  <p>ܘܰܐܢ̱ܬ݁ܽܘܢ ܝܳܕ݂ܥܺܝܢ ܐܢ̱ܬ݁ܽܘܢ ܆ ܕ݁ܠܰܣܢܺܝܩܽܘܬ݂ܝ ܘܠܰܐܝܠܶܝܢ
                    ܕ݁ܺܐܝܬ݂ ܥܰܡܝ ܇ ܫܰܡܶܫ ܗܳܠܶܝܢ ܐܺܝܕ݂ܰܝ̈ .</p>
               </div>
               <div type="textpart" subtype="verse" n="35">
                  <p>ܘܟ݂ܽܠܡܶܕ݁ܶܡ ܚܰܘܺܝܬ݂ܟ݂ܽܘܢ ܆ ܕ݁ܗܳܟ݂ܰܢܳܐ ܘܳܠܶܐ ܠܡܶܠܳܐܐ
                    ܘܰܠܡܺܐܨܰܦ݂ ܕ݁ܰܐܝܠܶܝܢ ܕ݁ܰܟ݂ܪܺܝܗܺܝܢ ܇ ܘܠܰܡܥܰܗܳܕ݂ܽܘ ܡܶܠܰܘܗ̱ܝ̈ ܕ݁ܡܳܪܰܢ ܝܶܫܽܘܥ .
                    ܡܶܛܽܠ ܕ݁ܗܽܘ ܐܶܡܰܪ ܆ ܕ݁ܛܽܘܒ݂ܰܘܗ̱ܝ ܠܰܐܝܢܳܐ ܕ݁ܝܳܗܶܒ݂ ܝܰܬ݁ܺܝܪ ܡܶܢ ܐܰܝܢܳܐ ܕ݁ܢܳܣܶܒ݂
                    .</p>
               </div>
               <div type="textpart" subtype="verse" n="36">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܩܥܶܕ݂ ܥܰܠ ܒ݁ܽܘܪܟ݁ܰܘܗ̱ܝ̈ ܘܨܰܠܺܝ .
                    ܘܟ݂ܽܠܗܽܘܢ ܐ̱ܢܳܫܳܐ ܥܰܡܶܗ .</p>
               </div>
               <div type="textpart" subtype="verse" n="37">
                  <p>ܘܰܗܘܳܬ݂ ܒ݁ܟ݂ܳܬ݂ܳܐ ܪܰܒ݁ܬ݂ܳܐ ܒ݁ܟ݂ܽܠܗܽܘܢ . ܘܥܰܦ݁ܩܽܘܗ̱ܝ
                    ܘܰܡܢܰܫܩܺܝܢ ܗ̱ܘܰܘ ܠܶܗ .</p>
               </div>
               <div type="textpart" subtype="verse" n="38">
                  <p>ܝܰܬ݁ܺܝܪܳܐܝܺܬ݂ ܕ݁ܶܝܢ ܡܶܫܬ݁ܰܢܩܺܝܢ ܗ̱ܘܰܘ ܥܰܠ ܗܳܝ ܡܶܠܬ݂ܳܐ
                    ܕ݁ܶܐܡܰܪ ܆ ܕ݁ܠܳܐ ܬ݁ܽܘܒ݂ ܥܬ݂ܺܝܕ݂ܺܝܢ ܕ݁ܢܶܚܙܽܘܢ ܦ݁ܰܪܨܽܘܦ݁ܶܗ . ܘܠܰܘܝܽܘܗ̱ܝ ܥܕ݂ܰܡܳܐ
                    ܠܶܐܠܦ݂ܳܐ ܀</p>
               </div>
            </div>
            <div type="textpart" subtype="chapter" n="21">
               <div type="textpart" subtype="verse" n="1">
                  <p>ܘܰܦ݂ܪܰܫܢ ܡܶܢܗܽܘܢ ܆ ܘܰܪܕ݂ܰܝܢ ܬ݁ܪܺܝܨܳܐܝܺܬ݂ ܠܩܳܘ ܓ݁ܳܙܰܪܬ݁ܳܐ .
                    ܘܰܠܝܰܘܡܳܐ ܐ̱ܚܪܺܢܳܐ ܆ ܐܶܬ݂ܰܝܢ ܠܪܳܘܕ݂ܳܘܣ ܆ ܘܡܶܢ ܬ݁ܰܡܳܢ ܠܦ݁ܰܐܛܰܪܰܐ .</p>
               </div>
               <div type="textpart" subtype="verse" n="2">
                  <p>ܘܶܐܫܟ݁ܰܚܢ ܬ݁ܰܡܳܢ ܐܶܠܦ݂ܳܐ ܕ݁ܳܐܙܳܠ̱ܐ ܠܦ݂ܽܘܢܺܝܩܺܐ ܆ ܘܰܣܠܶܩܢ ܠܳܗ
                    . ܘܰܪܕ݂ܰܝ</p>
               </div>
               <div type="textpart" subtype="verse" n="3">
                  <p>ܘܡܰܛܺܝܢ ܥܕ݂ܰܡܳܐ ܠܘܳܬ݂ ܩܽܘܦ݁ܪܳܘܣ ܓ݁ܳܙܰܪܬ݁ܳܐ . ܘܰܫܒ݂ܰܩܢܳܗ
                    ܠܣܶܡܳܠܳܐ ܆ ܘܶܐܬ݂ܰܝܢ ܠܣܽܘܪܺܝܰܐ . ܘܡܶܢ ܬ݁ܰܡܳܢ ܡܰܛܺܝܢ ܠܨܽܘܪ . ܬ݁ܰܡܳܢ ܓ݁ܶܝܪ ܐܺܝܬ݂
                    ܗ̱ܘܳܐ ܠܳܗ ܠܶܐܠܦ݂ܳܐ ܠܰܡܢܳܚܽܘ ܛܰܥܢܳܗ ܀</p>
               </div>
               <div type="textpart" subtype="verse" n="4">
                  <p>ܘܟ݂ܰܕ݂ ܐܶܫܟ݁ܰܚܢ ܬ݁ܰܡܳܢ ܬ݁ܰܠܡܺܝܕ݂ܶܐ̈ ܆ ܩܰܘܺܝܢ ܠܘܳܬ݂ܗܽܘܢ
                    ܝܰܘܡܳܬ݂ܳܐ̈ ܫܰܒ݂ܥܳܐ . ܘܗܳܠܶܝܢ ܐܳܡܪܺܝܢ ܗ̱ܘܰܘ ܟ݁ܽܠܝܽܘܡ ܠܦ݁ܰܘܠܳܘܣ ܒ݁ܪܽܘܚ ܆ ܕ݁ܠܳܐ
                    ܢܺܐܙܰܠ ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="5">
                  <p>ܘܡܶܢ ܒ݁ܳܬ݂ܰܪ ܗܳܠܶܝܢ ܝܰܘܡܳܬ݂ܳܐ̈ ܆ ܢܦ݂ܰܩܢ ܕ݁ܢܺܐܙܰܠ ܒ݁ܽܐܘܪܚܳܐ .
                    ܘܰܡܠܰܘܶܝܢ ܗ̱ܘܰܘ ܠܰܢ ܟ݁ܽܠܗܽܘܢ ܁ ܗܶܢܽܘܢ ܘܢܶܫܰܝܗܽܘܢ̈ ܘܰܒ݂ܢܰܝܗܽܘܢ̈ ܆ ܥܕ݂ܰܡܳܐ ܠܒ݂ܰܪ
                    ܡܶܢ ܡܕ݂ܺܝܢ̱ܬ݁ܳܐ . ܘܰܩܥܶܕ݂ܘ ܥܰܠ ܒ݁ܽܘܪܟ݁ܰܝܗܽܘܢ̈ ܥܰܠ ܝܰܕ݂ ܝܰܡܳܐ ܘܨܰܠܺܝܘ .</p>
               </div>
               <div type="textpart" subtype="verse" n="6">
                  <p>ܘܢܰܫܶܩܢ ܠܰܚܕ݂ܳܕ݂ܶܐ̈ . ܘܰܣܠܶܩܢ ܠܶܐܠܦ݂ܳܐ ܆ ܘܰܗܦ݂ܰܟ݂ܘ ܗܶܢܽܘܢ
                    ܠܒ݂ܳܬ݁ܰܝܗܽܘܢ̈ .</p>
               </div>
               <div type="textpart" subtype="verse" n="7">
                  <p>ܚܢܰܢ ܕ݁ܶܝܢ ܪܕ݂ܰܝܢ ܡܶܢ ܨܽܘܪ ܆ ܘܶܐܬ݂ܰܝܢ ܠܥܰܟ݁ܽܘ ܡܕ݂ܺܝܢ̱ܬ݁ܳܐ .
                    ܘܝܰܗ̱ܒ݂ܢ ܫܠܳܡܳܐ ܠܰܐܚܶܐ̈ ܕ݁ܬ݂ܰܡܳܢ . ܘܰܫܪܰܝܢ ܨܶܐܕ݂ܰܝܗܽܘܢ ܂ ܝܰܘܡܳܐ ܚܰܕ݂ .</p>
               </div>
               <div type="textpart" subtype="verse" n="8">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܢܦ݂ܰܩܢ ܘܶܐܬ݂ܰܝܢ ܠܩܶܣܰܪܺܝܰܐ . ܘܥܰܠܢ ܫܪܰܝܢ
                    ܒ݁ܒ݂ܰܝܬ݁ܶܗ ܕ݁ܦ݂ܺܝܠܺܝܦ݁ܳܘܣ ܡܣܰܒ݁ܪܳܢܳܐ ܇ ܐܰܝܢܳܐ ܕ݁ܺܐܝܬ݂ܰܘܗ̱ܝ ܗ̱ܘܳܐ ܡܶܢ ܫܰܒ݂ܥܳܐ
                    .</p>
               </div>
               <div type="textpart" subtype="verse" n="9">
                  <p>ܘܺܐܝܬ݂ ܗ̱ܘܰܝ̈ ܠܶܗ ܒ݁ܢܳܬ݂ܳܐ̈ ܒ݁ܬ݂ܽܘܠܳܬ݂ܳܐ̈ ܐܰܪܒ݁ܰܥ
                    ܕ݁ܡܶܬ݂ܢܰܒ݁ܝܳܢ̈ ܗ̱ܘܰܝ̈ .</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܐܺܝܬ݂ܰܝܢ ܬ݁ܰܡܳܢ ܝܰܘܡܳܬ݂ܳܐ̈ ܣܰܓ݁ܺܝܶܐܐ̈ ܆ ܢܚܶܬ݂ ܗ̱ܘܳܐ
                    ܡܶܢ ܝܺܗܽܘܕ݂ ܢܒ݂ܺܝܳܐ ܚܰܕ݂ . ܕ݁ܰܫܡܶܗ ܗܘܳܐ ܐܰܓ݂ܰܒ݂ܳܘܣ .</p>
               </div>
               <div type="textpart" subtype="verse" n="11">
                  <p>ܘܥܰܠ ܠܘܳܬ݂ܰܢ . ܘܰܫܩܰܠ ܥܶܪܰܩܬ݂ܳܐ ܕ݁ܚܰܨܰܘܗ̱ܝ̈ ܕ݁ܦ݁ܰܘܠܳܘܣ ܆
                    ܘܶܐܣܰܪ ܪܶܓ݂ܠܶܐ̈ ܕ݁ܢܰܦ݂ܫܶܗ ܘܺܐܝܕ݂ܰܘܗ̱ܝ̈ . ܘܶܐܡܰܪ . ܗܳܟ݂ܰܢܳܐ ܐܳܡܰܪ ܪܽܘܚܳܐ
                    ܕ݁ܩܽܘܕ݂ܫܳܐ ܆ ܕ݁ܓ݂ܰܒ݂ܪܳܐ ܡܳܪܳܗ ܕ݁ܥܶܪܰܩܬ݂ܳܐ ܗܳܕ݂ܶܐ ܁ ܗܳܟ݂ܰܢܳܐ ܢܶܐܣܪܽܘܢܶܗ
                    ܝܺܗܽܘܕ݂ܳܝܶܐ̈ ܒ݁ܽܐܘܪܺܫܠܶܡ ܇ ܘܢܰܫܠܡܽܘܢܶܗ ܒ݁ܺܐܝܕ݂ܰܝ̈ ܥܰܡ̱ܡܶܐ̈ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܗܳܠܶܝܢ ܡܶܠܶܐ̈ ܫܡܰܥܢ ܆ ܒ݁ܥܰܝܢ ܡܶܢܶܗ ܚܢܰܢ ܘܰܒ݂ܢܰܝ̈
                    ܐܰܬ݂ܪܳܐ ܆ ܕ݁ܠܳܐ ܢܺܐܙܰܠ ܠܽܐܘܪܺܫܠܶܡ ܀</p>
               </div>
               <div type="textpart" subtype="verse" n="13">
                  <p>ܗܳܝܕ݁ܶܝܢ ܥܢܳܐ ܘܶܐܡܰܪ ܦ݁ܰܘܠܳܘܣ . ܡܳܢܳܐ ܥܳܒ݂ܕ݁ܺܝܢ ܐܢ̱ܬ݁ܽܘܢ
                    ܕ݁ܒ݂ܳܟ݂ܶܝܢ ܐܢ̱ܬ݁ܽܘܢ ܘܫܳܚܩܺܝܢ ܐܢ̱ܬ݁ܽܘܢ ܠܶܗ ܠܠܶܒ݁ܝ . ܐܶܢܳܐ ܓ݁ܶܝܪ ܠܳܐ ܗ̱ܘܳܐ
                    ܕ݁ܶܐܬ݂ܶܐܣܰܪ ܒ݁ܰܠܚܽܘܕ݂ ܡܛܰܝܰܒ݂ ܐ̱ܢܳܐ ܆ ܐܶܠܳܐ ܐܳܦ݂ ܕ݁ܶܐܡܽܘܬ݂ ܒ݁ܽܐܘܪܺܫܠܶܡ ܚܠܳܦ݂
                    ܫܡܶܗ ܕ݁ܡܳܪܰܢ ܝܶܫܽܘܥ .</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܠܳܐ ܐܶܬ݁ܛܦ݁ܺܝܣ ܠܰܢ ܆ ܒ݁ܗܶܠܢ ܠܰܢ . ܘܶܐܡܰܪܢ ܕ݁ܨܶܒ݂ܝܳܢܶܗ
                    ܕ݁ܡܳܪܰܢ ܢܶܗܘܶܐ ܀</p>
               </div>
               <div type="textpart" subtype="verse" n="15">
                  <p>ܘܒ݂ܳܬ݂ܰܪ ܝܰܘܡܳܬ݂ܳܐ̈ ܗܳܠܶܝܢ ܆ ܐܶܬ݁ܛܰܝܰܒ݂ܢ ܘܰܣܠܶܩܢ ܠܰܢ
                    ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="16">
                  <p>ܘܶܐܬ݂ܰܘ ܗ̱ܘܰܘ ܥܰܡܰܢ ܐ̱ܢܳܫܳܐ ܬ݁ܰܠܡܺܝܕ݂ܶܐ̈ ܡܶܢ ܩܶܣܰܪܺܝܰܐ ܇
                    ܟ݁ܰܕ݂ ܕ݁ܒ݂ܺܝܪܺܝܢ ܥܰܡܗܽܘܢ ܐܰܚܳܐ ܚܰܕ݂ ܡܶܢ ܬ݁ܰܠܡܺܝܕ݂ܶܐ̈ ܩܰܕ݂ܡܳܝܶܐ̈ ܇ ܕ݁ܰܫܡܶܗ ܗܘܳܐ
                    ܡܢܰܣܳܘܢ ܇ ܘܺܐܝܬ݂ܰܘܗ̱ܝ ܗ̱ܘܳܐ ܡܶܢ ܩܽܘܦ݁ܪܳܘܣ ܇ ܕ݁ܰܢܩܰܒ݁ܠܰܢ ܒ݁ܒ݂ܰܝܬ݁ܶܗ .</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܐܶܬ݂ܰܝܢ ܠܽܐܘܪܺܫܠܶܡ ܆ ܩܰܒ݁ܠܽܘܢ ܐܰܚܶܐ̈ ܚܳܕ݂ܝܳܐܝܺܬ݂
                    .</p>
               </div>
               <div type="textpart" subtype="verse" n="18">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܥܰܠܢ ܥܰܡ ܦ݁ܰܘܠܳܘܣ ܠܘܳܬ݂ ܝܰܥܩܽܘܒ݂ ܆
                    ܟ݁ܰܕ݂ ܐܺܝܬ݂ ܗ̱ܘܳܐ ܠܘܳܬ݂ܶܗ ܟ݁ܽܠܗܽܘܢ ܩܰܫܺܝܫܶܐ̈ .</p>
               </div>
               <div type="textpart" subtype="verse" n="19">
                  <p>ܘܝܰܗ̱ܒ݂ܢ ܠܗܽܘܢ ܫܠܳܡܳܐ . ܘܡܶܫܬ݁ܰܥܶܐ ܗ̱ܘܳܐ ܠܗܽܘܢ ܦ݁ܰܘܠܳܘܣ
                    ܒ݁ܳܬ݂ܰܪ ܒ݁ܳܬ݂ܰܪ ܆ ܟ݁ܽܠ ܡܳܐ ܕ݁ܰܥܒ݂ܰܕ݂ ܐܰܠܳܗܳܐ ܒ݁ܥܰܡ̱ܡܶܐ̈ ܒ݁ܬ݂ܶܫܡܶܫܬ݁ܶܗ .</p>
               </div>
               <div type="textpart" subtype="verse" n="20">
                  <p>ܘܟ݂ܰܕ݂ ܫܡܰܥܘ ܆ ܫܰܒ݁ܰܚܘ ܠܰܐܠܳܗܳܐ ܘܶܐܡܰܪܘ ܠܶܗ . ܚܳܙܶܐ ܐܰܢ̱ܬ݁
                    ܐܰܚܽܘܢ ܆ ܟ݁ܡܳܐ ܪܶܒ݁ܘܳܢ̈ ܐܺܝܬ݂ ܒ݁ܺܝܗܽܘܕ݂ ܐܰܝܠܶܝܢ ܕ݁ܗܰܝܡܶܢܘ . ܘܟ݂ܽܠܗܽܘܢ ܗܳܠܶܝܢ
                    ܛܰܢܳܢܶܐ̈ ܐܶܢܽܘܢ ܕ݁ܢܳܡܽܘܣܳܐ .</p>
               </div>
               <div type="textpart" subtype="verse" n="21">
                  <p>ܐܶܬ݂ܶܐܡܰܪ ܠܗܽܘܢ ܕ݁ܶܝܢ ܥܠܰܝܟ݁ ܆ ܕ݁ܡܰܠܶܦ݂ ܐܰܢ̱ܬ݁ ܕ݁ܢܶܦ݂ܪܩܽܘܢ
                    ܡܶܢ ܡܽܘܫܶܐ ܟ݁ܽܠܗܽܘܢ ܝܺܗܽܘܕ݂ܳܝܶܐ̈ ܕ݁ܰܒ݂ܥܰܡ̱ܡܶܐ̈ ܆ ܟ݁ܰܕ݂ ܐܳܡܰܪ ܐܰܢ̱ܬ݁ ܕ݁ܠܳܐ
                    ܢܶܗܘܽܘܢ ܓ݁ܳܙܪܺܝܢ ܒ݁ܢܰܝܗܽܘܢ̈ ܆ ܘܠܳܐ ܒ݁ܰܥܝܳܕ݂ܶܐ̈ ܕ݁ܢܳܡܽܘܣܳܐ ܢܶܗܘܽܘܢ ܡܗܰܠܟ݂ܺܝܢ
                    .</p>
               </div>
               <div type="textpart" subtype="verse" n="22">
                  <p>ܡܶܛܽܠ ܗܳܟ݂ܺܝܠ ܕ݁ܡܶܫܬ݁ܰܡܥܳܐ ܗ̱ܝ ܠܗܽܘܢ ܕ݁ܶܐܬ݂ܰܝܬ݁ ܠܟ݂ܳܐ ܆</p>
               </div>
               <div type="textpart" subtype="verse" n="23">
                  <p>ܥܒ݂ܶܕ݂ ܡܶܕ݁ܶܡ ܕ݁ܳܐܡܪܺܝܢܰܢ ܠܳܟ݂ . ܐܺܝܬ݂ ܠܰܢ ܓ݁ܰܒ݂ܪܶܐ̈
                    ܐܰܪܒ݁ܥܳܐ ܆ ܕ݁ܰܢܕ݂ܺܝܪ ܠܗܽܘܢ ܕ݁ܢܶܬ݁ܕ݁ܰܟ݁ܽܘܢ .</p>
               </div>
               <div type="textpart" subtype="verse" n="24">
                  <p>ܕ݁ܒ݂ܰܪ ܐܶܢܽܘܢ ܘܙܶܠ ܐܶܬ݁ܕ݁ܰܟ݁ܳܐ ܥܰܡܗܽܘܢ . ܘܰܐܦ݁ܶܩ ܥܠܰܝܗܽܘܢ
                    ܢܰܦ݂ܩܳܬ݂ܳܐ̈ ܆ ܐܰܝܟ݂ ܕ݁ܢܶܓ݂ܪܥܽܘܢ ܪܺܫܰܝܗܽܘܢ̈ . ܘܡܶܬ݂ܝܰܕ݂ܥܳܐ ܠܟ݂ܽܠܢܳܫ ܆ ܕ݁ܡܶܕ݁ܶܡ
                    ܕ݁ܶܐܬ݂ܶܐܡܰܪ ܥܠܰܝܟ݁ ܕ݁ܰܓ݁ܳܠ ܗ̱ܽܘ . ܘܰܐܢ̱ܬ݁ ܠܢܳܡܽܘܣܳܐ ܫܳܠܶܡ ܐܰܢ̱ܬ݁ ܘܢܳܛܰܪ .</p>
               </div>
               <div type="textpart" subtype="verse" n="25">
                  <p>ܥܰܠ ܐܰܝܠܶܝܢ ܕ݁ܶܝܢ ܕ݁ܗܰܝܡܶܢܘ ܡܶܢ ܥܰܡ̱ܡܶܐ̈ ܆ ܚܢܰܢ ܟ݁ܬ݂ܰܒ݂ܢ ܆
                    ܕ݁ܢܶܗܘܽܘܢ ܢܳܛܪܺܝܢ ܢܰܦ݂ܫܗܽܘܢ ܇ ܡܶܢ ܕ݁ܰܕ݂ܒ݂ܺܝܚܳܐ . ܘܡܶܢ ܙܳܢܝܽܘܬ݂ܳܐ . ܘܡܶܢ ܚܢܺܝܩܳܐ
                    . ܘܡܶܢ ܕ݁ܡܳܐ .</p>
               </div>
               <div type="textpart" subtype="verse" n="26">
                  <p>ܗܳܝܕ݁ܶܝܢ ܦ݁ܰܘܠܳܘܣ ܕ݁ܒ݂ܰܪ ܐܶܢܽܘܢ ܠܓ݂ܰܒ݂ܪܶܐ̈ ܗܳܠܶܝܢ ܠܝܰܘܡܳܐ
                    ܐ̱ܚܪܺܢܳܐ ܆ ܘܶܐܬ݁ܕ݁ܰܟ݁ܺܝ ܥܰܡܗܽܘܢ . ܘܥܰܠ ܐܶܙܰܠ ܠܗܰܝܟ݁ܠܳܐ ܁ ܟ݁ܰܕ݂ ܡܰܘܕ݁ܰܥ ܠܗܽܘܢ
                    ܡܽܘܠܳܝܳܐ ܕ݁ܝܰܘܡܳܬ݂ܳܐ̈ ܕ݁ܬ݂ܰܕ݂ܟ݁ܺܝܬ݂ܳܐ ܆ ܥܕ݂ܰܡܳܐ ܕ݁ܶܐܬ݂ܩܰܪܰܒ݂ ܩܽܘܪܒ݁ܳܢܳܐ ܕ݁ܐ̱ܢܳܫ
                    ܐ̱ܢܳܫ ܡܶܢܗܽܘܢ ܀.܀.܀܀</p>
               </div>
               <milestone unit="SyrChapter" n="21"/>
               <div type="textpart" subtype="verse" n="27">
                  <p>ܘܟ݂ܰܕ݂ ܡܰܛܺܝ ܝܰܘܡܳܐ ܕ݁ܫܰܒ݂ܥܳܐ ܆ ܝܺܗܽܘܕ݂ܳܝܶܐ̈ ܕ݁ܡܶܢ ܐܰܣܺܝܰܐ
                    ܚܙܰܐܘܽܗ̱ܝ ܒ݁ܗܰܝܟ݁ܠܳܐ . ܘܓ݂ܰܪܺܝܘ ܥܠܰܘܗ̱ܝ ܥܰܡܳܐ ܟ݁ܽܠܶܗ ܆ ܘܰܐܪܡܺܝܘ ܥܠܰܘܗ̱ܝ
                    ܐܺܝܕ݂ܰܝܳܐ̈ ܇</p>
               </div>
               <div type="textpart" subtype="verse" n="28">
                  <p>ܟ݁ܰܕ݂ ܡܒ݂ܰܓ݁ܢܺܝܢ ܘܳܐܡܪܺܝܢ . ܓ݁ܰܒ݂ܪܶܐ̈ ܒ݁ܢܰܝ̈ ܐܺܝܣܪܳܝܶܠ ܆
                    ܥܰܕ݁ܰܪܘ . ܗܳܢܳܐ ܗ̱ܘ ܓ݁ܰܒ݂ܪܳܐ ܕ݁ܠܽܘܩܒ݂ܰܠ ܥܰܡܳܐ ܕ݁ܺܝܠܰܢ ܡܰܠܶܦ݂ ܒ݁ܟ݂ܽܠ ܕ݁ܽܘܟ݁ܳܐ ܇
                    ܘܠܽܘܩܒ݂ܰܠ ܢܳܡܽܘܣܳܐ ܂ ܘܠܽܘܩܒ݂ܰܠ ܐܰܬ݂ܪܳܐ ܗܳܢܳܐ . ܘܳܐܦ݂ ܠܰܐܪܡܳܝܶܐ̈ ܐܰܥܶܠ ܠܗܰܝܟ݁ܠܳܐ
                    ܆ ܘܣܰܝܒ݂ܶܗ ܠܰܐܬ݂ܪܳܐ ܗܳܢܳܐ ܩܰܕ݁ܺܝܫܳܐ .</p>
               </div>
               <div type="textpart" subtype="verse" n="29">
                  <p>ܩܰܕ݁ܶܡܘ ܗ̱ܘܰܘ ܓ݁ܶܝܪ ܚܙܰܘ ܥܰܡܶܗ ܠܰܛܪܳܘܦ݂ܺܝܡܳܣ ܐܶܦ݂ܶܣܳܝܳܐ
                    ܒ݁ܰܡܕ݂ܺܝܢ̱ܬ݁ܳܐ ܆ ܘܣܳܒ݂ܪܺܝܢ ܗ̱ܘܰܘ ܕ݁ܥܰܡ ܦ݁ܰܘܠܳܘܣ ܥܰܠ ܠܗܰܝܟ݁ܠܳܐ .</p>
               </div>
               <div type="textpart" subtype="verse" n="30">
                  <p>ܘܶܐܫܬ݁ܰܓ݂ܫܰܬ݂ ܟ݁ܽܠܳܗ ܡܕ݂ܺܝܢ̱ܬ݁ܳܐ ܘܶܐܬ݂ܟ݁ܰܢܰܫܘ . ܟ݁ܽܠܶܗ ܥܰܡܳܐ
                    ܘܰܐܚܕ݁ܽܘܗ̱ܝ . ܠܦ݁ܰܘܠܳܘܣ ܘܓ݂ܰܪܽܘܗ̱ܝ ܠܒ݂ܰܪ ܡܶܢ ܗܰܝܟ݁ܠܳܐ ܘܒ݂ܰܪ ܫܳܥܬ݂ܶܗ ܐܶܬ݁ܬ݁ܚܶܕ݂ܘ
                    ܬ݁ܰܪܥܶܐ̈ .</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܒ݁ܳܥܶܐ ܗ̱ܘܳܐ ܟ݁ܶܢܫܳܐ ܠܡܶܩܛܠܶܗ ܆ ܐܶܫܬ݁ܰܡܥܰܬ݂
                    ܠܟ݁ܺܠܺܝܰܪܟ݂ܳܐ ܕ݁ܶܐܣܦ݁ܺܝܪ ܆ ܕ݁ܟ݂ܽܠܳܗ ܡܕ݂ܺܝܢ̱ܬ݁ܳܐ ܐܶܬ݁ܬ݁ܙܺܝܥܰܬ݂ ܠܳܗ .</p>
               </div>
               <div type="textpart" subtype="verse" n="32">
                  <p>ܘܒ݂ܰܪ ܫܳܥܬ݂ܶܗ ܕ݁ܒ݂ܰܪ ܠܩܶܢܛܪܽܘܢܳܐ ܘܠܶܐܣܛܪܰܛܺܝܳܘܛܶܐ̈
                    ܣܰܓ݁ܺܝܶܐܐ̈ ܆ ܘܰܪܗܶܛܘ ܥܠܰܝܗܽܘܢ . ܘܟ݂ܰܕ݂ ܚܙܰܘ ܠܟ݁ܺܠܺܝܰܪܟ݂ܳܐ ܘܠܶܐܣܛܪܰܛܺܝܳܘܛܶܐ̈ ܆
                    ܒ݁ܗܶܠܘ ܡܶܢ ܕ݁ܡܳܚܶܝܢ ܗ̱ܘܰܘ ܠܶܗ ܠܦ݁ܰܘܠܳܘܣ .</p>
               </div>
               <div type="textpart" subtype="verse" n="33">
                  <p>ܘܰܩܪܶܒ݂ ܠܘܳܬ݂ܶܗ ܟ݁ܺܠܺܝܰܪܟ݂ܳܐ ܘܰܐܚܕ݁ܶܗ . ܘܰܦ݂ܩܰܕ݂
                    ܕ݁ܢܶܐܣܪܽܘܢܶܗ ܒ݁ܬ݂ܰܪܬ݁ܶܝܢ̈ ܫܺܫܠܳܢ̈ . ܘܰܡܫܰܐܶܠ ܗ̱ܘܳܐ ܥܠܰܘܗ̱ܝ ܆ ܕ݁ܡܰܢܽܘ ܘܡܳܢܳܐ
                    ܥܒ݂ܰܕ݂ .</p>
               </div>
               <div type="textpart" subtype="verse" n="34">
                  <p>ܘܩܳܥܶܝܢ ܗ̱ܘܰܘ ܥܠܰܘܗ̱ܝ ܐ̱ܢܳܫܳܐ ܡܶܢ ܐܳܟ݂ܠܳܘܣ ܡܶܕ݁ܶܡ ܡܶܕ݁ܶܡ .
                    ܘܡܶܛܽܠ ܩܥܳܬ݂ܗܽܘܢ ܁ ܠܳܐ ܡܶܫܟ݁ܰܚ ܗ̱ܘܳܐ ܠܡܶܕ݁ܰܥ ܐܰܝܕ݂ܳܐ ܗ̱ܝ ܫܰܪܺܝܪܬ݁ܳܐ . ܘܰܦ݂ܩܰܕ݂
                    ܗ̱ܘܳܐ ܁ ܕ݁ܢܰܘܒ݁ܠܽܘܢܶܗ ܠܡܰܫܪܺܝܬ݂ܳܐ .</p>
               </div>
               <div type="textpart" subtype="verse" n="35">
                  <p>ܘܟ݂ܰܕ݂ ܡܰܛܺܝ ܦ݁ܰܘܠܳܘܣ ܠܕ݂ܰܪܓ݁ܶܐ̈ ܆ ܛܰܥܢܽܘܗ̱ܝ ܐܶܣܛܪܰܛܺܝܳܘܛܶܐ̈
                    ܡܶܛܽܠ ܩܛܺܝܪܳܐ ܕ݁ܥܰܡܳܐ .</p>
               </div>
               <div type="textpart" subtype="verse" n="36">
                  <p>ܐܳܬ݂ܶܐ ܗ̱ܘܳܐ ܓ݁ܶܝܪ ܒ݁ܳܬ݂ܪܶܗ ܥܰܡܳܐ ܣܰܓ݁ܺܝܳܐܐ . ܘܩܳܥܶܝܢ ܗ̱ܘܰܘ
                    ܘܳܐܡܪܺܝܢ ܆ ܫܩܽܘܠܳܝܗ̱ܝ .</p>
               </div>
               <div type="textpart" subtype="verse" n="37">
                  <p>ܘܟ݂ܰܕ݂ ܡܰܛܺܝ ܠܡܶܥܰܠ ܠܡܰܫܪܺܝܬ݂ܳܐ ܂ ܗܽܘ ܦ݁ܰܘܠܳܘܣ ܆ ܐܶܡܰܪ
                    ܠܟ݁ܺܠܺܝܰܪܟ݂ܳܐ . ܐܶܢ ܡܰܦ݁ܶܣ ܐܰܢ̱ܬ݁ ܠܺܝ ܆ ܐܶܡܰܠܶܠ ܥܰܡܳܟ݂ . ܗܽܘ ܕ݁ܶܝܢ ܐܶܡܰܪ ܠܶܗ .
                    ܝܰܘܢܳܐܝܺܬ݂ ܝܳܕ݂ܰܥ ܐܰܢ̱ܬ݁ ܆</p>
               </div>
               <div type="textpart" subtype="verse" n="38">
                  <p>ܠܳܐ ܗ̱ܘܰܝܬ݁ ܐܰܢ̱ܬ݁ ܗܰܘ ܡܶܨܪܳܝܳܐ ܆ ܕ݁ܰܩܕ݂ܳܡ ܝܰܘܡܳܬ݂ܳܐ̈ ܗܳܠܶܝܢ
                    ܐܰܙܺܝܥܬ݁ ܘܰܐܦ݁ܶܩܬ݁ ܠܡܰܕ݂ܒ݁ܪܳܐ ܇ ܐܰܪܒ݁ܥܳܐ ܐܰܠܦ݂ܺܝܢ̈ ܓ݁ܰܒ݂ܪܶܐ̈ ܂ ܥܳܒ݂ܕ݁ܰܝ̈
                    ܒ݁ܺܝܫܳܬ݂ܳܐ̈ .</p>
               </div>
               <div type="textpart" subtype="verse" n="39">
                  <p>ܐܳܡܰܪ ܠܶܗ ܦ݁ܰܘܠܳܘܣ . ܐܶܢܳܐ ܓ݁ܰܒ݂ܪܳܐ ܐ̱ܢܳܐ ܝܺܗܽܘܕ݂ܳܝܳܐ ܆ ܡܶܢ
                    ܛܰܪܣܳܘܣ ܕ݁ܩܺܝܠܺܝܩܺܝܰܐ ܡܕ݂ܺܝܢ̱ܬ݁ܳܐ ܝܺܕ݂ܺܝܥܬ݁ܳܐ ܕ݁ܒ݂ܳܗ ܝܺܠܺܝܕ݂ ܐ̱ܢܳܐ . ܒ݁ܳܥܶܐ
                    ܐ̱ܢܳܐ ܡܶܢܳܟ݂ ܆ ܐܰܦ݁ܶܣ ܠܺܝ ܠܰܡܡܰܠܳܠܽܘ ܠܥܰܡܳܐ .</p>
               </div>
               <div type="textpart" subtype="verse" n="40">
                  <p>ܘܟ݂ܰܕ݂ ܐܰܦ݁ܶܣ ܠܶܗ ܆ ܩܳܡ ܦ݁ܰܘܠܳܘܣ ܥܰܠ ܕ݁ܰܪܓ݁ܶܐ̈ . ܘܰܐܙܺܝܥ
                    ܗ̱ܘܳܐ ܠܗܽܘܢ ܐܺܝܕ݂ܶܗ . ܘܟ݂ܰܕ݂ ܒ݁ܗܶܠܘ ܆ ܡܰܠܶܠ ܥܰܡܗܽܘܢ ܥܶܒ݂ܪܳܐܝܺܬ݂ ܘܶܐܡܰܪ ܠܗܽܘܢ
                    .</p>
               </div>
            </div>
            <div type="textpart" subtype="chapter" n="22">
               <div type="textpart" subtype="verse" n="1">
                  <p>ܐܰܚܶܐ̈ ܘܰܐܒ݂ܳܗܳܬ݂ܳܐ̈ ܆ ܫܡܰܥܘ ܡܰܦ݁ܰܩ ܒ݁ܪܽܘܚ ܕ݁ܰܠܘܳܬ݂ܟ݂ܽܘܢ
                    .</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܫܡܰܥܘ ܕ݁ܥܶܒ݂ܪܳܐܝܺܬ݂ ܡܡܰܠܶܠ ܗ̱ܘܳܐ ܥܰܡܗܽܘܢ ܆
                    ܝܰܬ݁ܺܝܪܳܐܝܺܬ݂ ܒ݁ܗܶܠܘ . ܘܶܐܡܰܪ ܠܗܽܘܢ .</p>
               </div>
               <div type="textpart" subtype="verse" n="3">
                  <p>ܐܶܢܳܐ ܓ݁ܰܒ݂ܪܳܐ ܐ̱ܢܳܐ ܝܺܗܽܘܕ݂ܳܝܳܐ ܆ ܘܺܝܠܺܝܕ݂ ܐ̱ܢܳܐ ܒ݁ܛܰܪܣܳܘܣ
                    ܕ݁ܩܺܝܠܺܝܩܺܝܰܐ . ܐܶܬ݂ܪܰܒ݁ܺܝܬ݂ ܕ݁ܶܝܢ ܒ݁ܗܳܕ݂ܶܐ ܡܕ݂ܺܝܢ̱ܬ݁ܳܐ ܥܰܠ ܓ݁ܶܢ̱ܒ݂ ܪܶܓ݂ܠܰܘܗ̱ܝ̈
                    ܕ݁ܓ݂ܰܡܰܠܺܝܐܝܶܠ . ܘܶܐܬ݂ܪܕ݂ܺܝܬ݂ ܓ݁ܡܺܝܪܳܐܝܺܬ݂ ܒ݁ܢܳܡܽܘܣܳܐ ܕ݁ܰܐܒ݂ܳܗܳܬ݂ܰܢ̈ . ܘܺܐܝܬ݂ܰܝ
                    ܗ̱ܘܺܝܬ݂ ܛܰܢܳܢܳܐ ܕ݁ܰܐܠܳܗܳܐ ܆ ܐܰܝܟ݂ ܡܳܐ ܕ݁ܳܐܦ݂ ܐܰܢ̱ܬ݁ܽܘܢ ܟ݁ܽܠܟ݂ܽܘܢ ܐܺܝܬ݂ܰܝܟ݁ܽܘܢ
                    .</p>
               </div>
               <div type="textpart" subtype="verse" n="4">
                  <p>ܘܰܠܗܳܕ݂ܶܐ ܐܽܘܪܚܳܐ ܪܶܕ݂ܦ݁ܶܬ݂ ܥܕ݂ܰܡܳܐ ܠܡܰܘܬ݁ܳܐ ܆ ܟ݁ܰܕ݂ ܐܳܣܰܪ
                    ܗ̱ܘܺܝܬ݂ ܘܡܰܫܠܶܡ ܗ̱ܘܺܝܬ݂ ܠܒ݂ܶܝܬ݂ ܐܰܣܺܝܪܶܐ̈ ܁ ܓ݁ܰܒ݂ܪܶܐ̈ ܘܢܶܫܶܐ̈ ܇</p>
               </div>
               <div type="textpart" subtype="verse" n="5">
                  <p>ܐܰܝܟ݂ ܡܳܐ ܕ݁ܣܳܗܶܕ݂ ܥܠܰܝ ܪܰܒ݁ ܟ݁ܳܗܢܶܐ̈ ܘܟ݂ܽܠܗܽܘܢ ܩܰܫܺܝܫܶܐ̈ .
                    ܕ݁ܡܶܢܗܽܘܢ ܩܰܒ݁ܠܶܬ݂ ܐܶܓ݁ܪܳܬ݂ܳܐ̈ ܕ݁ܺܐܙܰܠ ܠܘܳܬ݂ ܐܰܚܶܐ̈ ܕ݁ܰܒ݂ܕ݂ܰܪܡܣܽܘܩ ܆ ܕ݁ܳܐܦ݂
                    ܠܗܳܢܽܘܢ ܕ݁ܺܐܝܬ݂ ܗ̱ܘܰܘ ܬ݁ܰܡܳܢ ܆ ܐܰܝܬ݁ܶܐ ܐܶܢܽܘܢ ܠܽܐܘܪܺܫܠܶܡ ܟ݁ܰܕ݂ ܐܰܣܺܝܪܺܝܢ ܇
                    ܘܰܢܩܰܒ݁ܠܽܘܢ ܡܣܳܡ ܒ݁ܪܺܫܳܐ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܐܳܙܶܠ ܗ̱ܘܺܝܬ݂ ܘܫܰܪܺܝܬ݂ ܡܡܰܛܶܐ ܐ̱ܢܳܐ ܠܕ݂ܰܪܡܣܽܘܩ :
                    ܒ݁ܦ݂ܶܠܓ݁ܶܗ ܕ݁ܝܰܘܡܳܐ ܡܶܢ ܬ݁ܚܶܝܬ݂ ܫܶܠܝܳܐ ܡܶܢ ܫܡܰܝܳܐ ܆ ܐܰܙܠܶܓ݂ ܥܠܰܝ ܢܽܘܗܪܳܐ
                    ܣܰܓ݁ܺܝܳܐܐ .</p>
               </div>
               <div type="textpart" subtype="verse" n="7">
                  <p>ܘܢܶܦ݂ܠܶܬ݂ ܥܰܠ ܐܰܪܥܳܐ . ܘܫܶܡܥܶܬ݂ ܩܳܠܳܐ ܕ݁ܳܐܡܰܪ ܗ̱ܘܳܐ ܠܺܝ .
                    ܫܳܐܘܳܠ ܫܳܐܘܳܠ ܆ ܡܳܢܳܐ ܪܳܕ݂ܶܦ݂ ܐܰܢ̱ܬ݁ ܠܺܝ .</p>
               </div>
               <div type="textpart" subtype="verse" n="8">
                  <p>ܐܶܢܳܐ ܕ݁ܶܝܢ ܥܢܺܝܬ݂ ܘܶܐܡܪܶܬ݂ . ܡܰܢ ܐܰܢ̱ܬ݁ ܡܳܪܝ . ܘܗܽܘ ܐܶܡܰܪ
                    ܠܺܝ . ܐܶܢܳܐ ܗܽܘ ܝܶܫܽܘܥ ܢܳܨܪܳܝܳܐ ܕ݁ܰܐܢ̱ܬ݁ ܪܳܕ݂ܶܦ݂ ܐܰܢ̱ܬ݁ .</p>
               </div>
               <div type="textpart" subtype="verse" n="9">
                  <p>ܘܐ̱ܢܳܫܳܐ ܕ݁ܺܐܝܬ݂ ܗ̱ܘܰܘ ܥܰܡܝ ܁ ܚܙܰܘ ܢܽܘܗܪܳܐ ܆ ܩܳܠܳܐ ܕ݁ܶܝܢ ܠܳܐ
                    ܫܡܰܥܘ ܕ݁ܗܰܘ ܕ݁ܰܡܡܰܠܶܠ ܗ̱ܘܳܐ ܥܰܡܝ .</p>
               </div>
               <div type="textpart" subtype="verse" n="10">
                  <p>ܘܶܐܡܪܶܬ݂ ܡܳܢܳܐ ܐܶܥܒ݁ܶܕ݂ ܡܳܪܝ . ܘܡܳܪܰܢ ܐܶܡܰܪ ܠܺܝ . ܩܽܘܡ ܙܶܠ
                    ܠܕ݂ܰܪܡܣܽܘܩ ܆ ܘܬ݂ܰܡܳܢ ܢܶܬ݂ܡܰܠܰܠ ܥܰܡܳܟ݂ ܥܰܠ ܟ݁ܽܠ ܡܶܕ݁ܶܡ ܕ݁ܡܶܬ݂ܦ݁ܩܶܕ݂ ܠܳܟ݂
                    ܕ݁ܬ݂ܶܥܒ݁ܶܕ݂ .</p>
               </div>
               <div type="textpart" subtype="verse" n="11">
                  <p>ܘܟ݂ܰܕ݂ ܠܳܐ ܡܶܬ݂ܚܙܶܐ ܗ̱ܘܳܐ ܠܺܝ ܡܶܛܽܠ ܬ݁ܶܫܒ݁ܽܘܚܬ݁ܶܗ ܕ݁ܢܽܘܗܪܳܐ
                    ܗܰܘ ܆ ܐܰܚܕ݁ܽܘܢܝ ܒ݁ܺܐܝܕ݂ܰܝ̈ ܗܳܢܽܘܢ ܕ݁ܥܰܡܝ ܗ̱ܘܰܘ . ܘܥܶܠܶܬ݂ ܠܕ݂ܰܪܡܣܽܘܩ .</p>
               </div>
               <div type="textpart" subtype="verse" n="12">
                  <p>ܘܓ݂ܰܒ݂ܪܳܐ ܚܰܕ݂ ܚܰܢܰܢܝܳܐ ܟ݁ܺܐܢܳܐ ܒ݁ܢܳܡܽܘܣܳܐ ܆ ܐܰܝܟ݂
                    ܕ݁ܣܳܗܕ݁ܺܝܢ ܗ̱ܘܰܘ ܥܠܰܘܗ̱ܝ ܟ݁ܽܠܗܽܘܢ ܝܺܗܽܘܕ݂ܳܝܶܐ̈ ܕ݁ܬ݂ܰܡܳܢ ܆</p>
               </div>
               <div type="textpart" subtype="verse" n="13">
                  <p>ܐܶܬ݂ܳܐ ܠܘܳܬ݂ܝ . ܘܶܐܡܰܪ ܠܺܝ . ܫܳܐܘܳܠ ܐܳܚܝ ܆ ܦ݁ܬ݂ܰܚ ܥܰܝܢܰܝܟ݁̈
                    . ܘܒ݂ܳܗ ܒ݁ܫܳܥܬ݂ܳܐ ܐܶܬ݂ܦ݁ܰܬ݁ܰܚ ܥܰܝܢܰܝ̈ ܘܚܳܪܶܬ݂ ܒ݁ܶܗ .</p>
               </div>
               <div type="textpart" subtype="verse" n="14">
                  <p>ܘܶܐܡܰܪ ܠܺܝ . ܐܰܠܳܗܳܐ ܕ݁ܰܐܒ݂ܳܗܳܬ݂ܰܢ̈ ܐܰܩܺܝܡܳܟ݂ ܠܡܶܕ݁ܰܥ
                    ܨܶܒ݂ܝܳܢܶܗ . ܘܬ݂ܶܚܙܶܐ ܠܙܰܕ݁ܺܝܩܳܐ ܘܬ݂ܶܫܡܰܥ ܩܳܠܳܐ ܡܶܢ ܦ݁ܽܘܡܶܗ .</p>
               </div>
               <div type="textpart" subtype="verse" n="15">
                  <p>ܘܬ݂ܶܗܘܶܐ ܠܶܗ ܣܳܗܕ݁ܳܐ ܠܘܳܬ݂ ܟ݁ܽܠܗܽܘܢ ܒ݁ܢܰܝܢܳܫܳܐ̈ ܇ ܥܰܠ ܟ݁ܽܘܠ
                    ܡܳܐ ܕ݁ܰܚܙܰܝܬ݁ ܘܰܫܡܰܥܬ݁ .</p>
               </div>
               <div type="textpart" subtype="verse" n="16">
                  <p>ܘܗܳܫܳܐ ܡܳܢܳܐ ܡܶܫܬ݁ܰܘܚܰܪ ܐܰܢ̱ܬ݁ . ܩܽܘܡ ܥܡܰܕ݂ ܘܶܐܬ݁ܕ݁ܰܟ݁ܳܐ ܡܶܢ
                    ܚܛܳܗܰܝܟ݁̈ ܆ ܟ݁ܰܕ݂ ܩܳܪܶܐ ܐܰܢ̱ܬ݁ ܫܡܶܗ .</p>
               </div>
               <div type="textpart" subtype="verse" n="17">
                  <p>ܘܗܶܦ݂ܟ݁ܶܬ݂ ܐܶܬ݂ܺܝܬ݂ ܠܟ݂ܳܐ ܠܽܐܘܪܺܫܠܶܡ ܆ ܘܨܰܠܺܝܬ݂ ܒ݁ܗܰܝܟ݁ܠܳܐ
                    .</p>
               </div>
               <div type="textpart" subtype="verse" n="18">
                  <p>ܘܰܚܙܺܝܬ݂ܶܗ ܒ݁ܚܶܙܘܳܐ ܁ ܟ݁ܰܕ݂ ܐܳܡܰܪ ܠܺܝ . ܐܶܣܬ݁ܰܪܗܰܒ݂ ܘܦ݂ܽܘܩ
                    ܠܳܟ݂ ܡܶܢ ܐܽܘܪܺܫܠܶܡ ܆ ܡܶܛܽܠ ܕ݁ܠܳܐ ܡܩܰܒ݁ܠܺܝܢ ܣܳܗܕ݁ܽܘܬ݂ܳܟ݂ ܕ݁ܰܥܠܰܝ .</p>
               </div>
               <div type="textpart" subtype="verse" n="19">
                  <p>ܘܶܐܢܳܐ ܐܶܡܪܶܬ݂ . ܡܳܪܝ ܐܳܦ݂ ܗܶܢܽܘܢ ܝܳܕ݂ܥܺܝܢ ܆ ܕ݁ܶܐܢܳܐ ܡܰܫܠܶܡ
                    ܗ̱ܘܺܝܬ݂ ܠܒ݂ܶܝܬ݂ ܐܰܣܺܝܪܶܐ̈ ܆ ܘܡܳܚܶܐ ܗ̱ܘܺܝܬ݂ ܒ݁ܟ݂ܽܠ ܟ݁ܢܽܘܫܳܢ̈ ܠܰܐܝܠܶܝܢ
                    ܕ݁ܰܡܗܰܝܡܢܺܝܢ ܗ̱ܘܰܘ ܒ݁ܳܟ݂ .</p>
               </div>
               <div type="textpart" subtype="verse" n="20">
                  <p>ܘܟ݂ܰܕ݂ ܡܶܬ݂ܶܐܫܶܕ݂ ܗ̱ܘܳܐ ܕ݁ܡܶܗ ܕ݁ܶܐܣܛܶܦ݂ܰܢܳܣ ܣܳܗܕ݁ܳܟ݂ ܆ ܘܳܐܦ݂
                    ܐܶܢܳܐ ܥܰܡܗܽܘܢ ܩܳܐܶܡ ܗ̱ܘܺܝܬ݂ ܘܫܳܠܶܡ ܗ̱ܘܺܝܬ݂ ܠܨܶܒ݂ܝܳܢܗܽܘܢ ܕ݁ܩܳܛܽܘܠܰܘܗ̱ܝ̈ . ܘܢܳܛܰܪ
                    ܗ̱ܘܺܝܬ݂ ܡܳܐܢܶܐ̈ ܕ݁ܰܐܝܠܶܝܢ ܕ݁ܪܳܓ݂ܡܺܝܢ ܗ̱ܘܰܘ ܠܶܗ .</p>
               </div>
               <div type="textpart" subtype="verse" n="21">
                  <p>ܘܶܐܡܰܪ ܠܺܝ . ܙܶܠ ܆ ܕ݁ܶܐܢܳܐ ܡܫܰܕ݁ܰܪ ܐ̱ܢܳܐ ܠܳܟ݂ ܠܪܽܘܚܩܳܐ
                    ܠܡܰܟ݂ܪܳܙܽܘ ܠܥܰܡ̱ܡܶܐ̈ ܀</p>
               </div>
               <div type="textpart" subtype="verse" n="22">
                  <p>ܘܟ݂ܰܕ݂ ܫܰܡܥܽܘܗ̱ܝ ܠܦ݁ܰܘܠܳܘܣ ܥܕ݂ܰܡܳܐ ܠܗܳܕ݂ܶܐ ܡܶܠܬ݂ܳܐ ܆ ܐܰܪܺܝܡܘ
                    ܩܳܠܗܽܘܢ ܘܰܩܥܰܘ . ܢܶܫܬ݁ܩܶܠ ܡܶܢ ܐܰܪܥܳܐ ܐܰܝܢܳܐ ܕ݁ܗܳܟ݂ܰܢܳܐ ܗ̱ܘ ܆ ܠܳܐ ܓ݁ܶܝܪ ܘܳܠܶܐ ܠܶܗ
                    ܠܡܶܚܳܐ .</p>
               </div>
               <div type="textpart" subtype="verse" n="23">
                  <p>ܘܟ݂ܰܕ݂ ܡܒ݂ܰܓ݁ܢܺܝܢ ܗ̱ܘܰܘ . ܘܰܡܫܰܕ݁ܶܝܢ ܗ̱ܘܰܘ ܡܳܐܢܰܝܗܽܘܢ̈ .
                    ܘܡܰܣܩܺܝܢ ܗ̱ܘܰܘ ܚܶܠܳܐ ܠܰܫܡܰܝܳܐ ܆</p>
               </div>
               <div type="textpart" subtype="verse" n="24">
                  <p>ܦ݁ܩܰܕ݂ ܟ݁ܺܠܺܝܰܪܟ݂ܳܐ ܕ݁ܢܰܥܠܽܘܢܶܗ ܠܡܰܫܪܺܝܬ݂ܳܐ . ܘܰܦ݂ܩܰܕ݂
                    ܕ݁ܰܒ݂ܢܶܓ݂ܕ݁ܶܐ̈ ܢܶܫܬ݁ܰܐܰܠ ܆ ܐܰܝܟ݂ ܕ݁ܢܶܕ݁ܰܥ ܡܶܛܽܠ ܐܰܝܕ݂ܳܐ ܥܶܠܬ݂ܳܐ ܩܳܥܶܝܢ ܗ̱ܘܰܘ
                    ܥܠܰܘܗ̱ܝ .</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܡܰܬ݂ܚܽܘܗ̱ܝ ܒ݁ܥܰܪܩܶܐ̈ ܆ ܐܶܡܰܪ ܗܽܘ ܦ݁ܰܘܠܳܘܣ ܠܩܶܢܛܪܽܘܢܳܐ
                    ܕ݁ܩܳܐܶܡ ܗ̱ܘܳܐ ܥܠܰܘܗ̱ܝ . ܡܰܦ݁ܰܣ ܠܟ݂ܽܘܢ ܆ ܕ݁ܰܠܓ݂ܰܒ݂ܪܳܐ ܪܽܗ̱ܘܡܳܝܳܐ ܕ݁ܠܳܐ ܡܚܰܝܰܒ݂
                    ܕ݁ܰܬ݂ܢܰܓ݁ܕ݂ܽܘܢ .</p>
               </div>
               <div type="textpart" subtype="verse" n="26">
                  <p>ܘܟ݂ܰܕ݂ ܫܡܰܥ ܩܶܢܛܪܽܘܢܳܐ ܆ ܩܪܶܒ݂ ܠܘܳܬ݂ ܟ݁ܺܠܺܝܰܪܟ݂ܳܐ ܘܶܐܡܰܪ ܠܶܗ
                    . ܡܳܢܳܐ ܥܳܒ݂ܶܕ݂ ܐܰܢ̱ܬ݁ . ܗܳܢܳܐ ܓ݁ܶܝܪ ܓ݁ܰܒ݂ܪܳܐ ܪܽܗ̱ܘܡܳܝܳܐ ܗ̱ܘ .</p>
               </div>
               <div type="textpart" subtype="verse" n="27">
                  <p>ܘܰܩܪܶܒ݂ ܠܘܳܬ݂ܶܗ ܟ݁ܺܠܺܝܰܪܟ݂ܳܐ ܘܶܐܡܰܪ ܠܶܗ . ܐܶܡܰܪ ܠܺܝ ܐܰܢ̱ܬ݁
                    ܪܽܗ̱ܘܡܳܝܳܐ ܐܰܢ̱ܬ݁ . ܘܶܐܡܰܪ ܠܶܗ ܂ ܐܺܝܢ .</p>
               </div>
               <div type="textpart" subtype="verse" n="28">
                  <p>ܘܰܥܢܳܐ ܟ݁ܺܠܺܝܰܪܟ݂ܳܐ ܘܶܐܡܰܪ . ܐܶܢܳܐ ܒ݁ܟ݂ܶܣܦ݁ܳܐ ܣܰܓ݁ܺܝܳܐܐ
                    ܩܢܺܝܬ݂ܳܗ ܠܪܽܗ̱ܘܡܳܝܽܘܬ݂ܳܐ . ܐܳܡܰܪ ܠܶܗ ܦ݁ܰܘܠܳܘܣ . ܐܶܢܳܐ ܕ݁ܶܝܢ ܐܳܦ݂ ܒ݁ܳܗ
                    ܐܶܬ݂ܝܰܠܕ݁ܶܬ݂ .</p>
               </div>
               <div type="textpart" subtype="verse" n="29">
                  <p>ܘܡܶܚܕ݂ܳܐ ܦ݁ܪܰܩܘ ܠܗܽܘܢ ܡܶܢܶܗ ܗܳܢܽܘܢ ܕ݁ܒ݂ܳܥܶܝܢ ܗ̱ܘܰܘ
                    ܠܰܡܢܰܓ݁ܳܕ݂ܽܘܬ݂ܶܗ . ܘܰܕ݂ܚܶܠ ܟ݁ܺܠܺܝܰܪܟ݂ܳܐ ܆ ܟ݁ܰܕ݂ ܝܺܠܶܦ݂ ܕ݁ܪܽܗ̱ܘܡܳܝܳܐ ܗ̱ܘ ܇ ܥܰܠ
                    ܕ݁ܦ݂ܰܟ݂ܪܶܗ ܗ̱ܘܳܐ ܀.܀.܀܀</p>
               </div>
               <milestone unit="SyrChapter" n="22"/>
               <div type="textpart" subtype="verse" n="30">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܨܒ݂ܳܐ ܗ̱ܘܳܐ ܠܡܶܕ݁ܰܥ ܫܰܪܺܝܪܳܐܝܺܬ݂ ܆
                    ܕ݁ܡܳܢܳܐ ܗ̱ܝ ܩܛܺܓ݂ܪܳܢܽܘܬ݂ܳܐ ܕ݁ܡܰܝܬ݁ܶܝܢ ܗ̱ܘܰܘ ܥܠܰܘܗ̱ܝ ܝܺܗܽܘܕ݂ܳܝܶܐ̈ . ܘܰܫܪܳܝܗ̱ܝ
                    ܘܰܦ݂ܩܰܕ݂ ܆ ܕ݁ܢܺܐܬ݂ܽܘܢ ܪܰܒ݁ܰܝ̈ ܟ݁ܳܗܢܶܐ̈ ܘܟ݂ܽܠܶܗ ܟ݁ܶܢܫܳܐ ܕ݁ܪܺܫܰܝܗܽܘܢ̈ . ܘܰܕ݂ܒ݂ܰܪ
                    ܠܦ݁ܰܘܠܳܘܣ ܘܰܐܚܶܬ݂ ܐܰܩܺܝܡܶܗ ܒ݁ܰܝܢܳܬ݂ܗܽܘܢ .</p>
               </div>
            </div>
            <div type="textpart" subtype="chapter" n="23">
               <div type="textpart" subtype="verse" n="1">
                  <p>ܘܟ݂ܰܕ݂ ܚܳܪ ܦ݁ܰܘܠܳܘܣ ܒ݁ܟ݂ܶܢܫܗܽܘܢ ܆ ܐܶܡܰܪ . ܓ݁ܰܒ݂ܪܶܐ̈ ܐܰܚܰܝ̈ ܆
                    ܐܶܢܳܐ ܒ݁ܟ݂ܽܠ ܬ݁ܺܐܪܬ݁ܳܐ ܛܳܒ݂ܬ݂ܳܐ ܐܶܬ݁ܕ݁ܰܒ݁ܪܶܬ݂ ܩܕ݂ܳܡ ܐܰܠܳܗܳܐ ܥܕ݂ܰܡܳܐ ܠܝܰܘܡܳܢܳܐ
                    .</p>
               </div>
               <div type="textpart" subtype="verse" n="2">
                  <p>ܘܚܰܢܰܢܝܳܐ ܟ݁ܳܗܢܳܐ ܦ݁ܩܰܕ݂ ܠܗܳܢܽܘܢ ܕ݁ܩܳܝܡܺܝܢ ܥܰܠ ܓ݁ܶܒ݁ܶܗ ܆
                    ܕ݁ܢܶܡܚܽܘܢܶܗ ܠܦ݁ܰܘܠܳܘܣ ܥܰܠ ܦ݁ܽܘܡܶܗ .</p>
               </div>
               <div type="textpart" subtype="verse" n="3">
                  <p>ܘܦ݁ܰܘܠܳܘܣ ܐܶܡܰܪ ܠܶܗ . ܥܬ݂ܺܝܕ݂ ܗ̱ܽܘ ܐܰܠܳܗܳܐ ܕ݁ܢܶܡܚܶܝܟ݂ ܂
                    ܐܶܣܬ݂ܳܐ ܡܚܰܘܰܪܬ݁ܳܐ . ܘܰܐܢ̱ܬ݁ ܝܳܬ݂ܶܒ݂ ܐܰܢ̱ܬ݁ ܕ݁ܳܐܶܢ ܐܰܢ̱ܬ݁ ܠܺܝ ܐܰܝܟ݂
                    ܕ݁ܰܒ݂ܢܳܡܽܘܣܳܐ ܆ ܟ݁ܰܕ݂ ܥܳܒ݂ܰܪ ܐܰܢ̱ܬ݁ ܥܰܠ ܢܳܡܽܘܣܳܐ ܘܦ݂ܳܩܶܕ݂ ܐܰܢ̱ܬ݁ ܕ݁ܢܶܡܚܽܘܢܳܢܝ
                    .</p>
               </div>
               <div type="textpart" subtype="verse" n="4">
                  <p>ܘܰܐܝܠܶܝܢ ܕ݁ܩܳܝܡܺܝܢ ܗ̱ܘܰܘ ܬ݁ܰܡܳܢ ܁ ܐܳܡܪܺܝܢ ܠܶܗ . ܠܟ݂ܳܗܢܳܐ
                    ܕ݁ܰܐܠܳܗܳܐ ܡܨܰܚܶܐ ܐܰܢ̱ܬ݁ .</p>
               </div>
               <div type="textpart" subtype="verse" n="5">
                  <p>ܐܳܡܰܪ ܠܗܽܘܢ ܦ݁ܰܘܠܳܘܣ . ܠܳܐ ܝܳܕ݂ܰܥ ܗ̱ܘܺܝܬ݂ ܐܰܚܰܝ̈ ܆ ܕ݁ܟ݂ܳܗܢܳܐ
                    ܗ̱ܘ . ܟ݁ܬ݂ܺܝܒ݂ ܗ̱ܽܘ ܓ݁ܶܝܪ ܕ݁ܰܠܪܺܫܳܐ ܕ݁ܥܰܡܳܟ݂ ܠܳܐ ܬ݁ܠܽܘܛ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܝܺܕ݂ܰܥ ܦ݁ܰܘܠܳܘܣ ܕ݁ܡܶܢܶܗ ܕ݁ܥܰܡܳܐ ܐܺܝܬ݂ܰܘܗ̱ܝ
                    ܕ݁ܙܰܕ݁ܽܘܩܳܝܶܐ̈ ܘܡܶܢܶܗ ܕ݁ܰܦ݂ܪܺܝܫܶܐ̈ ܆ ܩܥܳܐ ܗ̱ܘܳܐ ܒ݁ܟ݂ܶܢܫܳܐ . ܓ݁ܰܒ݂ܪܶܐ̈ ܐܰܚܰܝ̈ ܆
                    ܐܶܢܳܐ ܦ݁ܪܺܝܫܳܐ ܐ̱ܢܳܐ ܒ݁ܰܪ ܦ݁ܪܺܝܫܶܐ̈ . ܘܥܰܠ ܣܰܒ݂ܪܳܐ ܕ݁ܰܩܝܳܡܬ݁ܳܐ ܕ݁ܡܺܝܬ݂ܶܐ̈
                    ܡܶܬ݁ܕ݂ܺܝܢ ܐ̱ܢܳܐ .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܗܳܕ݂ܶܐ ܐܶܡܰܪ ܆ ܢܦ݂ܰܠܘ ܚܰܕ݂ ܒ݁ܚܰܕ݂ ܦ݁ܪܺܝܫܶܐ̈
                    ܘܙܰܕ݁ܽܘܩܳܝܶܐ̈ ܆ ܘܶܐܬ݂ܦ݁ܠܶܓ݂ ܥܰܡܳܐ .</p>
               </div>
               <div type="textpart" subtype="verse" n="8">
                  <p>ܙܰܕ݁ܽܘܩܳܝܶܐ̈ ܓ݁ܶܝܪ ܐܳܡܪܺܝܢ ܆ ܕ݁ܠܰܝܬ݁ ܩܝܳܡܬ݁ܳܐ ܘܠܳܐ ܡܰܠܰܐܟ݂ܶܐ̈
                    ܘܠܳܐ ܪܽܘܚܳܐ . ܦ݁ܪܺܝܫܶܐ̈ ܕ݁ܶܝܢ ܡܰܘܕ݁ܶܝܢ ܒ݁ܟ݂ܽܠܗܶܝܢ .</p>
               </div>
               <div type="textpart" subtype="verse" n="9">
                  <p>ܘܰܗܘܳܐ ܩܳܠܳܐ ܪܰܒ݁ܳܐ . ܘܩܳܡܘ ܐ̱ܢܳܫܳܐ ܣܳܦ݂ܪܶܐ̈ ܡܶܢ ܓ݁ܰܒ݁ܳܐ
                    ܕ݁ܰܦ݂ܪܺܝܫܶܐ̈ ܆ ܘܢܳܨܶܝܢ ܗ̱ܘܰܘ ܥܰܡܗܽܘܢ ܂ ܘܳܐܡܪܺܝܢ . ܠܳܐ ܡܶܫܟ݁ܚܺܝܢܰܢ ܡܶܕ݁ܶܡ ܕ݁ܒ݂ܺܝܫ
                    ܒ݁ܗܳܢܳܐ ܓ݁ܰܒ݂ܪܳܐ . ܐܶܢ ܕ݁ܶܝܢ ܪܽܘܚܳܐ ܐܰܘ ܡܰܠܰܐܟ݂ܳܐ ܡܰܠܶܠ ܥܰܡܶܗ ܆ ܡܳܢܳܐ ܐܺܝܬ݂ ܒ݁ܳܗ
                    ܒ݁ܗܳܕ݂ܶܐ .</p>
               </div>
               <div type="textpart" subtype="verse" n="10">
                  <p>ܘܟ݂ܰܕ݂ ܗܘܳܐ ܫܓ݂ܽܘܫܝܳܐ ܪܰܒ݁ܳܐ ܒ݁ܰܝܢܳܬ݂ܗܽܘܢ ܆ ܕ݁ܚܶܠ ܗ̱ܘܳܐ
                    ܟ݁ܺܠܺܝܰܪܟ݂ܳܐ ܆ ܕ݁ܰܠܡܳܐ ܢܦ݂ܰܫܚܽܘܢܶܗ ܠܦ݁ܰܘܠܳܘܣ . ܘܰܫܠܰܚ ܠܪܽܗ̱ܘܡܳܝܶܐ̈ ܆ ܕ݁ܢܺܐܬ݂ܽܘܢ
                    ܢܶܚܛܦ݂ܽܘܢܶܗ ܡܶܢ ܡܨܰܥܬ݂ܗܽܘܢ . ܘܢܰܥܠܽܘܢܶܗ ܠܡܰܫܪܺܝܬ݂ܳܐ .</p>
               </div>
               <div type="textpart" subtype="verse" n="11">
                  <p>ܘܟ݂ܰܕ݂ ܗܘܳܐ ܠܺܠܝܳܐ ܆ ܐܶܬ݂ܚܙܺܝ ܠܶܗ ܡܳܪܰܢ ܠܦ݁ܰܘܠܳܘܣ . ܘܶܐܡܰܪ
                    ܠܶܗ ܂ ܐܶܬ݂ܚܰܝܰܠ ܆ ܡܶܛܽܠ ܕ݁ܰܐܝܟ݂ ܕ݁ܰܐܣܗܶܕ݁ܬ݁ ܥܠܰܝ ܒ݁ܽܐܘܪܺܫܠܶܡ ܆ ܗܳܟ݂ܰܢܳܐ ܥܬ݂ܺܝܕ݂
                    ܐܰܢ̱ܬ݁ ܕ݁ܳܐܦ݂ ܒ݁ܪܽܗ̱ܘܡܺܐ ܬ݁ܰܣܗܶܕ݂ ܀</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܗܘܳܐ ܨܰܦ݂ܪܳܐ ܆ ܐܶܬ݂ܟ݁ܰܢܰܫܘ ܗ̱ܘܰܘ ܐ̱ܢܳܫܺܝܢ̈ ܡܶܢ
                    ܝܺܗܽܘܕ݂ܳܝܶܐ̈ . ܘܰܐܚܪܶܡܘ ܥܠܰܝܗܽܘܢ ܆ ܕ݁ܠܳܐ ܢܶܐܟ݂ܠܽܘܢ ܘܠܳܐ ܢܶܫܬ݁ܽܘܢ ܥܕ݂ܰܡܳܐ
                    ܕ݁ܢܶܩܛܠܽܘܢܶܗ ܠܦ݁ܰܘܠܳܘܣ .</p>
               </div>
               <div type="textpart" subtype="verse" n="13">
                  <p>ܗܳܘܶܝܢ ܗ̱ܘܰܘ ܕ݁ܶܝܢ ܗܳܢܽܘܢ ܕ݁ܰܐܩܺܝܡܘ ܒ݁ܡܰܘܡܳܬ݂ܳܐ̈ ܗܳܢܳܐ
                    ܩܝܳܡܳܐ ܆ ܝܰܬ݁ܺܝܪ ܡܶܢ ܐܰܪܒ݁ܥܺܝܢ ܓ݁ܰܒ݂ܪܺܝܢ̈ .</p>
               </div>
               <div type="textpart" subtype="verse" n="14">
                  <p>ܘܶܐܬ݂ܩܰܪܰܒ݂ܘ ܠܘܳܬ݂ ܟ݁ܳܗܢܶܐ̈ ܘܰܠܘܳܬ݂ ܩܰܫܺܝܫܶܐ̈ . ܘܳܐܡܪܺܝܢ
                    ܗ̱ܘܰܘ ܆ ܕ݁ܚܶܪܡܳܐ ܐܰܚܪܶܡܢ ܥܠܰܝܢ ܆ ܕ݁ܡܶܕ݁ܶܡ ܠܳܐ ܢܶܛܥܰܡ ܥܕ݂ܰܡܳܐ ܕ݁ܢܶܩܛܽܘܠ ܠܦ݁ܰܘܠܳܘܣ
                    .</p>
               </div>
               <div type="textpart" subtype="verse" n="15">
                  <p>ܘܗܳܫܳܐ ܒ݁ܥܰܘ ܐܰܢ̱ܬ݁ܽܘܢ ܘܪܺܫܶܐ̈ ܕ݁ܰܟ݂ܢܽܘܫܬ݁ܳܐ ܡܶܢ
                    ܟ݁ܺܠܺܝܰܪܟ݂ܳܐ ܆ ܕ݁ܢܰܝܬ݁ܶܝܘܗ̱ܝ ܠܘܳܬ݂ܟ݂ܽܘܢ ܐܰܝܟ݂ ܒ݁ܳܥܶܝܢ ܐܢ̱ܬ݁ܽܘܢ ܕ݁ܬ݂ܶܒ݂ܨܽܘܢ
                    ܫܰܪܺܝܪܳܐܝܺܬ݂ ܣܽܘܥܪܳܢܶܗ . ܘܰܚܢܰܢ ܡܛܰܝܒ݂ܺܝܢܰܢ ܕ݁ܢܶܩܛܠܺܝܘܗ̱ܝ ܁ ܥܰܕ݂ܠܳܐ ܢܶܡܛܶܐ
                    ܠܘܳܬ݂ܟ݂ܽܘܢ .</p>
               </div>
               <div type="textpart" subtype="verse" n="16">
                  <p>ܘܰܫܡܰܥ ܗ̱ܘܳܐ ܒ݁ܰܪ ܚܳܬ݂ܶܗ ܕ݁ܦ݁ܰܘܠܳܘܣ ܐܳܦ݁ܰܪܣܢܳܐ ܗܳܢܳܐ ܆ ܘܥܰܠ
                    ܠܡܰܫܪܺܝܬ݂ܳܐ ܘܒ݂ܰܕ݁ܶܩ ܠܦ݁ܰܘܠܳܘܣ .</p>
               </div>
               <div type="textpart" subtype="verse" n="17">
                  <p>ܘܫܰܕ݁ܰܪ ܦ݁ܰܘܠܳܘܣ ܩܪܳܐ ܠܚܰܕ݂ ܡܶܢ ܩܶܢܛܪܽܘܢܶܐ̈ ܘܶܐܡܰܪ ܠܶܗ .
                    ܐܰܘܒ݁ܶܠ ܠܰܥܠܰܝܡܳܐ ܗܳܢܳܐ ܠܘܳܬ݂ ܟ݁ܺܠܺܝܰܪܟ݂ܳܐ ܆ ܐܺܝܬ݂ ܠܶܗ ܓ݁ܶܝܪ ܡܶܕ݁ܶܡ ܕ݁ܢܺܐܡܰܪ ܠܶܗ
                    .</p>
               </div>
               <div type="textpart" subtype="verse" n="18">
                  <p>ܘܕ݂ܰܒ݂ܪܶܗ ܩܶܢܛܪܽܘܢܳܐ ܠܰܥܠܰܝܡܳܐ . ܘܰܐܥܠܶܗ ܠܘܳܬ݂ ܟ݁ܺܠܺܝܰܪܟ݂ܳܐ
                    ܘܶܐܡܰܪ . ܦ݁ܰܘܠܳܘܣ ܐܰܣܺܝܪܳܐ ܩܪܳܢܝ . ܘܒ݂ܳܥܶܐ ܡܶܢܝ ܆ ܕ݁ܰܐܝܬ݁ܶܐ ܗܳܢܳܐ ܥܠܰܝܡܳܐ
                    ܠܘܳܬ݂ܳܟ݂ ܇ ܕ݁ܺܐܝܬ݂ ܠܶܗ ܡܶܕ݁ܶܡ ܕ݁ܢܺܐܡܰܪ ܠܳܟ݂ .</p>
               </div>
               <div type="textpart" subtype="verse" n="19">
                  <p>ܘܰܐܚܕ݁ܶܗ ܒ݁ܺܐܝܕ݂ܶܗ ܟ݁ܺܠܺܝܰܪܟ݂ܳܐ ܠܰܥܠܰܝܡܳܐ . ܘܢܰܓ݂ܕ݁ܶܗ ܠܚܰܕ݂
                    ܓ݁ܰܒ݁ܳܐ . ܘܰܡܫܰܐܶܠ ܗ̱ܘܳܐ ܠܶܗ ܆ ܕ݁ܡܳܢܳܐ ܐܺܝܬ݂ ܠܳܟ݂ ܕ݁ܬ݂ܺܐܡܰܪ ܠܺܝ .</p>
               </div>
               <div type="textpart" subtype="verse" n="20">
                  <p>ܘܶܐܡܰܪ ܠܶܗ ܥܠܰܝܡܳܐ . ܝܺܗܽܘܕ݂ܳܝܶܐ̈ ܐܶܬ݂ܚܰܫܰܒ݂ܘ ܕ݁ܢܶܒ݂ܥܽܘܢ
                    ܡܶܢܳܟ݂ ܆ ܕ݁ܬ݂ܰܚܶܬ݂ ܠܦ݁ܰܘܠܳܘܣ ܡܚܳܪ ܠܟ݂ܶܢܫܗܽܘܢ ܇ ܐܰܝܟ݂ ܨܳܒ݂ܶܝܢ ܡܶܕ݁ܶܡ ܝܰܬ݁ܺܝܪ
                    ܕ݁ܢܺܐܠܦ݁ܽܘܢ ܡܶܢܶܗ .</p>
               </div>
               <div type="textpart" subtype="verse" n="21">
                  <p>ܐܰܢ̱ܬ݁ ܗܳܟ݂ܺܝܠ ܠܳܐ ܬ݁ܶܬ݁ܛܦ݁ܺܝܣ ܠܗܽܘܢ . ܗܳܐ ܓ݁ܶܝܪ ܝܰܬ݁ܺܝܪ ܡܶܢ
                    ܐܰܪܒ݁ܥܺܝܢ ܓ݁ܰܒ݂ܪܺܝܢ̈ ܡܶܢܗܽܘܢ ܢܳܛܪܺܝܢ ܠܶܗ ܒ݁ܰܟ݂ܡܺܐܢܳܐ . ܘܰܐܚܪܶܡܘ ܥܰܠ ܢܰܦ݂ܫܗܽܘܢ ܆
                    ܕ݁ܠܳܐ ܢܶܐܟ݂ܠܽܘܢ ܘܠܳܐ ܢܶܫܬ݁ܽܘܢ ܥܕ݂ܰܡܳܐ ܕ݁ܢܶܩܛܠܽܘܢܶܗ . ܘܗܳܐ ܡܛܰܝܒ݂ܺܝܢ ܁ ܘܰܡܩܰܘܶܝܢ
                    ܠܫܽܘܘܕ݁ܳܝܳܟ݂ .</p>
               </div>
               <div type="textpart" subtype="verse" n="22">
                  <p>ܘܰܫܪܳܝܗ̱ܝ ܟ݁ܺܠܺܝܰܪܟ݂ܳܐ ܠܰܥܠܰܝܡܳܐ ܟ݁ܰܕ݂ ܦ݁ܰܩܕ݂ܶܗ ܆ ܕ݁ܐ̱ܢܳܫ
                    ܠܳܐ ܢܶܕ݁ܰܥ ܕ݁ܗܳܠܶܝܢ ܒ݁ܰܕ݁ܶܩܬ݁ ܠܺܝ .</p>
               </div>
               <div type="textpart" subtype="verse" n="23">
                  <p>ܘܰܩܪܳܐ ܠܰܬ݂ܪܶܝܢ̈ ܩܶܢܛܪܽܘܢܺܝܢ̈ ܘܶܐܡܰܪ ܠܗܽܘܢ . ܙܶܠܘ ܥܰܬ݁ܶܕ݂ܘ
                    ܪܽܗ̱ܘܡܳܝܶܐ̈ ܡܰܐܬ݂ܶܝܢ ܕ݁ܢܺܐܙܽܠ̱ܘܢ ܠܩܶܣܰܪܺܝܰܐ . ܘܦ݂ܰܪܳܫܶܐ̈ ܫܰܒ݂ܥܺܝܢ . ܘܫܳܕ݂ܝܰܝ̈
                    ܒ݁ܝܰܡܺܝܢܳܐ ܡܰܐܬ݂ܶܝܢ ܆ ܕ݁ܢܶܦ݁ܩܽܘܢ ܡܶܢ ܬ݁ܠܳܬ݂ ܫܳܥܺܝܢ̈ ܒ݁ܠܺܠܝܳܐ .</p>
               </div>
               <div type="textpart" subtype="verse" n="24">
                  <p>ܛܰܝܶܒ݂ܘ ܕ݁ܶܝܢ ܐܳܦ݂ ܒ݁ܥܺܝܪܳܐ ܆ ܐܰܝܟ݂ ܕ݁ܢܰܪܟ݁ܒ݂ܽܘܢ ܠܦ݁ܰܘܠܳܘܣ
                    ܘܰܢܦ݂ܰܠܛܽܘܢܶܗ ܠܘܳܬ݂ ܦ݁ܺܝܠܺܟ݁ܣ ܗܺܓ݂ܡܳܘܢܳܐ .</p>
               </div>
               <div type="textpart" subtype="verse" n="25">
                  <p>ܘܰܟ݂ܬ݂ܰܒ݂ ܐܶܓ݁ܰܪܬ݁ܳܐ ܝܰܗ̱ܒ݂ ܠܗܽܘܢ . ܕ݁ܺܐܝܬ݂ ܒ݁ܳܗ ܗܳܟ݂ܰܢܳܐ
                    .</p>
               </div>
               <div type="textpart" subtype="verse" n="26">
                  <p>ܩܠܰܘܕ݂ܺܝܳܘܣ ܠܽܘܣܺܝܳܘܣ ܆ ܠܦ݂ܺܝܠܺܟ݁ܣ ܗܺܓ݂ܡܽܘܢܳܐ ܢܰܨܺܝܚܳܐ ܂
                    ܫܠܳܡ .</p>
               </div>
               <div type="textpart" subtype="verse" n="27">
                  <p>ܠܓ݂ܰܒ݂ܪܳܐ ܗܳܢܳܐ ܁ ܐܶܚܰܕ݂ܘ ܝܺܗܽܘܕ݂ܳܝܶܐ̈ ܆ ܐܰܝܟ݂ ܕ݁ܢܶܩܛܠܽܘܢܶܗ
                    . ܘܩܳܡܶܬ݂ ܐܶܢܳܐ ܥܰܡ ܪܽܗ̱ܘܡܳܝܶܐ̈ ܘܦ݂ܰܪܶܩܬ݁ܶܗ ܆ ܟ݁ܰܕ݂ ܝܶܠܦ݁ܶܬ݂ ܕ݁ܪܽܗ̱ܘܡܳܝܳܐ ܗ̱ܘ
                    .</p>
               </div>
               <div type="textpart" subtype="verse" n="28">
                  <p>ܘܟ݂ܰܕ݂ ܒ݁ܳܥܶܐ ܗ̱ܘܺܝܬ݂ ܠܡܶܕ݁ܰܥ ܥܶܠܬ݂ܳܐ ܕ݁ܡܶܛܽܠܳܬ݂ܳܗ ܪܳܫܶܝܢ
                    ܗ̱ܘܰܘ ܠܶܗ ܆ ܐܰܚܶܬ݁ܬ݁ܶܗ ܠܟ݂ܶܢܫܗܽܘܢ .</p>
               </div>
               <div type="textpart" subtype="verse" n="29">
                  <p>ܘܶܐܫܟ݁ܚܶܬ݂ ܕ݁ܥܰܠ ܙܺܛܺܡܶܐ̈ ܕ݁ܢܳܡܽܘܣܗܽܘܢ ܪܳܫܶܝܢ ܗ̱ܘܰܘ ܠܶܗ .
                    ܘܥܶܠܬ݂ܳܐ ܕ݁ܫܳܘܝܳܐ ܠܰܐܣܽܘܪܶܐ̈ ܐܰܘ ܠܡܰܘܬ݁ܳܐ ܁ ܠܰܝܬ݁ ܗ̱ܘܳܐ ܠܘܳܬ݂ܶܗ .</p>
               </div>
               <div type="textpart" subtype="verse" n="30">
                  <p>ܘܟ݂ܰܕ݂ ܐܶܬ݂ܒ݁ܰܕ݁ܰܩ ܠܺܝ ܢܶܟ݂ܠܳܐ ܒ݁ܰܟ݂ܡܺܐܢܳܐ ܕ݁ܰܥܒ݂ܰܕ݂ܘ
                    ܥܠܰܘܗ̱ܝ ܝܺܗܽܘܕ݂ܳܝܶܐ̈ ܆ ܡܶܚܕ݂ܳܐ ܫܰܕ݁ܰܪܬ݁ܶܗ ܠܘܳܬ݂ܳܟ݂ . ܘܦ݂ܰܩܕ݂ܶܬ݂ ܠܰܩܛܺܓ݂ܪܳܢܰܘܗ̱ܝ̈
                    ܆ ܕ݁ܢܺܐܬ݂ܽܘܢ ܘܢܺܐܡܪܽܘܢ ܥܰܡܶܗ ܩܕ݂ܳܡܰܝܟ݁ . ܗܘܺܝ ܚܠܺܝܡ ܀</p>
               </div>
               <div type="textpart" subtype="verse" n="31">
                  <p>ܗܳܝܕ݁ܶܝܢ ܪܽܗ̱ܘܡܳܝܶܐ̈ ܐܰܝܟ݂ ܕ݁ܶܐܬ݂ܦ݁ܰܩܰܕ݂ܘ ܆ ܕ݁ܰܒ݂ܪܽܘܗ̱ܝ
                    ܠܦ݁ܰܘܠܳܘܣ ܒ݁ܠܺܠܝܳܐ . ܘܰܐܝܬ݁ܝܽܘܗ̱ܝ ܠܰܐܢܛܺܝܦ݁ܰܛܪܳܣ ܡܕ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="32">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܫܪܰܘ ܦ݁ܰܪܳܫܶܐ̈ ܠܪܰܓ݁ܳܠܶܐ̈ ܚܰܒ݂ܪܰܝܗܽܘܢ̈
                    ܆ ܕ݁ܢܶܗܦ݁ܟ݂ܽܘܢ ܠܡܰܫܪܺܝܬ݂ܳܐ .</p>
               </div>
               <div type="textpart" subtype="verse" n="33">
                  <p>ܘܰܐܝܬ݁ܝܽܘܗ̱ܝ ܠܩܶܣܰܪܺܝܰܐ . ܘܝܰܗ̱ܒ݂ܘ ܐܶܓ݁ܰܪܬ݁ܳܐ ܠܗܺܓ݂ܡܳܘܢܳܐ .
                    ܘܰܐܩܺܝܡܽܘܗ̱ܝ ܩܕ݂ܳܡܰܘܗ̱ܝ ܠܦ݁ܰܘܠܳܘܣ .</p>
               </div>
               <div type="textpart" subtype="verse" n="34">
                  <p>ܘܟ݂ܰܕ݂ ܩܪܳܐ ܐܶܓ݁ܰܪܬ݁ܳܐ ܆ ܡܫܰܐܶܠ ܗ̱ܘܳܐ ܠܶܗ ܆ ܕ݁ܡܶܢ ܐܰܝܕ݂ܳܐ
                    ܗܽܘܦ݁ܰܪܟ݂ܺܝܰܐ ܐܺܝܬ݂ܰܘܗ̱ܝ . ܘܟ݂ܰܕ݂ ܝܺܠܶܦ݂ ܕ݁ܡܶܢ ܩܺܝܠܺܝܩܺܝܰܐ ܆</p>
               </div>
               <div type="textpart" subtype="verse" n="35">
                  <p>ܐܶܡܰܪ ܠܶܗ . ܫܳܡܰܥ ܐ̱ܢܳܐ ܠܳܟ݂ ܆ ܡܳܐ ܕ݁ܶܐܬ݂ܰܘ ܩܛܺܓ݂ܪܳܢܰܝܟ݁̈ .
                    ܘܰܦ݂ܩܰܕ݂ ܕ݁ܢܶܛܪܽܘܢܶܗ ܒ݁ܰܦ݁ܪܶܛܳܘܪܺܝܳܢ ܕ݁ܗܶܪܳܘܕ݂ܶܣ ܀.܀.܀܀</p>
               </div>
            </div>
            <div type="textpart" subtype="chapter" n="24">
               <milestone unit="SyrChapter" n="23"/>
               <div type="textpart" subtype="verse" n="1">
                  <p>ܘܡܶܢ ܒ݁ܳܬ݂ܰܪ ܝܰܘܡܳܬ݂ܳܐ̈ ܚܰܡܫܳܐ ܆ ܢܚܶܬ݂ ܚܰܢܰܢܝܳܐ ܪܰܒ݁ ܟ݁ܳܗܢܶܐ̈
                    ܥܰܡ ܩܰܫܺܝܫܶܐ̈ ܇ ܘܥܰܡ ܛܶܪܛܽܠܳܘܣ ܪܗܺܛܪܳܐ ܆ ܘܰܐܘܕ݁ܰܥܘ ܠܗܺܓ݂ܡܳܘܢܳܐ ܥܰܠ ܦ݁ܰܘܠܳܘܣ
                    .</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܐܶܬ݂ܩܪܺܝ ܆ ܐܰܩܶܦ݂ ܗ̱ܘܳܐ ܛܶܪܛܽܠܳܘܣ ܡܩܰܛܪܶܓ݂ ܠܶܗ ܘܳܐܡܰܪ
                    . ܒ݁ܣܽܘܓ݂ܳܐܐ ܕ݁ܫܰܝܢܳܐ ܥܳܡܪܺܝܢܰܢ ܡܶܛܽܠܳܬ݂ܳܟ݂ . ܘܬ݂ܰܩܢܳܬ݂ܳܐ̈ ܣܰܓ݁ܺܝܳܐܬ݂ܳܐ̈ ܗ̱ܘܰܝ̈
                    ܠܥܰܡܳܐ ܗܳܢܳܐ ܒ݁ܰܫܩܳܠ ܛܰܥܢܳܟ݂ .</p>
               </div>
               <div type="textpart" subtype="verse" n="3">
                  <p>ܘܟ݂ܽܠܰܢ ܒ݁ܟ݂ܽܠ ܕ݁ܽܘܟ݁ ܡܩܰܒ݁ܠܺܝܢܰܢ ܛܰܝܒ݁ܽܘܬ݂ܳܟ݂ ܂ ܢܰܨܺܝܚܳܐ
                    ܦ݁ܺܝܠܺܟ݁ܣ .</p>
               </div>
               <div type="textpart" subtype="verse" n="4">
                  <p>ܕ݁ܠܳܐ ܕ݁ܶܝܢ ܢܰܠܶܐܝܟ݂ ܒ݁ܣܰܓ݁ܺܝܳܐܬ݂ܳܐ̈ ܆ ܒ݁ܳܥܶܐ ܐ̱ܢܳܐ ܡܶܢܳܟ݂
                    ܕ݁ܬ݂ܶܫܡܰܥ ܠܡܰܟ݁ܺܝܟ݂ܽܘܬ݂ܰܢ ܒ݁ܦ݂ܳܣܺܝܩܳܬ݂ܳܐ̈ .</p>
               </div>
               <div type="textpart" subtype="verse" n="5">
                  <p>ܐܶܫܟ݁ܰܚܢ ܓ݁ܶܝܪ ܠܓ݂ܰܒ݂ܪܳܐ ܗܳܢܳܐ ܕ݁ܺܐܝܬ݂ܰܘܗ̱ܝ ܡܫܰܚܛܳܢܳܐ ܆
                    ܘܰܡܥܺܝܪ ܫܓ݂ܽܘܫܝܳܐ ܠܟ݂ܽܠܗܽܘܢ ܝܺܗܽܘܕ݂ܳܝܶܐ̈ ܕ݁ܰܒ݂ܟ݂ܽܠܳܗ ܐܰܪܥܳܐ . ܪܺܫܳܐ ܗ̱ܘ ܓ݁ܶܝܪ
                    ܕ݁ܝܽܘܠܦ݁ܳܢܳܐ ܕ݁ܢܳܨܪܳܝܶܐ̈ .</p>
               </div>
               <div type="textpart" subtype="verse" n="6">
                  <p>ܘܰܠܗܰܝܟ݁ܠܰܢ ܨܒ݂ܳܐ ܠܰܡܣܰܝܳܒ݂ܽܘ . ܘܟ݂ܰܕ݂ ܐܶܚܰܕ݂ܢܳܝܗ̱ܝ ܆ ܒ݁ܥܰܝܢ
                    ܕ݁ܰܢܕ݂ܽܘܢܺܝܘܗ̱ܝ ܐܰܝܟ݂ ܕ݁ܰܒ݂ܢܳܡܽܘܣܰܢ .</p>
               </div>
               <div type="textpart" subtype="verse" n="7">
                  <p>ܐܶܬ݂ܳܐ ܕ݁ܶܝܢ ܠܽܘܣܺܝܳܘܣ ܟ݁ܺܠܺܝܰܪܟ݂ܳܐ . ܘܒ݂ܰܩܛܺܝܪܳܐ ܣܰܓ݁ܺܝܳܐܐ
                    ܡܶܢ ܐܺܝܕ݂ܰܝܢ̈ ܐܰܥܕ݁ܝܶܗ . ܘܠܳܟ݂ ܫܰܕ݁ܪܶܗ .</p>
               </div>
               <div type="textpart" subtype="verse" n="8">
                  <p>ܘܰܦ݂ܩܰܕ݂ ܠܰܩܛܺܪܓ݂ܳܢܰܘܗ̱ܝ̈ ܕ݁ܢܺܐܬ݂ܽܘܢ ܠܘܳܬ݂ܳܟ݂ . ܘܡܶܫܟ݁ܰܚ
                    ܐܰܢ̱ܬ݁ ܟ݁ܰܕ݂ ܡܫܰܐܶܠ ܐܰܢ̱ܬ݁ ܠܶܗ ܆ ܕ݁ܬ݂ܺܐܠܰܦ݂ ܡܶܢܶܗ ܇ ܥܰܠ ܟ݁ܽܠܗܶܝܢ ܗܳܠܶܝܢ
                    ܕ݁ܰܡܩܰܛܪܓ݂ܺܝܢܰܢ ܠܶܗ .</p>
               </div>
               <div type="textpart" subtype="verse" n="9">
                  <p>ܐܰܪܺܝܒ݂ܘ ܕ݁ܶܝܢ ܥܠܰܘܗ̱ܝ ܐܳܦ݂ ܗܶܢܽܘܢ ܝܺܗܽܘܕ݂ܳܝܶܐ̈ ܟ݁ܰܕ݂ ܐܳܡܪܺܝܢ
                    ܆ ܕ݁ܗܳܠܶܝܢ ܗܳܟ݂ܰܢܳܐ ܐܶܢܶܝܢ̈ ܀</p>
               </div>
               <div type="textpart" subtype="verse" n="10">
                  <p>ܘܰܪܡܰܙ ܗܺܓ݂ܡܽܘܢܳܐ ܠܦ݁ܰܘܠܳܘܣ ܕ݁ܰܢܡܰܠܶܠ . ܘܰܥܢܳܐ ܦ݁ܰܘܠܳܘܣ
                    ܘܶܐܡܰܪ . ܡܶܢ ܫܢܰܝܳܐ̈ ܣܰܓ݁ܺܝܳܐܬ݂ܳܐ̈ ܝܳܕ݂ܰܥ ܐ̱ܢܳܐ ܆ ܕ݁ܺܐܝܬ݂ܰܝܟ݁ ܕ݁ܰܝܳܢܳܐ ܕ݁ܥܰܡܳܐ
                    ܗܳܢܳܐ . ܘܡܶܛܽܠ ܗܳܢܳܐ ܚܳܕ݂ܝܳܐܝܺܬ݂ ܢܳܦ݂ܶܩ ܐ̱ܢܳܐ ܪܽܘܚܳܐ ܥܰܠ ܐܰܦ݁ܰܝ̈ ܢܰܦ݂ܫܝ ܆</p>
               </div>
               <div type="textpart" subtype="verse" n="11">
                  <p>ܟ݁ܰܕ݂ ܡܶܫܟ݁ܰܚ ܐܰܢ̱ܬ݁ ܠܡܶܕ݁ܰܥ ܕ݁ܠܰܝܬ݁ ܠܺܝ ܝܰܬ݁ܺܝܪ ܡܶܢ
                    ܬ݁ܪܶܥܣܰܪ ܝܰܘܡܺܝܢ̈ ܕ݁ܣܶܠܩܶܬ݂ ܠܽܐܘܪܺܫܠܶܡ ܠܡܶܣܓ݁ܰܕ݂ .</p>
               </div>
               <div type="textpart" subtype="verse" n="12">
                  <p>ܘܠܳܐ ܐܶܫܟ݁ܚܽܘܢܝ ܕ݁ܰܡܡܰܠܶܠ ܐ̱ܢܳܐ ܥܰܡ ܐ̱ܢܳܫ ܒ݁ܗܰܝܟ݁ܠܳܐ .
                    ܘܳܐܦ݂ܠܳܐ ܟ݁ܶܢܫܳܐ ܕ݁ܟ݂ܳܢܶܫ ܐ̱ܢܳܐ ܆ ܠܳܐ ܒ݁ܰܟ݂ܢܽܘܫܬ݁ܗܽܘܢ ܂ ܘܠܳܐ ܒ݁ܰܡܕ݂ܺܝܢ̱ܬ݁ܳܐ
                    .</p>
               </div>
               <div type="textpart" subtype="verse" n="13">
                  <p>ܘܠܳܐ ܕ݁ܰܢܚܰܘܽܘܢ ܡܳܛܝܳܐ ܒ݁ܺܐܝܕ݂ܰܝܗܽܘܢ̈ ܩܕ݂ܳܡܰܝܟ݁ ܆ ܥܰܠ ܡܶܕ݁ܶܡ
                    ܕ݁ܗܳܫܳܐ ܡܩܰܛܪܓ݂ܺܝܢ ܠܺܝ .</p>
               </div>
               <div type="textpart" subtype="verse" n="14">
                  <p>ܒ݁ܪܰܡ ܕ݁ܶܝܢ ܗܳܕ݂ܶܐ ܡܰܘܕ݁ܶܐ ܐ̱ܢܳܐ ܆ ܕ݁ܒ݂ܶܗ ܒ݁ܗܳܢܳܐ ܝܽܘܠܦ݁ܳܢܳܐ
                    ܕ݁ܳܐܡܪܺܝܢ ܁ ܒ݁ܶܗ ܦ݁ܳܠܰܚ ܐ̱ܢܳܐ ܠܰܐܠܳܗܳܐ ܕ݁ܰܐܒ݂ܳܗܰܝ̈ ܆ ܟ݁ܰܕ݂ ܡܗܰܝܡܶܢ ܐ̱ܢܳܐ
                    ܠܟ݂ܽܠܗܶܝܢ ܕ݁ܰܟ݂ܬ݂ܺܝܒ݂ܳܢ̈ ܒ݁ܢܳܡܽܘܣܳܐ ܘܒ݂ܰܢܒ݂ܺܝܶܐ̈ ܆</p>
               </div>
               <div type="textpart" subtype="verse" n="15">
                  <p>ܘܟ݂ܰܕ݂ ܐܺܝܬ݂ ܠܺܝ ܣܰܒ݂ܪܳܐ ܥܰܠ ܐܰܠܳܗܳܐ ܇ ܐܰܝܢܳܐ ܕ݁ܳܐܦ݂ ܗܶܢܽܘܢ
                    ܗܳܠܶܝܢ ܡܣܰܒ݁ܪܺܝܢ ܆ ܕ݁ܰܥܬ݂ܺܝܕ݂ܳܐ ܕ݁ܬ݂ܶܗܘܶܐ ܩܝܳܡܬ݁ܳܐ ܕ݁ܡܶܢ ܒ݁ܶܝܬ݂ ܡܺܝܬ݂ܶܐ̈ ܁
                    ܕ݁ܟ݂ܺܐܢܶܐ̈ ܂ ܘܰܕ݂ܥܰܘܳܠܶܐ̈ .</p>
               </div>
               <div type="textpart" subtype="verse" n="16">
                  <p>ܡܶܛܽܠ ܗܳܢܳܐ ܐܳܦ݂ ܥܳܡܶܠ ܐ̱ܢܳܐ ܆ ܕ݁ܬ݂ܺܐܪܬ݁ܳܐ ܕ݁ܟ݂ܺܝܬ݂ܳܐ
                    ܬ݁ܶܗܘܶܐ ܠܺܝ ܩܕ݂ܳܡ ܐܰܠܳܗܳܐ ܇ ܘܰܩܕ݂ܳܡ ܒ݁ܢܰܝ̈ ܐ̱ܢܳܫܳܐ ܐܰܡܺܝܢܳܐܝܺܬ݂ .</p>
               </div>
               <div type="textpart" subtype="verse" n="17">
                  <p>ܠܰܫܢܺܝܢ̈ ܕ݁ܶܝܢ ܣܰܓ݁ܺܝܳܐܢ̈ ܐܶܬ݂ܺܝܬ݂ ܠܘܳܬ݂ ܒ݁ܢܰܝ̈ ܥܰܡܳܐ ܕ݁ܺܝܠܝ
                    ܆ ܕ݁ܶܐܬ݁ܶܠ ܙܶܕ݂ܩܬ݂ܳܐ ܘܶܐܩܰܪܶܒ݂ ܩܽܘܪܒ݁ܳܢܳܐ .</p>
               </div>
               <div type="textpart" subtype="verse" n="18">
                  <p>ܘܶܐܫܟ݁ܚܽܘܢܝ ܗܳܠܶܝܢ ܒ݁ܗܰܝܟ݁ܠܳܐ ܁ ܟ݁ܰܕ݂ ܡܕ݂ܰܟ݁ܰܝ ܐ̱ܢܳܐ ܆ ܠܳܐ
                    ܥܰܡ ܟ݁ܶܢܫܳܐ ܐܳܦ݂ܠܳܐ ܒ݁ܰܫܓ݂ܽܘܫܝܳܐ .</p>
               </div>
               <div type="textpart" subtype="verse" n="19">
                  <p>ܐܶܠܳܐ ܐܶܢ ܕ݁ܰܫܓ݂ܰܫܘ ܐ̱ܢܳܫܺܝܢ̈ ܝܺܗܽܘܕ݂ܳܝܶܐ̈ ܕ݁ܶܐܬ݂ܰܘ ܡܶܢ
                    ܐܰܣܺܝܰܐ ܆ ܐܰܝܠܶܝܢ ܕ݁ܘܳܠܶܐ ܗ̱ܘܳܐ ܕ݁ܰܢܩܽܘܡܽܘܢ ܥܰܡܝ ܩܕ݂ܳܡܰܝܟ݁ ܆ ܘܰܢܩܰܛܪܓ݂ܽܘܢ ܡܶܕ݁ܶܡ
                    ܕ݁ܺܐܝܬ݂ ܠܗܽܘܢ .</p>
               </div>
               <div type="textpart" subtype="verse" n="20">
                  <p>ܐܰܘ ܗܶܢܽܘܢ ܗܳܠܶܝܢ ܢܺܐܡܪܽܘܢ ܆ ܡܳܢܳܐ ܐܶܫܟ݁ܰܚܘ ܒ݁ܺܝ ܣܰܟ݂ܠܽܘܬ݂ܳܐ
                    ܇ ܟ݁ܰܕ݂ ܩܳܡܶܬ݂ ܩܕ݂ܳܡ ܟ݁ܶܢܫܗܽܘܢ .</p>
               </div>
               <div type="textpart" subtype="verse" n="21">
                  <p>ܐܶܠܳܐ ܐܶܢ ܗܳܕ݂ܶܐ ܚܕ݂ܳܐ ܡܶܠܬ݂ܳܐ ܕ݁ܰܩܥܺܝܬ݂ ܟ݁ܰܕ݂ ܩܳܐܶܡ ܐ̱ܢܳܐ
                    ܒ݁ܰܝܢܳܬ݂ܗܽܘܢ ܆ ܕ݁ܥܰܠ ܩܝܳܡܬ݁ܳܐ ܕ݁ܡܺܝܬ݂ܶܐ̈ ܡܶܬ݁ܕ݂ܺܝܢ ܐ̱ܢܳܐ ܝܰܘܡܳܢܳܐ ܩܕ݂ܳܡܰܝܟ݁ܽܘܢ
                    .</p>
               </div>
               <div type="textpart" subtype="verse" n="22">
                  <p>ܦ݁ܺܝܠܺܟ݁ܣ ܕ݁ܶܝܢ ܡܶܛܽܠ ܕ݁ܝܳܕ݂ܰܥ ܗ̱ܘܳܐ ܠܳܗ ܠܽܐܘܪܚܳܐ ܗܳܕ݂ܶܐ
                    ܡܰܠܝܳܐܝܺܬ݂ ܆ ܬ݁ܰܗܺܝ ܐܶܢܽܘܢ ܟ݁ܰܕ݂ ܐܳܡܰܪ . ܕ݁ܡܳܐ ܕ݁ܶܐܬ݂ܳܐ ܟ݁ܺܠܺܝܰܪܟ݂ܳܐ ܆ ܫܳܡܰܥ
                    ܐ̱ܢܳܐ ܒ݁ܰܝܢܳܬ݂ܟ݂ܽܘܢ .</p>
               </div>
               <div type="textpart" subtype="verse" n="23">
                  <p>ܘܰܦ݂ܩܰܕ݂ ܠܩܶܢܛܪܽܘܢܳܐ ܆ ܕ݁ܢܶܛܪܺܝܘܗ̱ܝ ܠܦ݁ܰܘܠܳܘܣ ܒ݁ܰܢܝܳܚܳܐ ܆
                    ܘܰܕ݂ܠܳܐ ܐ̱ܢܳܫ ܡܶܢ ܝܳܕ݂ܽܘܥܰܘܗ̱ܝ̈ ܢܶܬ݂ܟ݁ܠܶܐ ܕ݁ܢܶܗܘܶܐ ܡܫܰܡܶܫ ܠܶܗ ܀</p>
               </div>
               <div type="textpart" subtype="verse" n="24">
                  <p>ܘܡܶܢ ܒ݁ܳܬ݂ܰܪ ܩܰܠܺܝܠ ܝܰܘܡܳܬ݂ܳܐ̈ ܆ ܫܰܕ݁ܰܪ ܦ݁ܺܝܠܺܟ݁ܣ
                    ܘܕ݂ܽܘܪܣܺܠܰܐ ܐܰܢ̱ܬ݁ܬ݂ܶܗ ܕ݁ܺܐܝܬ݂ܶܝܗ ܗ̱ܘܳܬ݂ ܝܺܗܽܘܕ݂ܳܝܬ݁ܳܐ . ܘܰܩܪܰܘ ܠܶܗ ܠܦ݁ܰܘܠܳܘܣ .
                    ܘܰܫܡܰܥܘ ܡܶܢܶܗ ܥܰܠ ܗܰܝܡܳܢܽܘܬ݂ܳܐ ܕ݁ܰܡܫܺܝܚܳܐ .</p>
               </div>
               <div type="textpart" subtype="verse" n="25">
                  <p>ܘܟ݂ܰܕ݂ ܡܡܰܠܶܠ ܥܰܡܗܽܘܢ ܥܰܠ ܙܰܕ݁ܺܝܩܽܘܬ݂ܳܐ ܘܥܰܠ ܩܰܕ݁ܺܝܫܽܘܬ݂ܳܐ
                    ܘܥܰܠ ܕ݁ܺܝܢܳܐ ܕ݁ܰܥܬ݂ܺܝܕ݂ ܆ ܐܶܬ݂ܡܠܺܝ ܕ݁ܶܚܠܬ݂ܳܐ ܦ݁ܺܝܠܺܟ݁ܣ . ܘܶܐܡܰܪ ܆ ܕ݁ܗܳܫܳܐ ܙܶܠ .
                    ܘܶܐܡܰܬ݂ܝ ܕ݁ܢܶܗܘܶܐ ܠܺܝ ܐܰܬ݂ܪܳܐ ܆ ܐܶܫܰܕ݁ܰܪ ܒ݁ܳܬ݂ܪܳܟ݂ .</p>
               </div>
               <div type="textpart" subtype="verse" n="26">
                  <p>ܣܳܒ݂ܰܪ ܗ̱ܘܳܐ ܓ݁ܶܝܪ ܆ ܕ݁ܫܽܘܚܕ݁ܳܐ ܡܶܬ݂ܺܝܗܶܒ݂ ܗ̱ܘܳܐ ܠܶܗ ܡܶܢ
                    ܦ݁ܰܘܠܳܘܣ . ܡܶܛܽܠ ܗܳܕ݂ܶܐ ܐܳܦ݂ ܐܰܡܺܝܢܳܐܝܺܬ݂ ܡܫܰܕ݁ܰܪ ܗ̱ܘܳܐ ܡܰܝܬ݁ܶܐ ܠܶܗ ܘܰܡܡܰܠܶܠ
                    ܥܰܡܶܗ .</p>
               </div>
               <div type="textpart" subtype="verse" n="27">
                  <p>ܘܟ݂ܰܕ݂ ܡܰܠܺܝ ܠܶܗ ܬ݁ܰܪܬ݁ܶܝܢ̈ ܫܢܺܝܢ̈ ܆ ܐ̱ܚܪܺܢܳܐ ܗܺܓ݂ܡܽܘܢܳܐ
                    ܐܶܬ݂ܳܐ ܗ̱ܘܳܐ ܠܕ݂ܽܘܟ݁ܬ݂ܶܗ ܇ ܕ݁ܡܶܬ݂ܩܪܶܐ ܗ̱ܘܳܐ ܦ݁ܳܪܩܺܝܳܘܣ ܦ݂ܺܗ̱ܣܛܳܘܣ . ܦ݁ܺܝܠܺܟ݁ܣ
                    ܕ݁ܶܝܢ ܐܰܝܟ݂ ܕ݁ܢܶܥܒ݁ܶܕ݂ ܛܰܝܒ݁ܽܘܬ݂ܳܐ ܒ݁ܺܝܗܽܘܕ݂ܳܝܶܐ̈ ܆ ܫܰܒ݂ܩܶܗ ܠܦ݁ܰܘܠܳܘܣ ܟ݁ܰܕ݂
                    ܐܰܣܺܝܪ .</p>
               </div>
            </div>
            <div type="textpart" subtype="chapter" n="25">
               <div type="textpart" subtype="verse" n="1">
                  <p>ܘܟ݂ܰܕ݂ ܐܶܬ݂ܳܐ ܦ݁ܺܗ̱ܣܛܳܘܣ ܠܩܶܣܰܪܺܝܰܐ ܆ ܒ݁ܳܬ݂ܰܪ ܬ݁ܠܳܬ݂ܳܐ
                    ܝܰܘܡܺܝܢ̈ ܣܠܶܩ ܠܽܐܘܪܺܫܠܶܡ .</p>
               </div>
               <div type="textpart" subtype="verse" n="2">
                  <p>ܘܰܐܘܕ݁ܥܽܘܗ̱ܝ ܪܰܒ݁ܰܝ̈ ܟ݁ܳܗܢܶܐ̈ ܘܪܺܫܶܐ̈ ܕ݁ܺܝܗܽܘܕ݂ܳܝܶܐ̈ ܥܰܠ
                    ܦ݁ܰܘܠܳܘܣ . ܘܒ݂ܳܥܶܝܢ ܗ̱ܘܰܘ ܡܶܢܶܗ ܁</p>
               </div>
               <div type="textpart" subtype="verse" n="3">
                  <p>ܟ݁ܰܕ݂ ܫܳܐܠܺܝܢ ܠܶܗ ܗܳܕ݂ܶܐ ܛܰܝܒ݁ܽܘܬ݂ܳܐ ܆ ܕ݁ܰܢܫܰܕ݁ܰܪ ܢܰܝܬ݁ܶܝܘܗ̱ܝ
                    ܠܽܐܘܪܺܫܠܶܡ ܆ ܟ݁ܰܕ݂ ܥܳܒ݂ܕ݁ܺܝܢ ܗ̱ܘܰܘ ܟ݁ܡܺܐܢܶܐ̈ ܒ݁ܽܐܘܪܚܳܐ ܕ݁ܢܶܩܛܠܽܘܢܳܝܗ̱ܝ .</p>
               </div>
               <div type="textpart" subtype="verse" n="4">
                  <p>ܘܦ݂ܺܗ̱ܣܛܳܘܣ ܦ݁ܰܢܺܝ ܦ݁ܶܬ݂ܓ݂ܳܡܳܐ ܆ ܕ݁ܦ݁ܰܘܠܳܘܣ ܡܶܬ݂ܢܛܰܪ
                    ܒ݁ܩܶܣܰܪܺܝܰܐ . ܘܶܐܢܳܐ ܡܣܰܪܗܰܒ݂ ܐ̱ܢܳܐ ܕ݁ܶܐܚܙܽܘܩ .</p>
               </div>
               <div type="textpart" subtype="verse" n="5">
                  <p>ܐܰܝܠܶܝܢ ܗܳܟ݂ܺܝܠ ܕ݁ܺܐܝܬ݂ ܒ݁ܟ݂ܽܘܢ ܕ݁ܡܳܛܝܳܐ ܒ݁ܺܐܝܕ݂ܰܝܗܽܘܢ̈ ܆
                    ܢܶܚܬ݂ܽܘܢ ܥܰܡܰܢ . ܘܥܰܠ ܟ݁ܽܠ ܣܰܟ݂ܠܽܘ ܕ݁ܺܐܝܬ݂ ܒ݁ܶܗ ܒ݁ܓ݂ܰܒ݂ܪܳܐ ܆ ܢܩܰܛܪܓ݂ܽܘܢ .</p>
               </div>
               <div type="textpart" subtype="verse" n="6">
                  <p>ܘܟ݂ܰܕ݂ ܗܘܳܐ ܬ݁ܰܡܳܢ ܝܰܘܡܳܬ݂ܳܐ̈ ܬ݁ܡܳܢܝܳܐ ܐܰܘ ܥܶܣܪܳܐ ܆ ܢܚܶܬ݂ ܠܶܗ
                    ܠܩܶܣܰܪܺܝܰܐ ܀ ܘܰܠܝܰܘܡܳܐ ܐ̱ܚܪܺܢܳܐ ܆ ܝܺܬ݂ܶܒ݂ ܥܰܠ ܒ݁ܺܝܡ . ܘܰܦ݂ܩܰܕ݂ ܕ݁ܢܰܝܬ݁ܽܘܢ
                    ܠܦ݁ܰܘܠܳܘܣ .</p>
               </div>
               <div type="textpart" subtype="verse" n="7">
                  <p>ܘܟ݂ܰܕ݂ ܐܶܬ݂ܳܐ ܆ ܚܰܕ݂ܪܽܘܗ̱ܝ ܝܺܗܽܘܕ݂ܳܝܶܐ̈ ܕ݁ܰܢܚܶܬ݂ܘ ܡܶܢ
                    ܐܽܘܪܺܫܠܶܡ . ܘܪܺܫܶܐ̈ ܣܰܓ݁ܺܝܶܐܐ̈ ܘܰܩܫܰܝܳܐ̈ ܡܰܝܬ݁ܶܝܢ ܗ̱ܘܰܘ ܒ݁ܳܬ݂ܪܶܗ ܆ ܐܰܝܠܶܝܢ ܕ݁ܠܳܐ
                    ܡܶܫܟ݁ܚܺܝܢ ܗ̱ܘܰܘ ܕ݁ܰܢܚܰܘܽܘܢ .</p>
               </div>
               <div type="textpart" subtype="verse" n="8">
                  <p>ܘܟ݂ܰܕ݂ ܦ݁ܰܘܠܳܘܣ ܢܳܦ݂ܶܩ ܗ̱ܘܳܐ ܪܽܘܚܳܐ ܕ݁ܠܳܐ ܐܰܣܟ݁ܶܠ ܡܶܕ݁ܶܡ ܇
                    ܠܳܐ ܒ݁ܢܳܡܽܘܣܳܐ ܕ݁ܺܝܗܽܘܕ݂ܳܝܶܐ̈ ܘܠܳܐ ܒ݁ܗܰܝܟ݁ܠܳܐ ܘܠܳܐ ܒ݁ܩܶܣܰܪ ܆</p>
               </div>
               <div type="textpart" subtype="verse" n="9">
                  <p>ܦ݁ܺܗ̱ܣܛܳܘܣ ܕ݁ܶܝܢ ܡܶܛܽܠ ܕ݁ܨܳܒ݂ܶܐ ܗ̱ܘܳܐ ܕ݁ܢܰܪܫܶܐ ܛܰܝܒ݁ܽܘܬ݂ܳܐ
                    ܒ݁ܺܝܗܽܘܕ݂ܳܝܶܐ̈ ܆ ܐܶܡܰܪ ܠܶܗ ܠܦ݁ܰܘܠܳܘܣ . ܨܳܒ݂ܶܐ ܐܰܢ̱ܬ݁ ܕ݁ܬ݂ܶܣܰܩ ܠܽܐܘܪܺܫܠܶܡ ܆
                    ܘܬ݂ܰܡܳܢ ܥܰܠ ܗܳܠܶܝܢ ܬ݁ܶܬ݁ܕ݂ܺܝܢ ܩܕ݂ܳܡܰܝ .</p>
               </div>
               <div type="textpart" subtype="verse" n="10">
                  <p>ܥܢܳܐ ܦ݁ܰܘܠܳܘܣ ܘܶܐܡܰܪ . ܥܰܠ ܒ݁ܺܝܡ ܕ݁ܩܶܣܰܪ ܩܳܐܶܡ ܐ̱ܢܳܐ .
                    ܗܳܪܟ݁ܳܐ ܗܽܘ ܙܳܕ݂ܶܩ ܠܺܝ ܠܡܶܬ݁ܕ݂ܳܢܽܘ . ܠܳܐ ܡܶܕ݁ܶܡ ܚܛܺܝܬ݂ ܠܺܝܗܽܘܕ݂ܳܝܶܐ̈ ܆ ܐܰܝܟ݂
                    ܕ݁ܳܐܦ݂ ܐܰܢ̱ܬ݁ ܝܳܕ݂ܰܥ ܐܰܢ̱ܬ݁ .</p>
               </div>
               <div type="textpart" subtype="verse" n="11">
                  <p>ܘܶܐܢ ܣܰܟ݂ܠܽܘܬ݂ܳܐ ܥܒ݂ܺܝܕ݂ܳܐ ܠܺܝ ܐܰܘ ܡܶܕ݁ܶܡ ܕ݁ܫܳܘܶܐ ܠܡܰܘܬ݁ܳܐ ܆
                    ܠܳܐ ܡܶܫܬ݁ܶܐܠ ܐ̱ܢܳܐ ܡܶܢ ܡܰܘܬ݁ܳܐ . ܐܶܢ ܕ݁ܶܝܢ ܠܰܝܬ݁ ܡܶܕ݁ܶܡ ܨܶܐܕ݂ܰܝ ܡܶܢ ܗܳܠܶܝܢ
                    ܕ݁ܰܡܩܰܛܪܓ݂ܺܝܢ ܠܺܝ ܆ ܠܳܐ ܐ̱ܢܳܫ ܝܳܗܶܒ݂ ܠܺܝ ܠܗܽܘܢ ܡܰܘܗܒ݂ܰܬ݂ . ܒ݁ܓ݂ܶܢܰܘܗ̱ܝ̈ ܕ݁ܩܶܣܰܪ
                    ܩܳܪܶܐ ܐ̱ܢܳܐ .</p>
               </div>
               <div type="textpart" subtype="verse" n="12">
                  <p>ܗܳܝܕ݁ܶܝܢ ܦ݁ܺܗ̱ܣܛܳܘܣ ܡܰܠܶܠ ܥܰܡ ܒ݁ܢܰܝ̈ ܡܶܠܟ݁ܶܗ ܘܶܐܡܰܪ . ܒ݁ܓ݂ܶܢ
                    ܩܶܣܰܪ ܩܪܰܝܬ݁ ܆ ܠܘܳܬ݂ ܩܶܣܰܪ ܐܳܙܶܠ ܐܰܢ̱ܬ݁ ܀.܀.܀܀</p>
               </div>
               <milestone unit="SyrChapter" n="24"/>
               <div type="textpart" subtype="verse" n="13">
                  <p>ܘܟ݂ܰܕ݂ ܗܘܰܘ ܝܰܘܡܳܬ݂ܳܐ̈ ܆ ܢܚܶܬ݂ ܐܰܓ݂ܪܺܦ݁ܰܘܣ ܡܰܠܟ݁ܳܐ
                    ܘܒ݂ܶܪܢܺܝܩܺܐ ܠܩܶܣܰܪܺܝܰܐ ܕ݁ܢܶܫܶܐܠܽܘܢ ܫܠܳܡܶܗ ܕ݁ܦ݂ܺܗ̱ܣܛܳܘܣ .</p>
               </div>
               <div type="textpart" subtype="verse" n="14">
                  <p>ܘܟ݂ܰܕ݂ ܗܘܰܘ ܠܘܳܬ݂ܶܗ ܝܰܘܡܳܬ݂ܳܐ̈ ܆ ܐܶܫܬ݁ܰܥܺܝ ܦ݁ܺܗ̱ܣܛܳܘܣ
                    ܠܡܰܠܟ݁ܳܐ ܕ݁ܺܝܢܶܗ ܕ݁ܦ݁ܰܘܠܳܘܣ ܁ ܟ݁ܰܕ݂ ܐܳܡܰܪ . ܓ݁ܰܒ݂ܪܳܐ ܚܰܕ݂ ܐܰܣܺܝܪܳܐ ܐܶܫܬ݁ܒ݂ܶܩ ܡܶܢ
                    ܐܺܝܕ݂ܰܝ̈ ܦ݁ܺܝܠܺܟ݁ܣ .</p>
               </div>
               <div type="textpart" subtype="verse" n="15">
                  <p>ܘܟ݂ܰܕ݂ ܗܘܺܝܬ݂ ܒ݁ܽܐܘܪܺܫܠܶܡ ܆ ܐܰܘܕ݁ܰܥܘ ܠܺܝ ܥܠܰܘܗ̱ܝ ܪܰܒ݁ܰܝ̈
                    ܟ݁ܳܗܢܶܐ̈ ܘܩܰܫܺܝܫܶܐ̈ ܕ݁ܺܝܗܽܘܕ݂ܳܝܶܐ̈ . ܘܰܒ݂ܥܰܘ ܕ݁ܶܐܥܒ݁ܶܕ݂ ܠܗܽܘܢ ܕ݁ܺܝܢܳܐ ܡܶܢܶܗ
                    .</p>
               </div>
               <div type="textpart" subtype="verse" n="16">
                  <p>ܘܶܐܡܪܶܬ݂ ܠܗܽܘܢ ܆ ܕ݁ܠܰܝܬ݁ ܥܝܳܕ݂ܳܐ ܠܪܽܗ̱ܘܡܳܝܶܐ̈ ܕ݁ܢܶܬ݁ܠܽܘܢ
                    ܒ݁ܰܪܢܳܫܳܐ ܡܰܘܗܒ݂ܰܬ݂ ܠܩܶܛܠܳܐ ܇ ܥܕ݂ܰܡܳܐ ܕ݁ܢܺܐܬ݂ܶܐ ܒ݁ܥܶܠ ܕ݁ܺܝܢܶܗ ܘܢܰܟ݁ܣܺܝܘܗ̱ܝ
                    ܒ݁ܰܐܦ݁ܰܘܗ̱ܝ̈ ܇ ܘܢܶܬ݂ܺܝܗܶܒ݂ ܠܶܗ ܐܰܬ݂ܪܳܐ ܠܡܰܦ݁ܰܩ ܒ݁ܪܽܘܚܳܐ ܥܰܠ ܡܳܐ ܕ݁ܡܶܬ݂ܪܫܶܐ
                    .</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܐܶܬ݂ܺܝܬ݂ ܠܟ݂ܳܐ ܆ ܕ݁ܠܳܐ ܬ݁ܽܘܗܳܝܳܐ ܠܝܰܘܡܳܐ ܐ̱ܚܪܺܢܳܐ ܁
                    ܝܶܬ݂ܒ݁ܶܬ݂ ܥܰܠ ܒ݁ܺܝܡ . ܘܦ݂ܶܩܕ݁ܶܬ݂ ܕ݁ܢܰܝܬ݁ܽܘܢܳܝܗ̱ܝ ܠܺܝ ܠܓ݂ܰܒ݂ܪܳܐ .</p>
               </div>
               <div type="textpart" subtype="verse" n="18">
                  <p>ܘܩܳܡܘ ܥܰܡܶܗ ܩܛܺܪܓ݂ܳܢܰܘܗ̱ܝ̈ ܆ ܘܠܳܐ ܐܶܫܟ݁ܰܚܘ ܡܶܕ݁ܶܡ ܪܶܫܝܳܢܳܐ
                    ܒ݁ܺܝܫܳܐ ܕ݁ܰܢܚܰܘܽܘܢ ܥܠܰܘܗ̱ܝ ܇ ܐܰܝܟ݂ ܡܳܐ ܕ݁ܣܳܒ݂ܰܪ ܗ̱ܘܺܝܬ݂ .</p>
               </div>
               <div type="textpart" subtype="verse" n="19">
                  <p>ܙܺܛܺܡܶܐ̈ ܕ݁ܶܝܢ ܡܶܕ݁ܶܡ ܡܶܕ݁ܶܡ ܥܰܠ ܕ݁ܶܚܠܰܬ݂ܗܽܘܢ ܐܺܝܬ݂ ܗ̱ܘܳܐ
                    ܠܗܽܘܢ ܠܘܳܬ݂ܶܗ ܆ ܘܥܰܠ ܝܶܫܽܘܥ ܐ̱ܢܳܫ ܕ݁ܡܺܝܬ݂ ܇ ܗܰܘ ܕ݁ܳܐܡܰܪ ܗ̱ܘܳܐ ܦ݁ܰܘܠܳܘܣ ܕ݁ܚܰܝ
                    ܗ̱ܽܘ .</p>
               </div>
               <div type="textpart" subtype="verse" n="20">
                  <p>ܘܡܶܛܽܠ ܕ݁ܠܳܐ ܩܳܐܶܡ ܗ̱ܘܺܝܬ݂ ܐܶܢܳܐ ܥܰܠ ܒ݁ܥܳܬ݂ܳܐ ܕ݁ܗܳܠܶܝܢ ܆
                    ܐܶܡܪܶܬ݂ ܗ̱ܘܺܝܬ݂ ܠܦ݁ܰܘܠܳܘܣ . ܕ݁ܶܐܢ ܒ݁ܳܥܶܐ ܐܰܢ̱ܬ݁ ܆ ܕ݁ܬ݂ܺܐܙܰܠ ܠܽܐܘܪܺܫܠܶܡ ܇ ܘܬ݂ܰܡܳܢ
                    ܬ݁ܶܬ݁ܕ݂ܺܝܢ ܥܰܠ ܗܳܠܶܝܢ .</p>
               </div>
               <div type="textpart" subtype="verse" n="21">
                  <p>ܗܽܘ ܕ݁ܶܝܢ ܒ݁ܥܳܐ ܕ݁ܢܶܬ݂ܢܛܰܪ ܠܕ݂ܺܝܢܶܗ ܕ݁ܩܶܣܰܪ . ܘܦ݂ܶܩܕ݁ܶܬ݂
                    ܕ݁ܢܶܬ݂ܢܛܰܪ ܆ ܥܕ݂ܰܡܳܐ ܕ݁ܶܐܫܰܕ݁ܪܺܝܘܗ̱ܝ ܠܘܳܬ݂ ܩܶܣܰܪ .</p>
               </div>
               <div type="textpart" subtype="verse" n="22">
                  <p>ܘܶܐܡܰܪ ܐܰܓ݂ܪܺܦ݁ܰܘܣ . ܨܳܒ݂ܶܐ ܗ̱ܘܺܝܬ݂ ܕ݁ܶܐܫܡܥܺܝܘܗ̱ܝ ܠܓ݂ܰܒ݂ܪܳܐ
                    ܗܳܢܳܐ . ܘܦ݂ܺܗ̱ܣܛܳܘܣ ܐܶܡܰܪ ܆ ܕ݁ܠܰܡܚܳܪ ܫܳܡܰܥ ܐܰܢ̱ܬ݁ ܠܶܗ ܀</p>
               </div>
               <div type="textpart" subtype="verse" n="23">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܐܶܬ݂ܳܐ ܐܰܓ݂ܪܺܦ݁ܰܘܣ ܘܒ݂ܶܪܢܺܝܩܺܐ ܒ݁ܙܰܘܚܳܐ
                    ܣܰܓ݁ܺܝܳܐܐ . ܘܥܰܠ ܠܒ݂ܶܝܬ݂ ܕ݁ܺܝܢܳܐ ܁ ܥܰܡ ܟ݁ܺܠܺܝܰܪܟ݂ܶܐ̈ ܘܪܺܫܶܐ̈ ܕ݁ܰܡܕ݂ܺܝܢ̱ܬ݁ܳܐ .
                    ܘܰܦ݂ܩܰܕ݂ ܦ݁ܺܗ̱ܣܛܳܘܣ ܘܶܐܬ݂ܳܐ ܦ݁ܰܘܠܳܘܣ .</p>
               </div>
               <div type="textpart" subtype="verse" n="24">
                  <p>ܘܶܐܡܰܪ ܦ݁ܺܗ̱ܣܛܳܘܣ . ܐܰܓ݂ܪܺܦ݁ܰܘܣ ܡܰܠܟ݁ܳܐ ܘܟ݂ܽܠܟ݂ܽܘܢ ܓ݁ܰܒ݂ܪܶܐ̈
                    ܕ݁ܺܐܝܬ݂ܰܝܟ݁ܽܘܢ ܥܰܡܰܢ ܆ ܥܰܠ ܗܳܢܳܐ ܓ݁ܰܒ݂ܪܳܐ ܕ݁ܚܳܙܶܝܢ ܐܢ̱ܬ݁ܽܘܢ ܆ ܟ݁ܽܠܶܗ ܥܰܡܳܐ
                    ܕ݁ܺܝܗܽܘܕ݂ܳܝܶܐ̈ ܩܰܒ݁ܠܰܢܝ ܒ݁ܽܐܘܪܺܫܠܶܡ ܘܗܳܪܟ݁ܳܐ ܇ ܟ݁ܰܕ݂ ܩܳܥܶܝܢ ܕ݁ܠܳܐ ܬ݁ܽܘܒ݂ ܘܳܠܶܐ
                    ܠܗܳܢܳܐ ܕ݁ܢܺܚܶܐ .</p>
               </div>
               <div type="textpart" subtype="verse" n="25">
                  <p>ܐܶܢܳܐ ܕ݁ܶܝܢ ܐܰܕ݂ܪܟ݂ܶܬ݂ ܆ ܕ݁ܡܶܕ݁ܶܡ ܕ݁ܫܳܘܶܐ ܠܡܰܘܬ݁ܳܐ ܠܳܐ ܣܥܺܝܪ
                    ܠܶܗ . ܘܡܶܛܽܠ ܕ݁ܗܽܘ ܒ݁ܥܳܐ ܕ݁ܢܶܬ݂ܢܛܰܪ ܠܕ݂ܺܝܢܶܗ ܕ݁ܩܶܣܰܪ ܆ ܦ݁ܶܩܕ݁ܶܬ݂ ܕ݁ܢܶܫܬ݁ܰܕ݁ܰܪ
                    .</p>
               </div>
               <div type="textpart" subtype="verse" n="26">
                  <p>ܘܠܳܐ ܝܳܕ݂ܰܥ ܐ̱ܢܳܐ ܡܳܢܳܐ ܐܶܟ݂ܬ݁ܽܘܒ݂ ܥܠܰܘܗ̱ܝ ܠܩܶܣܰܪ . ܡܶܛܽܠ
                    ܗܳܢܳܐ ܨܒ݂ܺܝܬ݂ ܠܡܰܝܬ݁ܳܝܽܘܬ݂ܶܗ ܩܕ݂ܳܡܰܝܟ݁ܽܘܢ ܆ ܘܝܰܬ݁ܺܝܪܳܐܝܺܬ݂ ܩܕ݂ܳܡܰܝܟ݁ ܡܰܠܟ݁ܳܐ
                    ܐܰܓ݂ܪܺܦ݁ܶܐ ܆ ܕ݁ܡܳܐ ܕ݁ܶܐܫܬ݁ܰܐܰܠ ܕ݁ܺܝܢܶܗ ܆ ܐܶܫܟ݁ܰܚ ܡܳܢܳܐ ܐܶܟ݂ܬ݁ܽܘܒ݂ .</p>
               </div>
               <div type="textpart" subtype="verse" n="27">
                  <p>ܠܳܐ ܓ݁ܶܝܪ ܘܳܠܶܐ ܕ݁ܟ݂ܰܕ݂ ܡܫܰܕ݁ܪܺܝܢܰܢ ܓ݁ܰܒ݂ܪܳܐ ܐܰܣܺܝܪܳܐ ܆
                    ܕ݁ܠܳܐ ܢܶܟ݂ܬ݁ܽܘܒ݂ ܣܰܟ݂ܠܽܘܬ݂ܶܗ .</p>
               </div>
            </div>
            <div type="textpart" subtype="chapter" n="26">
               <div type="textpart" subtype="verse" n="1">
                  <p>ܘܶܐܡܰܪ ܐܰܓ݂ܪܺܦ݁ܰܘܣ ܠܦ݁ܰܘܠܳܘܣ . ܡܰܦ݁ܰܣ ܠܳܟ݂ ܠܰܡܡܰܠܳܠܽܘ ܥܰܠ
                    ܐܰܦ݁ܰܝ̈ ܢܰܦ݂ܫܳܟ݂ ܀ ܗܳܝܕ݁ܶܝܢ ܦ݁ܰܘܠܳܘܣ ܦ݁ܫܰܛ ܐܺܝܕ݂ܶܗ ܆ ܘܢܳܦ݂ܶܩ ܗ̱ܘܳܐ ܪܽܘܚܳܐ ܘܳܐܡܰܪ
                    .</p>
               </div>
               <div type="textpart" subtype="verse" n="2">
                  <p>ܥܰܠ ܟ݁ܽܠ ܡܳܐ ܕ݁ܡܶܬ݂ܪܫܶܐ ܐ̱ܢܳܐ ܡܶܢ ܝܺܗܽܘܕ݂ܳܝܶܐ̈ ܡܰܠܟ݁ܳܐ
                    ܐܰܓ݂ܪܺܦ݁ܶܐ ܆ ܣܳܒ݂ܰܪ ܐ̱ܢܳܐ ܥܰܠ ܢܰܦ݂ܫܝ ܕ݁ܛܽܘܒ݂ܳܢܳܐ ܐ̱ܢܳܐ ܇ ܕ݁ܰܩܕ݂ܳܡܰܝܟ݁ ܝܰܘܡܳܢܳܐ
                    ܢܳܦ݂ܶܩ ܐ̱ܢܳܐ ܪܽܘܚܳܐ .</p>
               </div>
               <div type="textpart" subtype="verse" n="3">
                  <p>ܝܰܬ݁ܺܝܪܳܐܝܺܬ݂ ܕ݁ܝܳܕ݂ܰܥ ܐ̱ܢܳܐ ܕ݁ܰܡܦ݁ܳܣ ܐܰܢ̱ܬ݁ ܒ݁ܟ݂ܽܠܗܽܘܢ
                    ܙܺܛܺܡܶܐ̈ ܘܢܳܡܽܘܣܶܐ̈ ܕ݁ܺܝܗܽܘܕ݂ܳܝܶܐ̈ . ܡܶܛܽܠ ܗܳܢܳܐ ܒ݁ܳܥܶܐ ܐ̱ܢܳܐ ܡܶܢܳܟ݂ ܆
                    ܕ݁ܰܒ݂ܡܰܓ݁ܪܰܬ݂ ܪܽܘܚܳܐ ܬ݁ܶܫܡܥܰܢܝ .</p>
               </div>
               <div type="textpart" subtype="verse" n="4">
                  <p>ܝܳܕ݂ܥܺܝܢ ܐܶܢܽܘܢ ܓ݁ܶܝܪ ܐܳܦ݂ ܗܶܢܽܘܢ ܝܺܗܽܘܕ݂ܳܝܶܐ̈ ܐܶܢ ܨܳܒ݂ܶܝܢ
                    ܕ݁ܢܶܣܗܕ݂ܽܘܢ ܆ ܕ݁ܽܘܒ݁ܳܪܰܝ̈ ܕ݁ܡܶܢ ܛܰܠܝܽܘܬ݂ܝ ܕ݁ܰܗܘܰܘ ܠܺܝ ܡܶܢ ܫܽܘܪܳܝܳܐ ܒ݁ܥܰܡܝ
                    ܘܒ݂ܽܐܘܪܺܫܠܶܡ .</p>
               </div>
               <div type="textpart" subtype="verse" n="5">
                  <p>ܡܶܛܽܠ ܕ݁ܡܶܢ ܢܽܘܓ݂ܪܳܐ ܡܦ݁ܳܣܺܝܢ ܒ݁ܺܝ ܆ ܘܝܳܕ݂ܥܺܝܢ
                    ܕ݁ܰܒ݂ܝܽܘܠܦ݁ܳܢܳܐ ܪܺܫܳܝܳܐ ܕ݁ܰܦ݂ܪܺܝܫܶܐ̈ ܚܝܺܝܬ݂ .</p>
               </div>
               <div type="textpart" subtype="verse" n="6">
                  <p>ܘܗܳܫܳܐ ܥܰܠ ܣܰܒ݂ܪܳܐ ܕ݁ܫܽܘܘ̱ܕ݁ܳܝܳܐ ܕ݁ܰܗܘܳܐ ܗ̱ܘܳܐ ܠܰܐܒ݂ܳܗܳܬ݂ܰܢ̈
                    ܡܶܢ ܐܰܠܳܗܳܐ ܆ ܩܳܐܶܡ ܐ̱ܢܳܐ ܘܡܶܬ݁ܕ݂ܺܝܢ ܐ̱ܢܳܐ .</p>
               </div>
               <div type="textpart" subtype="verse" n="7">
                  <p>ܕ݁ܥܰܠ ܗܳܢܳܐ ܣܰܒ݂ܪܳܐ ܆ ܬ݁ܰܪܬ݁ܰܥܶܣܪܶܐ̈ ܫܰܪܒ݂ܳܢ̈ ܡܣܰܒ݁ܪܳܢ̈
                    ܕ݁ܰܢܡܰܢܥܳܢ̈ ܇ ܒ݁ܰܨܠܰܘܳܬ݂ܳܐ̈ ܚܦ݂ܺܝܛܳܬ݂ܳܐ̈ ܕ݁ܺܐܝܡܳܡܳܐ ܘܰܕ݂ܠܺܠܝܳܐ . ܘܰܥܠܰܘܗ̱ܝ ܥܰܠ
                    ܗܳܢܳܐ ܣܰܒ݂ܪܳܐ ܡܶܬ݂ܪܫܶܐ ܐ̱ܢܳܐ ܡܶܢ ܐܺܝܕ݂ܰܝ̈ ܝܺܗܽܘܕ݂ܳܝܶܐ̈ ܂ ܡܰܠܟ݁ܳܐ ܐܰܓ݂ܪܺܦ݁ܶܐ
                    .</p>
               </div>
               <div type="textpart" subtype="verse" n="8">
                  <p>ܡܳܢܳܐ ܕ݁ܳܝܢܺܝܢ ܐܢ̱ܬ݁ܽܘܢ . ܠܳܐ ܘܳܠܶܐ ܕ݁ܰܢܗܰܝܡܶܢ ܆ ܕ݁ܰܡܩܺܝܡ
                    ܐܰܠܳܗܳܐ ܡܺܝܬ݂ܶܐ̈ .</p>
               </div>
               <div type="textpart" subtype="verse" n="9">
                  <p>ܐܶܢܳܐ ܓ݁ܶܝܪ ܡܶܢ ܩܕ݂ܺܝܡ ܣܳܡܶܬ݂ ܒ݁ܪܶܥܝܳܢܝ ܆ ܕ݁ܣܰܩܽܘܒ݂ܠܶܐ̈
                    ܣܰܓ݁ܺܝܶܐܐ̈ ܐܶܣܥܽܘܪ ܠܽܘܩܒ݂ܰܠ ܫܡܶܗ ܕ݁ܝܶܫܽܘܥ ܢܳܨܪܳܝܳܐ .</p>
               </div>
               <div type="textpart" subtype="verse" n="10">
                  <p>ܗܳܕ݂ܶܐ ܕ݁ܥܶܒ݂ܕ݁ܶܬ݂ ܐܳܦ݂ ܒ݁ܽܐܘܪܺܫܠܶܡ ܆ ܘܩܰܕ݁ܺܝܫܶܐ̈ ܣܰܓ݁ܺܝܶܐܐ̈
                    ܐܰܪܡܺܝܬ݂ ܒ݁ܶܝܬ݂ ܐܰܣܺܝܪܶܐ̈ ܇ ܒ݁ܫܽܘܠܛܳܢܳܐ ܕ݁ܩܰܒ݁ܠܶܬ݂ ܡܶܢ ܪܰܒ݁ܰܝ̈ ܟ݁ܳܗܢܶܐ̈ . ܘܟ݂ܰܕ݂
                    ܡܶܬ݂ܩܰܛܠܺܝܢ ܗ̱ܘܰܘ ܡܶܢܗܽܘܢ ܆ ܐܶܫܬ݁ܰܘܬ݁ܦ݂ܶܬ݂ ܠܰܐܝܠܶܝܢ ܕ݁ܚܰܝܶܒ݂ܘ ܐܶܢܽܘܢ .</p>
               </div>
               <div type="textpart" subtype="verse" n="11">
                  <p>ܘܰܒ݂ܟ݂ܽܠ ܟ݁ܢܽܘܫܳܐ ܡܶܫܬ݁ܰܢܰܕ݂ ܗ̱ܘܺܝܬ݂ ܒ݁ܗܽܘܢ ܆ ܟ݁ܰܕ݂ ܐܳܠܶܨ
                    ܗ̱ܘܺܝܬ݂ ܕ݁ܢܶܗܘܽܘܢ ܡܓ݂ܰܕ݁ܦ݂ܺܝܢ ܒ݁ܰܫܡܶܗ ܕ݁ܝܶܫܽܘܥ . ܘܰܒ݂ܪܽܘܓ݂ܙܳܐ ܣܰܓ݁ܺܝܳܐܐ ܕ݁ܰܡܠܶܐ
                    ܗ̱ܘܺܝܬ݂ ܥܠܰܝܗܽܘܢ ܆ ܐܳܦ݂ ܠܰܡܕ݂ܺܝܢܳܬ݂ܳܐ̈ ܐ̱ܚܪܳܢܝܳܬ݂ܳܐ̈ ܢܳܦ݂ܶܩ ܗ̱ܘܺܝܬ݂ ܠܡܶܪܕ݁ܰܦ݂
                    ܐܶܢܽܘܢ .</p>
               </div>
               <div type="textpart" subtype="verse" n="12">
                  <p>ܘܟ݂ܰܕ݂ ܐܳܙܶܠ ܗ̱ܘܺܝܬ݂ ܡܶܛܽܠ ܗܳܕ݂ܶܐ ܠܕ݂ܰܪܡܣܽܘܩ ܒ݁ܫܽܘܠܛܳܢܳܐ
                    ܘܰܒ݂ܡܰܦ݁ܣܳܢܽܘܬ݂ܳܐ ܕ݁ܪܰܒ݁ܰܝ̈ ܟ݁ܳܗܢܶܐ̈ ܆</p>
               </div>
               <div type="textpart" subtype="verse" n="13">
                  <p>ܒ݁ܦ݂ܶܠܓ݁ܶܗ ܕ݁ܝܰܘܡܳܐ ܒ݁ܽܐܘܪܚܳܐ ܚܙܺܝܬ݂ ܡܶܢ ܫܡܰܝܳܐ ܐܳܘ ܡܰܠܟ݁ܳܐ
                    ܆ ܕ݁ܰܐܙܠܶܓ݂ ܥܠܰܝ ܘܥܰܠ ܟ݁ܽܠ ܕ݁ܥܰܡܝ ܗ̱ܘܰܘ ܇ ܢܽܘܗܪܳܐ ܕ݁ܰܡܝܰܬ݁ܰܪ ܡܶܢ ܕ݁ܫܶܡܫܳܐ .</p>
               </div>
               <div type="textpart" subtype="verse" n="14">
                  <p>ܘܰܢܦ݂ܰܠܢ ܟ݁ܽܠܰܢ ܥܰܠ ܐܰܪܥܳܐ . ܘܫܶܡܥܶܬ݂ ܩܳܠܳܐ ܟ݁ܰܕ݂ ܐܳܡܰܪ ܠܺܝ
                    ܥܶܒ݂ܪܳܐܝܺܬ݂ ܆ ܫܳܐܘܳܠ ܫܳܐܘܳܠ ܡܳܢܳܐ ܪܳܕ݂ܶܦ݂ ܐܰܢ̱ܬ݁ ܠܺܝ . ܩܫܶܐ ܗ̱ܽܘ ܠܳܟ݂
                    ܠܰܡܒ݂ܰܥܳܛܽܘ ܠܥܽܘܩܣܶܐ̈ .</p>
               </div>
               <div type="textpart" subtype="verse" n="15">
                  <p>ܘܶܐܢܳܐ ܐܶܡܪܶܬ݂ . ܡܰܢ ܐܰܢ̱ܬ݁ ܡܳܪܝ . ܘܡܳܪܰܢ ܐܶܡܰܪ ܠܺܝ . ܐܶܢܳܐ
                    ܗܽܘ ܝܶܫܽܘܥ ܢܳܨܪܳܝܳܐ ܕ݁ܰܐܢ̱ܬ݁ ܪܳܕ݂ܶܦ݂ ܐܰܢ̱ܬ݁ .</p>
               </div>
               <div type="textpart" subtype="verse" n="16">
                  <p>ܘܶܐܡܰܪ ܠܺܝ . ܩܽܘܡ ܥܰܠ ܪܶܓ݂ܠܰܝܟ݁̈ . ܡܶܛܽܠ ܗܳܕ݂ܶܐ ܓ݁ܶܝܪ
                    ܐܶܬ݂ܚܙܺܝܬ݂ ܠܳܟ݂ ܆ ܕ݁ܰܐܩܺܝܡܳܟ݂ ܡܫܰܡܫܳܢܳܐ ܘܣܳܗܕ݁ܳܐ ܕ݁ܡܶܕ݁ܶܡ ܕ݁ܰܚܙܰܝܬ݁ܳܢܝ ܇
                    ܘܕ݂ܰܥܬ݂ܺܝܕ݂ ܐܰܢ̱ܬ݁ ܕ݁ܬ݂ܶܚܙܶܝܢܝ .</p>
               </div>
               <div type="textpart" subtype="verse" n="17">
                  <p>ܘܶܐܦ݁ܰܨܶܝܟ݂ ܡܶܢ ܥܰܡܳܐ ܕ݁ܺܝܗܽܘܕ݂ܳܝܶܐ̈ ܆ ܘܡܶܢ ܥܰܡ̱ܡܶܐ̈
                    ܐ̱ܚܪܳܢܶܐ̈ ܕ݁ܰܠܘܳܬ݂ܗܽܘܢ ܡܫܰܕ݁ܰܪ ܐ̱ܢܳܐ ܠܳܟ݂ ܆</p>
               </div>
               <div type="textpart" subtype="verse" n="18">
                  <p>ܕ݁ܰܬ݂ܦ݂ܰܬ݁ܰܚ ܥܰܝܢܰܝܗܽܘܢ̈ ܇ ܐܰܝܟ݂ ܕ݁ܢܶܗܦ݁ܟ݂ܽܘܢ ܡܶܢ ܚܶܫܽܘܟ݂ܳܐ
                    ܠܢܰܗܺܝܪܳܐ . ܘܡܶܢ ܫܽܘܠܛܳܢܶܗ ܕ݁ܣܳܛܳܢܳܐ ܠܘܳܬ݂ ܐܰܠܳܗܳܐ ܇ ܘܰܢܩܰܒ݁ܠܽܘܢ ܫܽܘܒ݂ܩܳܢ
                    ܚܛܳܗܶܐ̈ . ܘܦ݂ܶܣܳܐ ܥܰܡ ܩܰܕ݁ܺܝܫܶܐ̈ ܒ݁ܗܰܝܡܳܢܽܘܬ݂ܳܐ ܕ݁ܒ݂ܺܝ .</p>
               </div>
               <div type="textpart" subtype="verse" n="19">
                  <p>ܡܶܛܽܠ ܗܳܕ݂ܶܐ ܡܰܠܟ݁ܳܐ ܐܰܓ݂ܪܺܦ݁ܶܐ ܇ ܠܳܐ ܩܳܡܶܬ݂ ܒ݁ܚܶܪܝܳܢܳܐ
                    ܠܽܘܩܒ݂ܰܠ ܚܶܙܘܳܐ ܫܡܰܝܳܢܳܐ .</p>
               </div>
               <div type="textpart" subtype="verse" n="20">
                  <p>ܐܶܠܳܐ ܐܰܟ݂ܪܙܶܬ݂ ܡܶܢ ܠܩܽܘܕ݂ܡܺܝܢ ܆ ܠܗܳܢܽܘܢ ܕ݁ܰܒ݂ܕ݂ܰܪܡܣܽܘܩ .
                    ܘܰܠܗܳܢܽܘܢ ܕ݁ܒ݂ܽܐܘܪܺܫܠܶܡ . ܘܕ݂ܰܒ݂ܟ݂ܽܠܗܶܝܢ ܩܽܘܪܝܳܐ̈ ܕ݁ܺܝܗܽܘܕ݂ . ܘܳܐܦ݂ ܠܥܰܡ̱ܡܶܐ̈
                    ܐܰܟ݂ܪܙܶܬ݂ ܆ ܕ݁ܰܢܬ݂ܽܘܒ݂ܽܘܢ ܘܢܶܬ݂ܦ݁ܢܽܘܢ ܠܘܳܬ݂ ܐܰܠܳܗܳܐ ܇ ܘܢܶܥܒ݁ܕ݂ܽܘܢ ܥܒ݂ܳܕ݂ܶܐ̈
                    ܕ݁ܫܳܘܶܝܢ ܠܰܬ݂ܝܳܒ݂ܽܘܬ݂ܳܐ .</p>
               </div>
               <div type="textpart" subtype="verse" n="21">
                  <p>ܘܥܰܠ ܐܰܦ݁ܰܝ̈ ܗܳܠܶܝܢ ܆ ܐܰܚܕ݁ܽܘܢܝ ܝܺܗܽܘܕ݂ܳܝܶܐ̈ ܒ݁ܗܰܝܟ݁ܠܳܐ
                    ܘܨܳܒ݂ܶܝܢ ܗ̱ܘܰܘ ܠܡܶܩܛܠܰܢܝ .</p>
               </div>
               <div type="textpart" subtype="verse" n="22">
                  <p>ܥܰܕ݁ܪܰܢܝ ܕ݁ܶܝܢ ܐܰܠܳܗܳܐ ܥܕ݂ܰܡܳܐ ܠܝܰܘܡܳܐ ܗܳܢܳܐ . ܘܗܳܐ ܩܳܐܶܡ
                    ܐ̱ܢܳܐ ܘܰܡܣܰܗܶܕ݂ ܐ̱ܢܳܐ ܠܰܙܥܽܘܪܳܐ ܘܰܠܪܰܒ݁ܳܐ ܆ ܟ݁ܰܕ݂ ܡܶܕ݁ܶܡ ܠܒ݂ܰܪ ܡܶܢ ܡܽܘܫܶܐ
                    ܘܰܢܒ݂ܺܝܶܐ̈ ܠܳܐ ܐܳܡܰܪ ܐ̱ܢܳܐ ܇ ܐܶܠܳܐ ܐܰܝܠܶܝܢ ܕ݁ܗܶܢܽܘܢ ܐܶܡܰܪܘ ܕ݁ܰܥܬ݂ܺܝܕ݂ܳܢ̈
                    ܕ݁ܢܶܗܘܝܳܢ̈ ܆</p>
               </div>
               <div type="textpart" subtype="verse" n="23">
                  <p>ܕ݁ܢܶܚܰܫ ܡܫܺܝܚܳܐ . ܘܢܶܗܘܶܐ ܪܺܫܺܝܬ݂ܳܐ ܕ݁ܰܩܝܳܡܬ݁ܳܐ ܕ݁ܡܶܢ ܒ݁ܶܝܬ݂
                    ܡܺܝܬ݂ܶܐ̈ . ܘܕ݂ܰܥܬ݂ܺܝܕ݂ ܕ݁ܢܰܟ݂ܪܶܙ ܢܽܘܗܪܳܐ ܠܥܰܡܳܐ ܘܰܠܥܰܡ̱ܡܶܐ̈ ܀.܀.܀܀</p>
               </div>
               <milestone unit="SyrChapter" n="25"/>
               <div type="textpart" subtype="verse" n="24">
                  <p>ܘܟ݂ܰܕ݂ ܗܳܟ݂ܰܢܳܐ ܢܳܦ݂ܶܩ ܗ̱ܘܳܐ ܦ݁ܰܘܠܳܘܣ ܪܽܘܚܳܐ ܆ ܩܥܳܐ
                    ܦ݁ܺܗ̱ܣܛܳܘܣ ܒ݁ܩܳܠܳܐ ܪܳܡܳܐ ܆ ܫܢܰܝܬ݁ ܠܳܟ݂ ܦ݁ܰܘܠܶܐ . ܣܶܦ݂ܪܳܐ ܣܰܓ݁ܺܝܳܐܐ ܥܰܒ݂ܕ݁ܳܟ݂
                    ܕ݁ܬ݂ܶܫܢܶܐ .</p>
               </div>
               <div type="textpart" subtype="verse" n="25">
                  <p>ܐܳܡܰܪ ܦ݁ܰܘܠܳܘܣ . ܠܳܐ ܫܢܺܝܬ݂ ܢܰܨܺܝܚܳܐ ܦ݁ܺܗ̱ܣܛܳܘܣ ܆ ܐܶܠܳܐ
                    ܡܶܠܰܝ̈ ܫܪܳܪܳܐ ܘܬ݂ܰܩܢܽܘܬ݂ܳܐ ܡܡܰܠܶܠ ܐ̱ܢܳܐ .</p>
               </div>
               <div type="textpart" subtype="verse" n="26">
                  <p>ܘܳܐܦ݂ ܡܰܠܟ݁ܳܐ ܐܰܓ݂ܪܺܦ݁ܰܘܣ ܝܰܬ݁ܺܝܪܳܐܝܺܬ݂ ܝܳܕ݂ܰܥ ܥܠܰܝܗܶܝܢ
                    ܕ݁ܗܳܠܶܝܢ . ܘܡܶܛܽܠ ܗܳܢܳܐ ܥܺܝܢ ܒ݁ܰܓ݂ܠܶܐ ܡܡܰܠܶܠ ܐ̱ܢܳܐ ܩܕ݂ܳܡܰܘܗ̱ܝ ܆ ܡܶܛܽܠ ܕ݁ܰܚܕ݂ܳܐ
                    ܡܶܢ ܗܳܠܶܝܢ ܡܶܠܶܐ̈ ܁ ܠܳܐ ܣܳܒ݂ܰܪ ܐ̱ܢܳܐ ܕ݁ܛܰܥܝܳܢ̈ ܠܶܗ . ܕ݁ܠܳܐ ܗ̱ܘܳܐ ܒ݁ܛܽܘܫܝܳܐ
                    ܣܥܺܝܪܳܢ̈ .</p>
               </div>
               <div type="textpart" subtype="verse" n="27">
                  <p>ܡܗܰܝܡܶܢ ܐܰܢ̱ܬ݁ ܡܰܠܟ݁ܳܐ ܐܰܓ݂ܪܺܦ݁ܶܐ ܠܰܢܒ݂ܺܝܶܐ̈ ܆ ܝܳܕ݂ܰܥ ܐ̱ܢܳܐ
                    ܕ݁ܰܡܗܰܝܡܶܢ ܐܰܢ̱ܬ݁ .</p>
               </div>
               <div type="textpart" subtype="verse" n="28">
                  <p>ܐܳܡܰܪ ܠܶܗ ܐܰܓ݂ܪܺܦ݁ܰܘܣ . ܒ݁ܩܰܠܺܝܠ ܡܶܕ݁ܶܡ ܡܦ݁ܺܝܣ ܐܰܢ̱ܬ݁ ܠܺܝ
                    ܕ݁ܶܐܗܘܶܐ ܟ݁ܪܺܣܛܝܳܢܳܐ .</p>
               </div>
               <div type="textpart" subtype="verse" n="29">
                  <p>ܘܦ݁ܰܘܠܳܘܣ ܐܶܡܰܪ . ܒ݁ܳܥܶܐ ܗ̱ܘܺܝܬ݂ ܡܶܢ ܐܰܠܳܗܳܐ ܒ݁ܩܰܠܺܝܠ
                    ܘܰܒ݂ܣܰܓ݁ܺܝ . ܠܳܐ ܗ̱ܘܳܐ ܠܳܟ݂ ܒ݁ܰܠܚܽܘܕ݂ ܐܶܠܳܐ ܐܳܦ݂ ܠܟ݂ܽܠܗܽܘܢ ܐܰܝܠܶܝܢ ܕ݁ܫܳܡܥܺܝܢ ܠܺܝ
                    ܝܰܘܡܳܢܳܐ ܆ ܕ݁ܢܶܗܘܽܘܢ ܐܰܟ݂ܘܳܬ݂ܝ ܠܒ݂ܰܪ ܡܶܢ ܐܰܣܽܘܪܶܐ̈ ܗܳܠܶܝܢ .</p>
               </div>
               <div type="textpart" subtype="verse" n="30">
                  <p>ܘܩܳܡ ܠܶܗ ܡܰܠܟ݁ܳܐ ܘܗܺܓ݂ܡܳܘܢܳܐ ܘܒ݂ܶܪܢܺܝܩܺܐ ܆ ܘܰܐܝܠܶܝܢ
                    ܕ݁ܝܳܬ݂ܒ݁ܺܝܢ ܗ̱ܘܰܘ ܥܰܡܗܽܘܢ .</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܦ݁ܪܰܩܘ ܡܶܢ ܬ݁ܰܡܳܢ ܆ ܡܡܰܠܠܺܝܢ ܗ̱ܘܰܘ ܚܰܕ݂ ܥܰܡ ܚܰܕ݂
                    ܘܳܐܡܪܺܝܢ . ܕ݁ܡܶܕ݁ܶܡ ܕ݁ܫܳܘܶܐ ܠܡܰܘܬ݁ܳܐ ܐܰܘ ܠܰܐܣܽܘܪܶܐ̈ ܆ ܠܳܐ ܥܒ݂ܰܕ݂ ܓ݁ܰܒ݂ܪܳܐ ܗܳܢܳܐ
                    .</p>
               </div>
               <div type="textpart" subtype="verse" n="32">
                  <p>ܘܶܐܡܰܪ ܐܰܓ݂ܪܺܦ݁ܰܘܣ ܠܦ݂ܺܗ̱ܣܛܳܘܣ . ܡܶܫܟ݁ܰܚ ܗ̱ܘܳܐ ܓ݁ܰܒ݂ܪܳܐ
                    ܗܳܢܳܐ ܕ݁ܢܶܫܬ݁ܪܶܐ ܆ ܐܶܠܽܘ ܒ݁ܓ݂ܶܢ ܩܶܣܰܪ ܠܳܐ ܩܪܳܐ .</p>
               </div>
            </div>
            <div type="textpart" subtype="chapter" n="27">
               <div type="textpart" subtype="verse" n="1">
                  <p>ܘܰܦ݂ܩܰܕ݂ ܥܠܰܘܗ̱ܝ ܦ݁ܺܗ̱ܣܛܳܣ ܆ ܕ݁ܢܶܫܬ݁ܰܕ݁ܰܪ ܠܘܳܬ݂ ܩܶܣܰܪ
                    ܠܺܐܝܛܰܠܺܝܰܐ . ܘܰܐܫܠܡܶܗ ܠܦ݁ܰܘܠܳܘܣ ܘܠܰܐܣܺܝܪܶܐ̈ ܐ̱ܚܪܳܢܶܐ̈ ܥܰܡܶܗ ܆ ܠܓ݂ܰܒ݂ܪܳܐ ܚܰܕ݂
                    ܩܶܢܛܪܽܘܢܳܐ ܡܶܢ ܐܶܣܦ݁ܺܝܪ ܣܶܒ݂ܰܣܛܺܐ . ܕ݁ܰܫܡܶܗ ܗܘܳܐ ܝܽܘܠܺܝܳܘܣ ܀</p>
               </div>
               <div type="textpart" subtype="verse" n="2">
                  <p>ܘܟ݂ܰܕ݂ ܗܘܳܬ݂ ܕ݁ܢܶܪܕ݁ܶܐ ܆ ܢܚܶܬ݂ܢ ܠܶܐܠܦ݂ܳܐ ܕ݁ܺܐܝܬ݂ܶܝܗ ܗ̱ܘܳܬ݂
                    ܡܶܢ ܐܰܕ݂ܪܡܢܽܛܳܘܣ ܡܕ݂ܺܝܢ̱ܬ݁ܳܐ . ܘܳܐܙܳܠ̱ܐ ܗ̱ܘܳܬ݂ ܠܰܐܬ݂ܪܳܐ ܕ݁ܰܐܣܺܝܰܐ . ܘܥܰܠ ܗ̱ܘܳܐ
                    ܥܰܡܰܢ ܠܶܐܠܦ݂ܳܐ ܆ ܐܰܪܺܣܛܰܪܟ݂ܳܘܣ ܡܰܩܶܕ݂ܳܘܢܺܝܰܐ ܕ݁ܡܶܢ ܬ݂ܶܣܰܠܳܘܢܺܝܩܺܐ ܡܕ݂ܺܝܢ̱ܬ݁ܳܐ
                    .</p>
               </div>
               <div type="textpart" subtype="verse" n="3">
                  <p>ܘܰܠܝܰܘܡܳܐ ܐ̱ܚܪܺܢܳܐ ܆ ܡܰܛܺܝܢ ܠܨܰܝܕ݁ܳܢ . ܘܶܐܬ݂ܚܰܫܰܚ ܩܶܢܛܪܽܘܢܳܐ
                    ܒ݁ܰܡܪܰܚܡܳܢܽܘܬ݂ܳܐ ܠܘܳܬ݂ ܦ݁ܰܘܠܳܘܣ ܆ ܘܰܐܦ݁ܶܣ ܠܶܗ ܕ݁ܢܺܐܙܰܠ ܠܘܳܬ݂ ܪܳܚܡܰܘܗ̱ܝ̈ ܇
                    ܘܢܶܬ݁ܬ݁ܢܺܝܚ .</p>
               </div>
               <div type="textpart" subtype="verse" n="4">
                  <p>ܘܡܶܢ ܬ݁ܰܡܳܢ ܪܕ݂ܰܝܢ ܆ ܘܡܶܛܽܠ ܕ݁ܪܽܘܚܶܐ̈ ܣܰܩܽܘܒ݂ܠܳܢ̈ ܗ̱ܘܰܝ̈ ܆
                    ܐܶܬ݂ܟ݁ܪܶܟ݂ܢ ܥܰܠ ܩܽܘܦ݁ܪܳܘܣ .</p>
               </div>
               <div type="textpart" subtype="verse" n="5">
                  <p>ܘܰܥܒ݂ܰܪܢ ܝܰܡܳܐ ܕ݁ܩܺܝܠܺܝܩܺܝܰܐ ܘܰܕ݂ܦ݁ܰܡܦ݂ܽܘܠܺܝܰܐ . ܘܡܰܛܺܝܢ
                    ܠܡܽܘܪܰܐ ܡܕ݂ܺܝܢ̱ܬ݁ܳܐ ܕ݁ܠܽܘܩܺܝܰܐ .</p>
               </div>
               <div type="textpart" subtype="verse" n="6">
                  <p>ܘܶܐܫܟ݁ܰܚ ܬ݁ܰܡܳܢ ܩܶܢܛܪܽܘܢܳܐ ܐܶܠܦ݂ܳܐ ܡܶܢ ܐܰܠܶܟ݁ܣܰܢܕ݁ܪܺܝܰܐ ܇
                    ܕ݁ܳܐܙܳܠ̱ܐ ܗ̱ܘܳܬ݂ ܠܺܐܝܛܰܠܺܝܰܐ ܆ ܘܰܐܘܬ݁ܒ݂ܰܢ ܒ݁ܳܗ .</p>
               </div>
               <div type="textpart" subtype="verse" n="7">
                  <p>ܘܡܶܛܽܠ ܕ݁ܝܰܩܺܝܪܳܐܝܺܬ݂ ܪܳܕ݂ܝܳܐ ܗ̱ܘܳܬ݂ ܠܝܰܘܡܳܬ݂ܳܐ̈ ܣܰܓ݁ܺܝܶܐܐ̈ ܆
                    ܠܡܰܚܣܶܢ ܡܰܛܺܝܢ ܠܽܘܩܒ݂ܰܠ ܩܢܺܝܕ݂ܳܘܣ ܓ݁ܳܙܰܪܬ݁ܳܐ . ܘܡܶܛܽܠ ܕ݁ܠܳܐ ܫܳܒ݂ܩܳܐ ܗ̱ܘܳܬ݂
                    ܪܽܘܚܳܐ ܕ݁ܢܺܐܙܰܠ ܬ݁ܪܺܝܨܳܐܝܺܬ݂ ܆ ܐܶܬ݂ܟ݁ܪܶܟ݂ܢ ܥܰܠ ܩܪܺܛܺܐ ܇ ܠܽܘܩܒ݂ܰܠ ܣܰܠܡܳܘܢܺܐ
                    ܡܕ݂ܺܝܢ̱ܬ݁ܳܐ .</p>
               </div>
               <div type="textpart" subtype="verse" n="8">
                  <p>ܘܰܠܡܰܚܣܶܢ ܟ݁ܰܕ݂ ܪܳܕ݂ܶܝܢܰܢ ܚܕ݂ܳܪܶܝܗ̈ ܆ ܡܰܛܺܝܢ ܠܕ݂ܽܘܟ݁ܬ݂ܳܐ
                    ܕ݁ܡܶܬ݂ܩܰܪܝܳܐ ܠܡܺܐܢܶܐ̈ ܫܰܦ݁ܺܝܪܶܐ̈ . ܘܩܰܪܺܝܒ݂ܳܐ ܗ̱ܘܳܬ݂ ܠܳܗ ܡܕ݂ܺܝܢ̱ܬ݁ܳܐ ܕ݁ܰܫܡܳܗ
                    ܠܰܐܣܶܐܰܐ .</p>
               </div>
               <div type="textpart" subtype="verse" n="9">
                  <p>ܘܰܗܘܰܝܢ ܬ݁ܰܡܳܢ ܙܰܒ݂ܢܳܐ ܣܰܓ݁ܺܝܳܐܐ ܆ ܥܕ݂ܰܡܳܐ ܕ݁ܰܥܒ݂ܰܪ ܐܳܦ݂
                    ܝܰܘܡܳܐ ܕ݁ܨܰܘܡܳܐ ܕ݁ܺܝܗܽܘܕ݂ܳܝܶܐ̈ . ܘܰܗܘܳܐ ܠܶܗ ܩܶܢܛܳܐ ܕ݁ܢܶܪܕ݁ܶܐ ܐ̱ܢܳܫ ܒ݁ܝܰܡܳܐ .
                    ܘܡܳܠܶܟ݂ ܗ̱ܘܳܐ ܠܗܽܘܢ ܦ݁ܰܘܠܳܘ</p>
               </div>
               <div type="textpart" subtype="verse" n="10">
                  <p>ܘܳܐܡܰܪ . ܓ݁ܰܒ݂ܪܶܐ̈ ܆ ܚܳܙܶܐ ܐ̱ܢܳܐ ܕ݁ܒ݂ܽܐܘܠܨܳܢܳܐ ܘܰܒ݂ܚܽܘܣܪܳܢܳܐ
                    ܣܰܓ݁ܺܝܳܐܐ ܗܳܘܝܳܐ ܡܰܪܕ݁ܺܝܬ݂ܰܢ ܇ ܠܰܘ ܒ݁ܰܠܚܽܘܕ݂ ܕ݁ܡܰܘܒ݁ܠܳܗ ܕ݁ܶܐܠܦ݂ܰܢ ܁ ܐܶܠܳܐ ܐܳܦ݂
                    ܕ݁ܢܰܦ݂ܫܳܬ݂ܰܢ̈ ܕ݁ܺܝܠܰܢ .</p>
               </div>
               <div type="textpart" subtype="verse" n="11">
                  <p>ܩܶܢܛܪܽܘܢܳܐ ܕ݁ܶܝܢ ܠܩܽܘܒ݂ܶܪܢܺܛܺܐ ܘܰܠܡܳܪܳܗ ܕ݁ܶܐܠܦ݂ܳܐ ܫܳܡܰܥ
                    ܗ̱ܘܳܐ ܝܰܬ݁ܺܝܪ ܡܶܢ ܡܶܠܰܘܗ̱ܝ̈ ܕ݁ܦ݁ܰܘܠܳܘܣ .</p>
               </div>
               <div type="textpart" subtype="verse" n="12">
                  <p>ܘܡܶܛܽܠ ܕ݁ܠܳܐ ܥܳܗܶܢ ܗ̱ܘܳܐ ܗܰܘ ܠܡܺܐܢܳܐ ܠܡܰܣܬ݁ܳܝܽܘ ܒ݁ܶܗ ܣܰܬ݂ܘܳܐ
                    ܆ ܣܰܓ݁ܺܝܶܐܐ̈ ܡܶܢܰܢ ܨܳܒ݂ܶܝܢ ܗ̱ܘܰܘ ܕ݁ܢܶܪܕ݁ܶܐ ܡܶܢ ܬ݁ܰܡܳܢ ܆ ܘܶܐܢܗܽܘ ܕ݁ܡܶܫܟ݁ܚܺܝܢ ܆
                    ܕ݁ܰܢܡܰܢܥܽܘܢ ܘܢܰܣܬ݁ܽܘܢ ܒ݁ܰܠܡܺܐܢܳܐ ܚܰܕ݂ ܕ݁ܺܐܝܬ݂ܰܘܗ̱ܝ ܗ̱ܘܳܐ ܒ݁ܰܩܪܺܛܺܐ . ܘܡܶܬ݂ܩܪܶܐ
                    ܗ̱ܘܳܐ ܦ݁ܽܘܢܺܟ݁ܣ . ܘܚܳܐܰܪ ܗ̱ܘܳܐ ܠܬ݂ܰܝܡܢܳܐ .</p>
               </div>
               <div type="textpart" subtype="verse" n="13">
                  <p>ܘܟ݂ܰܕ݂ ܢܶܫܒ݁ܰܬ݂ ܪܽܘܚܳܐ ܕ݁ܬ݂ܰܝܡܢܳܐ ܇ ܘܰܣܒ݂ܰܪܘ ܕ݁ܰܡܡܰܛܶܝܢ
                    ܐܰܝܟ݂ ܨܶܒ݂ܝܳܢܗܽܘܢ ܆ ܪܳܕ݂ܶܝܢ ܗ̱ܘܰܘ ܚܕ݂ܳܪܰܝ̈ ܩܪܺܛܺܐ .</p>
               </div>
               <div type="textpart" subtype="verse" n="14">
                  <p>ܘܡܶܢ ܒ݁ܳܬ݂ܰܪ ܩܰܠܺܝܠ ܁ ܢܦ݂ܰܩ ܥܠܰܝܢ ܡܰܫܒ݂ܳܐ ܕ݁ܥܰܠܥܳܠܳܐ ܆
                    ܕ݁ܡܶܬ݂ܩܪܶܐ ܛܽܘܦ݂ܳܢܺܝܩܳܘܣ ܐܶܘܪܰܩܠܺܝܕ݂ܳܘܢ .</p>
               </div>
               <div type="textpart" subtype="verse" n="15">
                  <p>ܘܶܐܬ݂ܚܰܛܦ݁ܰܬ݂ ܐܶܠܦ݂ܳܐ . ܘܠܳܐ ܐܶܫܟ݁ܚܰܬ݂ ܕ݁ܰܬ݂ܩܽܘܡ ܠܽܘܩܒ݂ܰܠ
                    ܪܽܘܚܳܐ . ܘܝܰܗ̱ܒ݂ܢ ܠܰܐܝܕ݂ܳܐ ܕ݁ܗܺܝ .</p>
               </div>
               <div type="textpart" subtype="verse" n="16">
                  <p>ܘܟ݂ܰܕ݂ ܥܒ݂ܰܪܢ ܓ݁ܳܙܰܪܬ݁ܳܐ ܚܕ݂ܳܐ ܕ݁ܡܶܬ݂ܩܰܪܝܳܐ ܩܽܘܕ݂ܰܐ ܆
                    ܠܡܰܚܣܶܢ ܐܶܫܟ݁ܰܚܢ ܐܶܚܰܕ݂ܢ ܠܩܰܪܩܽܘܪܳܐ .</p>
               </div>
               <div type="textpart" subtype="verse" n="17">
                  <p>ܘܟ݂ܰܕ݂ ܫܩܰܠܢܳܗ ܆ ܡܚܰܝܨܺܝܢ ܗ̱ܘܰܝܢ ܘܡܰܬ݂ܩܢܺܝܢ ܠܳܗ ܠܶܐܠܦ݂ܳܐ .
                    ܘܡܶܛܽܠ ܕ݁ܕ݂ܳܚܠܺܝܢ ܗ̱ܘܰܝܢ ܕ݁ܕ݂ܰܠܡܳܐ ܢܶܦ݁ܶܠ ܒ݁ܡܰܚܰܬ݁ܬ݁ܶܗ ܕ݁ܝܰܡܳܐ ܆ ܐܰܚܶܬ݂ܢܳܝܗ̱ܝ
                    ܠܰܐܪܡܶܢܳܘܢ . ܘܗܳܟ݂ܘܳܬ݂ ܪܳܕ݂ܶܝܢ ܗ̱ܘܰܝܢ .</p>
               </div>
               <div type="textpart" subtype="verse" n="18">
                  <p>ܘܟ݂ܰܕ݂ ܩܳܡ ܠܶܗ ܥܠܰܝܢ ܟ݁ܺܝܡܽܘܢܳܐ ܩܰܫܝܳܐ ܆ ܠܝܰܘܡܳܐ ܐ̱ܚܪܺܢܳܐ ܁
                    ܫܕ݂ܰܝܢ ܡܳܐܢܺܝܢ̈ ܒ݁ܝܰܡܳܐ .</p>
               </div>
               <div type="textpart" subtype="verse" n="19">
                  <p>ܘܰܠܝܰܘܡܳܐ ܕ݁ܰܬ݂ܠܳܬ݂ܳܐ ܆ ܡܳܐܢܶܐ̈ ܕ݁ܺܝܠܳܗ ܕ݁ܶܐܠܦ݂ܳܐ
                    ܒ݁ܺܐܝܕ݂ܰܝܢ̈ ܫܕ݂ܰܝܢ .</p>
               </div>
               <div type="textpart" subtype="verse" n="20">
                  <p>ܘܟ݂ܰܕ݂ ܐܶܚܰܕ݂ ܠܶܗ ܣܰܬ݂ܘܳܐ ܝܰܘܡܳܬ݂ܳܐ̈ ܝܰܬ݁ܺܝܪܶܐ̈ ܇ ܘܠܳܐ
                    ܫܶܡܫܳܐ ܡܶܬ݂ܚܙܶܐ ܗ̱ܘܳܐ ܘܠܳܐ ܣܰܗܪܳܐ ܘܠܳܐ ܟ݁ܰܘܟ݁ܒ݂ܶܐ̈ ܆ ܣܰܒ݂ܪܳܐ ܕ݁ܚܰܝܰܝܢ̈ ܟ݁ܽܠ
                    ܟ݁ܽܠܶܗ ܐܶܬ݂ܦ݁ܣܶܩ ܗ̱ܘܳܐ ܠܶܗ .</p>
               </div>
               <div type="textpart" subtype="verse" n="21">
                  <p>ܘܟ݂ܰܕ݂ ܐ̱ܢܳܫ ܡܶܕ݁ܶܡ ܠܳܐ ܡܶܣܬ݁ܰܝܒ݁ܰܪ ܗ̱ܘܳܐ ܆ ܗܳܝܕ݁ܶܝܢ ܩܳܡ
                    ܦ݁ܰܘܠܳܘܣ ܒ݁ܰܝܢܳܬ݂ܗܽܘܢ ܘܶܐܡܰܪ . ܐܶܠܽܘ ܐܶܬ݁ܛܦ݁ܺܝܣܬ݁ܽܘܢ ܠܺܝ ܓ݁ܰܒ݂ܪܶܐ̈ ܆ ܠܳܐ ܪܳܕ݂ܶܝܢ
                    ܗ̱ܘܰܝܢ ܡܶܢ ܩܪܺܛܺܐ ܆ ܘܡܶܬ݂ܚܰܣܟ݁ܺܝܢ ܗ̱ܘܰܝܢ ܡܶܢ ܚܽܘܣܪܳܢܳܐ ܘܡܶܢ ܐܽܘܠܨܳܢܳܐ ܗܳܢܳܐ
                    .</p>
               </div>
               <div type="textpart" subtype="verse" n="22">
                  <p>ܘܗܳܫܳܐ ܡܳܠܶܟ݂ ܐ̱ܢܳܐ ܕ݁ܬ݂ܶܗܘܽܘܢ ܕ݁ܠܳܐ ܥܳܩܳܐ . ܢܰܦ݂ܫܳܐ ܓ݁ܶܝܪ
                    ܡܶܢܟ݂ܽܘܢ ܚܕ݂ܳܐ ܠܳܐ ܐܳܒ݂ܕ݁ܳܐ ܆ ܐܶܠܳܐ ܐܶܢ ܐܶܠܦ݂ܳܐ .</p>
               </div>
               <div type="textpart" subtype="verse" n="23">
                  <p>ܐܶܬ݂ܚܙܺܝ ܠܺܝ ܓ݁ܶܝܪ ܒ݁ܠܺܠܝܳܐ ܗܳܢܳܐ ܡܰܠܰܐܟ݂ܶܗ ܕ݁ܰܐܠܳܗܳܐ ܇ ܗܰܘ
                    ܕ݁ܕ݂ܺܝܠܶܗ ܐ̱ܢܳܐ ܘܠܶܗ ܦ݁ܳܠܰܚ ܐ̱ܢܳܐ .</p>
               </div>
               <div type="textpart" subtype="verse" n="24">
                  <p>ܘܶܐܡܰܪ ܠܺܝ . ܠܳܐ ܬ݁ܶܕ݂ܚܰܠ ܦ݁ܰܘܠܶܐ . ܥܬ݂ܺܝܕ݂ ܗ̱ܽܘ ܠܳܟ݂ ܠܰܡܩܳܡ
                    ܩܕ݂ܳܡ ܩܶܣܰܪ . ܘܗܳܐ ܝܰܗ̱ܒ݂ ܠܳܟ݂ ܐܰܠܳܗܳܐ ܡܰܘܗܰܒ݂ܬ݁ܳܐ ܠܟ݂ܽܠ ܕ݁ܪܳܕ݂ܶܝܢ ܥܰܡܳܟ݂ .</p>
               </div>
               <div type="textpart" subtype="verse" n="25">
                  <p>ܡܶܛܽܠ ܗܳܢܳܐ ܐܶܬ݂ܠܰܒ݁ܰܒ݂ܘ ܓ݁ܰܒ݂ܪܶܐ̈ ܆ ܡܗܰܝܡܶܢ ܐ̱ܢܳܐ ܓ݁ܶܝܪ
                    ܒ݁ܰܐܠܳܗܳܐ ܆ ܕ݁ܗܳܟ݂ܰܢܳܐ ܗܳܘܶܐ ܁ ܐܰܝܟ݂ ܡܳܐ ܕ݁ܶܐܬ݂ܡܰܠܰܠ ܥܰܡܝ .</p>
               </div>
               <div type="textpart" subtype="verse" n="26">
                  <p>ܒ݁ܪܰܡ ܠܓ݂ܳܙܰܪܬ݁ܳܐ ܚܕ݂ܳܐ ܐܺܝܬ݂ ܠܰܢ ܕ݁ܢܶܫܬ݁ܕ݂ܶܐ .</p>
               </div>
               <div type="textpart" subtype="verse" n="27">
                  <p>ܘܡܶܢ ܒ݁ܳܬ݂ܰܪ ܐܰܪܒ݁ܬ݂ܰܥܣܰܪ ܝܰܘܡܺܝܢ̈ ܕ݁ܰܛܥܰܝܢ ܘܶܐܬ݁ܛܰܪܰܦ݂ܢ
                    ܒ݁ܗܰܕ݂ܪܺܝܰܘܣ ܝܰܡܳܐ ܆ ܒ݁ܦ݂ܶܠܓ݁ܶܗ ܕ݁ܠܺܠܝܳܐ ܁ ܣܒ݂ܰܪܘ ܡܰܠܳܚܶܐ̈ ܕ݁ܠܰܐܪܥܳܐ
                    ܡܶܬ݂ܩܰܪܒ݂ܺܝܢ ܗ̱ܘܰܘ .</p>
               </div>
               <div type="textpart" subtype="verse" n="28">
                  <p>ܘܰܐܪܡܺܝܘ ܐܶܘܩܺܝܢܰܣ̈ ܆ ܘܶܐܫܟ݁ܰܚܘ ܩܰܘܡܺܝܢ̈ ܥܶܣܪܺܝܢ . ܘܬ݂ܽܘܒ݂
                    ܩܰܠܺܝܠ ܪܕ݂ܰܘ ܆ ܘܶܐܫܟ݁ܰܚܘ ܩܰܘܡܺܝܢ̈ ܚܰܡܫܰܥܶܣܪܶܐ̈ .</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܕ݁ܰܚܺܝܠܺܝܢ ܗ̱ܘܰܝܢ ܕ݁ܰܠܡܳܐ ܢܶܫܬ݁ܟ݂ܰܚ ܠܰܢ
                    ܒ݁ܕ݂ܽܘܟ݁ܝܳܬ݂ܳܐ̈ ܕ݁ܺܐܝܬ݂ ܒ݁ܗܶܝܢ ܫܽܘܥܶܐ̈ ܆ ܐܰܪܡܺܝܘ ܡܶܢ ܚܰܪܬ݂ܳܗ ܕ݁ܶܐܠܦ݂ܳܐ
                    ܐܶܘܩܺܝܢܰܣ̈ ܐܰܪܒ݁ܰܥ . ܘܰܡܨܰܠܶܝܢ ܗ̱ܘܰܘ ܕ݁ܢܶܗܘܶܐ ܝܰܘܡܳܐ .</p>
               </div>
               <div type="textpart" subtype="verse" n="30">
                  <p>ܡܰܠܳܚܶܐ̈ ܕ݁ܶܝܢ ܒ݁ܥܰܘ ܠܡܶܥܪܰܩ ܡܶܢܳܗ ܡܶܢ ܐܶܠܦ݂ܳܐ . ܘܰܐܚܶܬ݂ܘ
                    ܡܶܢܳܗ ܠܩܰܪܩܽܘܪܳܐ ܠܝܰܡܳܐ ܆ ܒ݁ܥܶܠܬ݂ܳܐ ܕ݁ܢܺܐܙܽܠ̱ܘܢ ܒ݁ܳܗ ܘܢܶܐܣܪܽܘܢܳܗ ܠܶܐܠܦ݂ܳܐ
                    ܒ݁ܰܐܪܥܳܐ .</p>
               </div>
               <div type="textpart" subtype="verse" n="31">
                  <p>ܘܟ݂ܰܕ݂ ܚܙܳܐ ܦ݁ܰܘܠܳܘܣ ܆ ܐܶܡܰܪ ܠܩܶܢܛܪܽܘܢܳܐ ܘܠܶܐܣܛܪܰܛܺܝܳܘܛܶܐ̈ .
                    ܕ݁ܶܐܢ ܗܳܠܶܝܢ ܒ݁ܶܐܠܦ݂ܳܐ ܠܳܐ ܡܟ݂ܰܬ݁ܪܺܝܢ ܆ ܐܰܢ̱ܬ݁ܽܘܢ ܠܳܐ ܡܶܫܟ݁ܚܺܝܢ ܐܢ̱ܬ݁ܽܘܢ
                    ܕ݁ܬ݂ܺܚܽܘܢ .</p>
               </div>
               <div type="textpart" subtype="verse" n="32">
                  <p>ܗܳܝܕ݁ܶܝܢ ܦ݁ܣܰܩܘ ܐܶܣܛܪܰܛܺܝܳܘܛܶܐ̈ ܠܚܰܒ݂ܠܶܝܗ̈ ܕ݁ܩܰܪܩܽܘܪܳܐ ܡܶܢ
                    ܐܶܠܦ݂ܳܐ ܘܫܰܒ݂ܩܽܘܗ ܛܳܥܝܳܐ ܀.܀.܀܀</p>
               </div>
               <milestone unit="SyrChapter" n="26"/>
               <div type="textpart" subtype="verse" n="33">
                  <p>ܗܽܘ ܕ݁ܶܝܢ ܦ݁ܰܘܠܳܘܣ ܥܕ݂ܰܡܳܐ ܕ݁ܰܗܘܳܐ ܨܰܦ݂ܪܳܐ ܆ ܡܦ݁ܺܝܣ ܗ̱ܘܳܐ
                    ܠܟ݂ܽܠܗܽܘܢ ܕ݁ܰܢܩܰܒ݁ܠܽܘܢ ܣܰܝܒ݁ܳܪܬ݁ܳܐ ܁ ܟ݁ܰܕ݂ ܐܳܡܰܪ ܠܗܽܘܢ . ܝܰܘܡܳܢܳܐ ܗܳܐ
                    ܐܰܪܒ݁ܬ݂ܰܥܣܰܪ ܝܰܘܡܺܝܢ̈ ܆ ܡܶܢ ܩܶܢܛܳܐ ܡܶܕ݁ܶܡ ܠܳܐ ܛܥܺܝܡ ܠܟ݂ܽܘܢ .</p>
               </div>
               <div type="textpart" subtype="verse" n="34">
                  <p>ܡܶܛܽܠ ܗܳܕ݂ܶܐ ܒ݁ܳܥܶܐ ܐ̱ܢܳܐ ܡܶܢܟ݂ܽܘܢ ܆ ܕ݁ܰܬ݂ܩܰܒ݁ܠܽܘܢ
                    ܡܶܐܟ݂ܽܘܠܬ݁ܳܐ ܠܩܽܘܝܳܡܳܐ ܕ݁ܚܰܝܰܝܟ݁ܽܘܢ̈ . ܡܶܢܬ݂ܳܐ ܓ݁ܶܝܪ ܡܶܢ ܪܺܫܳܐ ܕ݁ܚܰܕ݂ ܡܶܢܟ݂ܽܘܢ
                    ܠܳܐ ܐܳܒ݂ܕ݁ܳܐ .</p>
               </div>
               <div type="textpart" subtype="verse" n="35">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܢܣܰܒ݂ ܠܰܚܡܳܐ ܘܫܰܒ݁ܰܚ ܠܰܐܠܳܗܳܐ ܩܕ݂ܳܡ
                    ܟ݁ܽܠܗܽܘܢ ܆ ܘܰܩܨܳܐ ܘܰܐܩܶܦ݂ ܠܡܶܐܟ݂ܰܠ .</p>
               </div>
               <div type="textpart" subtype="verse" n="36">
                  <p>ܘܶܐܬ݂ܒ݁ܰܝܰܐܘ ܟ݁ܽܠܗܽܘܢ ܘܩܰܒ݁ܶܠܘ ܬ݁ܽܘܪܣܳܝܳܐ .</p>
               </div>
               <div type="textpart" subtype="verse" n="37">
                  <p>ܐܺܝܬ݂ܰܝܢ ܗ̱ܘܰܝܢ ܕ݁ܶܝܢ ܒ݁ܶܐܠܦ݂ܳܐ ܆ ܡܰܐܬ݂ܶܝܢ ܘܫܰܒ݂ܥܺܝܢ ܘܫܶܬ݂
                    ܢܰܦ݂ܫܳܢ̈ .</p>
               </div>
               <div type="textpart" subtype="verse" n="38">
                  <p>ܘܟ݂ܰܕ݂ ܣܒ݂ܰܥܘ ܡܶܐܟ݂ܽܘܠܬ݁ܳܐ ܆ ܐܰܩܶܠܘ ܡܶܢ ܐܶܠܦ݂ܳܐ ܆ ܘܰܫܩܰܠܘ
                    ܚܶܛܶܐ̈ ܘܰܫܕ݂ܰܘ ܒ݁ܝܰܡܳܐ .</p>
               </div>
               <div type="textpart" subtype="verse" n="39">
                  <p>ܘܟ݂ܰܕ݂ ܗܘܳܐ ܝܰܘܡܳܐ ܆ ܣܰܦ݁ܳܢܶܐ̈ ܐܰܝܕ݂ܳܐ ܗ̱ܝ ܐܰܪܥܳܐ ܁ ܠܳܐ
                    ܐܶܫܬ݁ܰܘܕ݁ܰܥܘ . ܐܶܠܳܐ ܚܳܪܘ ܥܰܠ ܓ݁ܶܢ̱ܒ݂ ܝܰܒ݂ܫܳܐ ܟ݁ܶܢܦ݂ܳܐ ܚܕ݂ܳܐ ܕ݁ܝܰܡܳܐ ܆ ܐܰܝܟ݁ܳܐ
                    ܕ݁ܪܳܢܶܝܢ ܗ̱ܘܰܘ ܕ݁ܶܐܢ ܡܶܫܟ݁ܚܳܐ ܂ ܢܶܕ݂ܚܽܘܢܳܗ ܠܶܐܠܦ݂ܳܐ .</p>
               </div>
               <div type="textpart" subtype="verse" n="40">
                  <p>ܘܰܦ݂ܣܰܩܘ ܐܶܘܩܺܝܢܰܣ̈ ܡܶܢ ܐܶܠܦ݂ܳܐ ܆ ܘܰܐܪܦ݁ܺܝܘ ܐܶܢܶܝܢ̈ ܒ݁ܝܰܡܳܐ
                    . ܘܰܫܪܰܘ ܪܳܟ݂ܒ݁ܶܐ̈ ܕ݁ܣܰܘܟ݁ܳܢܶܐ̈ ܆ ܘܰܬ݂ܠܰܘ ܐܰܪܡܶܢܳܘܢ ܙܥܽܘܪܳܐ ܠܪܽܘܚܳܐ ܕ݁ܢܳܫܒ݁ܳܐ .
                    ܘܪܳܕ݂ܶܝܢ ܗ̱ܘܰܘ ܠܰܐܦ݁ܰܝ̈ ܝܰܒ݂ܫܳܐ .</p>
               </div>
               <div type="textpart" subtype="verse" n="41">
                  <p>ܘܓ݂ܶܫܰܬ݂ ܐܶܠܦ݂ܳܐ ܒ݁ܕ݂ܽܘܟ݁ܬ݂ܳܐ ܕ݁ܪܳܡܳܐ ܇ ܒ݁ܰܝܢܳܬ݂ ܬ݁ܪܶܝܢ̈
                    ܥܽܘܡܩܺܝܢ̈ ܕ݁ܝܰܡܳܐ . ܘܶܐܬ݂ܚܰܪܝܰܬ݂ ܒ݁ܳܗ . ܘܩܳܡ ܥܠܶܝܗ ܓ݁ܰܒ݁ܳܗ ܩܰܕ݂ܡܳܝܳܐ ܆ ܘܠܳܐ
                    ܡܶܬ݁ܬ݁ܙܺܝܥ ܗ̱ܘܳܐ . ܓ݁ܰܒ݁ܳܗ ܕ݁ܶܝܢ ܐ̱ܚܪܳܝܳܐ ܐܶܫܬ݁ܪܺܝ ܡܶܢ ܩܛܺܝܪܳܐ ܕ݁ܓ݂ܰܠ̱ܠܶܐ̈
                    .</p>
               </div>
               <div type="textpart" subtype="verse" n="42">
                  <p>ܘܰܨܒ݂ܰܘ ܗ̱ܘܰܘ ܐܶܣܛܪܰܛܺܝܳܘܛܶܐ̈ ܆ ܕ݁ܰܢܩܰܛܠܽܘܢ ܐܶܢܽܘܢ
                    ܠܰܐܣܺܝܪܶܐ̈ ܇ ܕ݁ܠܳܐ ܢܰܪܡܽܘܢ ܣܰܚܘܳܐ ܘܢܶܥܪܩܽܘܢ ܠܗܽܘܢ ܡܶܢܗܽܘܢ .</p>
               </div>
               <div type="textpart" subtype="verse" n="43">
                  <p>ܘܩܶܢܛܪܽܘܢܳܐ ܟ݁ܠܳܐ ܐܶܢܽܘܢ ܡܶܢ ܗܳܕ݂ܶܐ ܆ ܡܶܛܽܠ ܕ݁ܨܳܒ݂ܶܐ ܗ̱ܘܳܐ
                    ܕ݁ܢܰܚܶܐ ܠܦ݁ܰܘܠܳܘܣ . ܘܠܰܐܝܠܶܝܢ ܕ݁ܡܶܫܟ݁ܚܺܝܢ ܗ̱ܘܰܘ ܠܡܰܪܡܳܝܽܘ ܣܰܚܘܳܐ ܆ ܦ݁ܩܰܕ݂ ܠܗܽܘܢ
                    ܕ݁ܰܒ݂ܩܰܕ݂ܡܳܝܶܐ̈ ܢܶܣܚܽܘܢ ܘܢܶܥܒ݁ܪܽܘܢ ܠܰܐܪܥܳܐ .</p>
               </div>
               <div type="textpart" subtype="verse" n="44">
                  <p>ܘܰܠܫܰܪܟ݁ܳܐ ܥܰܠ ܕ݁ܰܦ݁ܶܐ̈ ܘܥܰܠ ܩܰܝܣܶܐ̈ ܐ̱ܚܪܳܢܶܐ̈ ܕ݁ܶܐܠܦ݂ܳܐ ܂
                    ܐܰܥܒ݁ܰܪܘ ܐܶܢܽܘܢ . ܘܗܳܟ݂ܰܢܳܐ ܟ݁ܽܠܗܽܘܢ ܐܶܫܬ݁ܰܘܙܰܒ݂ܘ ܠܰܐܪܥܳܐ ܀</p>
               </div>
            </div>
            <div type="textpart" subtype="chapter" n="28">
               <div type="textpart" subtype="verse" n="1">
                  <p>ܘܡܶܢ ܒ݁ܳܬ݂ܰܪܟ݁ܶܢ ܝܺܠܶܦ݂ܢ ܆ ܕ݁ܡܺܠܺܝܛܺܐ ܡܶܬ݂ܩܰܪܝܳܐ ܗܳܝ
                    ܓ݁ܳܙܰܪܬ݁ܳܐ .</p>
               </div>
               <div type="textpart" subtype="verse" n="2">
                  <p>ܘܒ݂ܰܪܒ݁ܪܳܝܶܐ̈ ܕ݁ܥܳܡܪܺܝܢ ܗ̱ܘܰܘ ܒ݁ܳܗ ܆ ܪܰܚܡܶܐ̈ ܣܰܓ݁ܺܝܶܐܐ̈
                    ܚܰܘܺܝܘ ܠܘܳܬ݂ܰܢ . ܘܰܐܘܚܶܕ݂ܘ ܢܽܘܪܳܐ ܆ ܘܰܩܪܰܐܘܽܢ ܠܟ݂ܽܠܰܢ ܕ݁ܢܶܫܚܰܢ ܇ ܡܶܛܽܠ ܡܶܛܪܳܐ
                    ܣܰܓ݁ܺܝܳܐܐ ܘܩܽܘܪܫܳܐ ܕ݁ܺܐܝܬ݂ ܗ̱ܘܳܐ .</p>
               </div>
               <div type="textpart" subtype="verse" n="3">
                  <p>ܘܦ݁ܰܘܠܳܘܣ ܫܩܰܠ ܣܽܘܓ݂ܳܐܐ ܕ݁ܚܰܒ݁ܽܘܒ݂ܶܐ̈ ܘܣܳܡ ܥܰܠ ܢܽܘܪܳܐ .
                    ܘܢܶܦ݂ܩܰܬ݂ ܡܶܢܗܽܘܢ ܐܳܟ݂ܶܕ݂ܢܳܐ ܡܶܢ ܪܰܬ݂ܚܳܐ ܕ݁ܢܽܘܪܳܐ ܘܢܶܟ݂ܬ݁ܰܬ݂ ܒ݁ܺܐܝܕ݂ܶܗ .</p>
               </div>
               <div type="textpart" subtype="verse" n="4">
                  <p>ܘܟ݂ܰܕ݂ ܚܙܰܐܘܽܗ ܒ݁ܰܪܒ݁ܪܳܝܶܐ̈ ܕ݁ܬ݂ܰܠܝܳܐ ܒ݁ܺܐܝܕ݂ܶܗ ܆ ܐܳܡܪܺܝܢ
                    ܗ̱ܘܰܘ . ܟ݁ܒ݂ܰܪ ܗܳܢܳܐ ܓ݁ܰܒ݂ܪܳܐ ܩܳܛܽܘܠܳܐ ܗ̱ܘ . ܕ݁ܟ݂ܰܕ݂ ܐܶܫܬ݁ܰܘܙܰܒ݂ ܡܶܢ ܝܰܡܳܐ ܆
                    ܟ݁ܺܐܢܽܘܬ݂ܳܐ ܠܳܐ ܫܒ݂ܰܩܬ݂ܶܗ ܕ݁ܢܺܚܶܐ .</p>
               </div>
               <div type="textpart" subtype="verse" n="5">
                  <p>ܗܽܘ ܕ݁ܶܝܢ ܦ݁ܰܘܠܳܘܣ ܐܰܢܺܝܦ݂ ܐܺܝܕ݂ܶܗ ܆ ܘܰܫܕ݂ܳܗ ܠܳܐܟ݂ܶܕ݂ܢܳܐ
                    ܒ݁ܢܽܘܪܳܐ . ܘܡܶܕ݁ܶܡ ܕ݁ܰܣܢܶܐ ܠܳܐ ܗܘܳܝܗ̱ܝ .</p>
               </div>
               <div type="textpart" subtype="verse" n="6">
                  <p>ܣܳܒ݂ܪܺܝܢ ܗ̱ܘܰܘ ܕ݁ܶܝܢ ܒ݁ܰܪܒ݁ܪܳܝܶܐ̈ ܆ ܕ݁ܒ݂ܰܪ ܫܳܥܬ݂ܶܗ ܡܶܬ݂ܡܣܶܐ
                    ܘܢܳܦ݂ܶܠ ܟ݁ܰܕ݂ ܡܺܝܬ݂ ܥܰܠ ܐܰܪܥܳܐ . ܘܟ݂ܰܕ݂ ܥܶܕ݁ܳܢܳܐ ܣܰܓ݁ܺܝܳܐܐ ܣܰܟ݁ܺܝܘ ܘܰܚܙܰܘ
                    ܕ݁ܡܶܕ݁ܶܡ ܕ݁ܰܣܢܶܐ ܠܳܐ ܗܘܳܝܗ̱ܝ ܆ ܫܰܚܠܶܦ݂ܘ ܡܶܠܰܝܗܽܘܢ̈ ܘܶܐܡܰܪܘ ܕ݁ܰܐܠܳܗܳܐ ܗ̱ܘ ܀</p>
               </div>
               <div type="textpart" subtype="verse" n="7">
                  <p>ܐܺܝܬ݂ ܗ̱ܘܳܐ ܕ݁ܶܝܢ ܩܽܘܪܝܳܐ̈ ܒ݁ܶܗ ܒ݁ܗܰܘ ܐܰܬ݂ܪܳܐ ܆ ܠܓ݂ܰܒ݂ܪܳܐ
                    ܚܰܕ݂ ܕ݁ܰܫܡܶܗ ܗܘܳܐ ܦ݁ܳܘܦ݁ܠܺܝܳܘܣ . ܕ݁ܗܽܘ ܗܘܳܐ ܪܺܫܳܗ ܕ݁ܓ݂ܳܙܰܪܬ݁ܳܐ . ܘܩܰܒ݁ܠܰܢ
                    ܒ݁ܒ݂ܰܝܬ݁ܶܗ ܬ݁ܠܳܬ݂ܳܐ ܝܰܘܡܺܝܢ̈ ܂ ܚܳܕ݂ܝܳܐܝܺܬ݂ .</p>
               </div>
               <div type="textpart" subtype="verse" n="8">
                  <p>ܐܰܒ݂ܽܘܗ̱ܝ ܕ݁ܶܝܢ ܕ݁ܦ݁ܳܘܦ݁ܠܺܝܳܘܣ ܁ ܒ݁ܶܐܫܳܬ݂ܳܐ ܘܰܒ݂ܟ݂ܺܐܒ݂
                    ܡܥܰܝܳܐ̈ ܟ݁ܪܺܝܗ ܗ̱ܘܳܐ . ܘܥܰܠ ܠܘܳܬ݂ܶܗ ܦ݁ܰܘܠܳܘܣ ܘܨܰܠܺܝ . ܘܣܳܡ ܥܠܰܘܗ̱ܝ ܐܺܝܕ݂ܶܗ
                    ܘܰܐܚܠܡܶܗ .</p>
               </div>
               <div type="textpart" subtype="verse" n="9">
                  <p>ܘܟ݂ܰܕ݂ ܗܘܳܬ݂ ܗܳܕ݂ܶܐ ܆ ܐܳܦ݂ ܫܰܪܟ݁ܳܐ ܐܰܝܠܶܝܢ ܕ݁ܺܐܝܬ݂ ܗ̱ܘܰܘ ܒ݁ܳܗ
                    ܒ݁ܓ݂ܳܙܰܪܬ݁ܳܐ ܟ݁ܪܺܝܗܶܐ̈ ܆ ܩܳܪܒ݁ܺܝܢ ܗ̱ܘܰܘ ܠܘܳܬ݂ܶܗ ܘܡܶܬ݂ܰܐܣܶܝܢ ܗ̱ܘܰܘ .</p>
               </div>
               <div type="textpart" subtype="verse" n="10">
                  <p>ܘܺܐܝܩܳܪܶܐ̈ ܪܰܘܪܒ݂ܶܐ̈ ܝܰܩܪܽܘܢ . ܘܟ݂ܰܕ݂ ܢܳܦ݂ܩܺܝܢ ܗ̱ܘܰܝܢ ܡܶܢ
                    ܬ݁ܰܡܳܢ ܆ ܙܰܘܕ݂ܽܘܢ .</p>
               </div>
               <div type="textpart" subtype="verse" n="11">
                  <p>ܢܦ݂ܰܩܢ ܕ݁ܶܝܢ ܒ݁ܳܬ݂ܰܪ ܝܰܪܚܶܐ̈ ܬ݁ܠܳܬ݂ܳܐ ܆ ܘܰܪܕ݂ܰܝܢ ܒ݁ܶܐܠܦ݂ܳܐ
                    ܐܰܠܶܟ݁ܣܰܢܕ݁ܪܳܝܬ݁ܳܐ ܆ ܕ݁ܰܐܣܬ݁ܝܰܬ݂ ܗ̱ܘܳܬ݂ ܒ݁ܳܗ ܒ݁ܓ݂ܳܙܰܪܬ݁ܳܐ . ܘܺܐܝܬ݂ ܗ̱ܘܳܬ݂ ܥܠܶܝܗ
                    ܐܳܬ݂ܳܐ ܕ݁ܬ݂ܳܐܡܶܐ̈ .</p>
               </div>
               <div type="textpart" subtype="verse" n="12">
                  <p>ܘܶܐܬ݂ܰܝܢ ܠܣܽܪܰܩܳܘܣܰܐ ܡܕ݂ܺܝܢ̱ܬ݁ܳܐ . ܘܩܰܘܺܝܢ ܬ݁ܰܡܳܢ ܝܰܘܡܳܬ݂ܳܐ̈
                    ܬ݁ܠܳܬ݂ܳܐ .</p>
               </div>
               <div type="textpart" subtype="verse" n="13">
                  <p>ܘܡܶܢ ܬ݁ܰܡܳܢ ܐܶܬ݂ܟ݁ܪܶܟ݂ܢ ܆ ܘܡܰܢܰܥܢ ܠܪܺܓ݂ܺܝܳܘܢ ܡܕ݂ܺܝܢ̱ܬ݁ܳܐ .
                    ܘܒ݂ܳܬ݂ܰܪ ܝܰܘܡܳܐ ܚܰܕ݂ ܆ ܢܶܫܒ݁ܰܬ݂ ܠܰܢ ܪܽܘܚܳܐ ܕ݁ܬ݂ܰܝܡܢܳܐ . ܘܠܰܬ݂ܪܶܝܢ̈ ܝܰܘܡܺܝܢ̈ ܆
                    ܐܶܬ݂ܰܝܢ ܠܦ݁ܳܘܛܺܝܰܐܠܳܣ ܡܕ݂ܺܝܢ̱ܬ݁ܳܐ ܕ݁ܺܐܝܛܰܠܺܝܰܐ .</p>
               </div>
               <div type="textpart" subtype="verse" n="14">
                  <p>ܘܶܐܫܟ݁ܰܚܢ ܬ݁ܰܡܳܢ ܐܰܚܶܐ̈ . ܘܰܒ݂ܥܰܘ ܡܶܢܰܢ ܆ ܘܰܗܘܰܝܢ ܠܘܳܬ݂ܗܽܘܢ
                    ܝܰܘܡܳܬ݂ܳܐ̈ ܫܰܒ݂ܥܳܐ . ܘܗܳܝܕ݁ܶܝܢ ܐܶܙܰܠܢ ܠܪܽܗ̱ܘܡܺܐ .</p>
               </div>
               <div type="textpart" subtype="verse" n="15">
                  <p>ܘܟ݂ܰܕ݂ ܫܡܰܥܘ ܐܰܚܶܐ̈ ܕ݁ܬ݂ܰܡܳܢ ܆ ܢܦ݂ܰܩܘ ܠܽܐܘܪܥܰܢ ܥܕ݂ܰܡܳܐ
                    ܠܫܽܘܩܳܐ ܕ݁ܡܶܬ݂ܩܪܶܐ ܐܰܦ݁ܺܝܳܘܣ ܦ݂ܳܘܪܳܘܣ ܆ ܘܰܥܕ݂ܰܡܳܐ ܠܰܬ݂ܠܳܬ݂ ܚܳܢܘܳܢ̈ . ܘܟ݂ܰܕ݂ ܚܙܳܐ
                    ܐܶܢܽܘܢ ܦ݁ܰܘܠܳܘܣ ܆ ܐܰܘܕ݁ܺܝ ܠܰܐܠܳܗܳܐ ܘܶܐܬ݂ܚܰܝܰܠ .</p>
               </div>
               <div type="textpart" subtype="verse" n="16">
                  <p>ܘܥܰܠܢ ܠܪܽܗ̱ܘܡܺܐ . ܘܰܐܦ݁ܶܣ ܩܶܢܛܪܽܘܢܳܐ ܠܦ݁ܰܘܠܳܘܣ ܆ ܕ݁ܢܶܫܪܶܐ
                    ܐܰܝܟ݁ܳܐ ܕ݁ܨܳܒ݂ܶܐ ܇ ܥܰܡ ܐܶܣܛܪܰܛܺܝܳܘܛܳܐ ܗܰܘ ܕ݁ܢܳܛܰܪ ܗ̱ܘܳܐ ܠܶܗ ܀</p>
               </div>
               <div type="textpart" subtype="verse" n="17">
                  <p>ܘܡܶܢ ܒ݁ܳܬ݂ܰܪ ܬ݁ܠܳܬ݂ܳܐ ܝܰܘܡܺܝܢ̈ ܆ ܫܰܕ݁ܰܪ ܦ݁ܰܘܠܳܘܣ ܩܪܳܐ
                    ܠܪܺܫܳܢܰܝܗܽܘܢ̈ ܕ݁ܺܝܗܽܘܕ݂ܳܝܶܐ̈ . ܘܟ݂ܰܕ݂ ܐܶܬ݂ܟ݁ܰܢܰܫܘ ܆ ܐܶܡܰܪ ܠܗܽܘܢ . ܓ݁ܰܒ݂ܪܶܐ̈
                    ܐܰܚܰܝ̈ ܆ ܐܶܢܳܐ ܟ݁ܰܕ݂ ܒ݁ܡܶܕ݁ܶܡ ܠܳܐ ܩܳܡܶܬ݂ ܠܽܘܩܒ݂ܰܠ ܥܰܡܳܐ ܘܢܳܡܽܘܣܳܐ ܕ݁ܰܐܒ݂ܳܗܰܝ̈ ܆
                    ܒ݁ܰܐܣܽܘܪܶܐ̈ ܐܶܫܬ݁ܰܠܡܶܬ݂ ܡܶܢ ܐܽܘܪܺܫܠܶܡ ܒ݁ܺܐܝܕ݂ܳܐ ܕ݁ܪܽܗ̱ܘܡܳܝܶܐ̈ .</p>
               </div>
               <div type="textpart" subtype="verse" n="18">
                  <p>ܘܗܶܢܽܘܢ ܟ݁ܰܕ݂ ܫܰܐܠܽܘܢܝ ܆ ܨܒ݂ܰܘ ܕ݁ܢܶܫܪܽܘܢܳܢܝ ܆ ܡܶܛܽܠ ܕ݁ܠܳܐ
                    ܐܶܫܟ݁ܰܚܘ ܒ݁ܳܬ݂ܰܪܝ ܪܶܫܝܳܢܳܐ ܡܶܕ݁ܶܡ ܕ݁ܫܳܘܶܐ ܠܡܰܘܬ݁ܳܐ .</p>
               </div>
               <div type="textpart" subtype="verse" n="19">
                  <p>ܘܟ݂ܰܕ݂ ܩܳܝܡܺܝܢ ܗ̱ܘܰܘ ܠܽܘܩܒ݂ܰܠܝ ܝܺܗܽܘܕ݂ܳܝܶܐ̈ ܆ ܐܶܬ݂ܰܐܠܨܶܬ݂
                    ܕ݁ܶܐܩܥܶܐ ܒ݁ܓ݂ܶܢ ܩܶܣܰܪ ܇ ܠܳܐ ܐܰܝܟ݂ ܐܺܝܬ݂ ܠܺܝ ܕ݁ܶܐܩܰܛܪܶܓ݂ ܒ݁ܡܶܕ݁ܶܡ ܠܰܒ݂ܢܰܝ̈ ܥܰܡܝ
                    .</p>
               </div>
               <div type="textpart" subtype="verse" n="20">
                  <p>ܡܶܛܽܠ ܗܳܢܳܐ ܒ݁ܥܺܝܬ݂ ܡܶܢܟ݂ܽܘܢ ܆ ܕ݁ܬ݂ܺܐܬ݂ܽܘܢ ܘܶܐܚܙܶܝܟ݂ܽܘܢ
                    ܘܶܐܫܬ݁ܰܥܶܐ ܠܟ݂ܽܘܢ ܗܳܠܶܝܢ . ܡܶܛܽܠ ܣܰܒ݂ܪܳܐ ܓ݁ܶܝܪ ܕ݁ܺܐܝܣܪܳܝܶܠ ܐܰܣܺܝܪ ܐ̱ܢܳܐ
                    ܒ݁ܫܺܫܰܠܬ݁ܳܐ ܗܳܕ݂ܶܐ .</p>
               </div>
               <div type="textpart" subtype="verse" n="21">
                  <p>ܐܳܡܪܺܝܢ ܠܶܗ ܗܶܢܽܘܢ . ܚܢܰܢ ܐܶܓ݁ܰܪܬ݁ܳܐ ܥܠܰܝܟ݁ ܠܳܐ ܩܰܒ݁ܶܠܢ ܡܶܢ
                    ܝܺܗܽܘܕ݂ ܆ ܘܠܳܐ ܐ̱ܢܳܫ ܡܶܢ ܐܰܚܶܐ̈ ܕ݁ܶܐܬ݂ܰܘ ܡܶܢ ܐܽܘܪܺܫܠܶܡ ܇ ܐܶܡܰܪܘ ܠܰܢ ܡܶܕ݁ܶܡ
                    ܕ݁ܒ݂ܺܝܫ ܥܠܰܝܟ݁ .</p>
               </div>
               <div type="textpart" subtype="verse" n="22">
                  <p>ܨܳܒ݂ܶܝܢܰܢ ܕ݁ܶܝܢ ܕ݁ܢܶܫܡܰܥ ܡܶܢܳܟ݂ ܡܶܕ݁ܶܡ ܕ݁ܡܶܬ݂ܪܰܥܶܐ ܐܰܢ̱ܬ݁ .
                    ܡܶܛܽܠ ܕ݁ܝܽܘܠܦ݁ܳܢܳܐ ܗܳܢܳܐ ܆ ܝܳܕ݂ܥܺܝܢܰܢ ܕ݁ܥܰܠ ܐ̱ܢܳܫ ܠܳܐ ܡܩܰܒ݁ܰܠ .</p>
               </div>
               <div type="textpart" subtype="verse" n="23">
                  <p>ܘܰܐܩܺܝܡܘ ܠܶܗ ܝܰܘܡܳܐ ܆ ܘܰܟ݂ܢܰܫܘ ܘܶܐܬ݂ܰܘ ܠܘܳܬ݂ܶܗ ܣܰܓ݁ܺܝܶܐܐ̈
                    ܟ݁ܰܪ ܕ݁ܰܫܪܶܐ ܗ̱ܘܳܐ . ܘܰܓ݂ܠܳܐ ܠܗܽܘܢ ܥܰܠ ܡܰܠܟ݁ܽܘܬ݂ܳܐ ܕ݁ܰܐܠܳܗܳܐ ܁ ܟ݁ܰܕ݂ ܡܣܰܗܶܕ݂
                    ܘܰܡܦ݁ܺܝܣ ܠܗܽܘܢ ܥܰܠ ܝܶܫܽܘܥ ܆ ܡܶܢ ܢܳܡܽܘܣܳܐ ܕ݁ܡܽܘܫܶܐ ܘܡܶܢ ܢܒ݂ܺܝܶܐ̈ ܇ ܡܶܢ ܨܰܦ݂ܪܳܐ
                    ܘܰܥܕ݂ܰܡܳܐ ܠܪܰܡܫܳܐ .</p>
               </div>
               <div type="textpart" subtype="verse" n="24">
                  <p>ܘܐ̱ܢܳܫܺܝܢ̈ ܡܶܢܗܽܘܢ ܡܶܬ݁ܛܦ݁ܺܝܣܺܝܢ ܗ̱ܘܰܘ ܠܡܶܠܰܘܗ̱ܝ̈ ܆
                    ܘܰܐ̱ܚܪܳܢܶܐ̈ ܠܳܐ ܡܶܬ݁ܛܦ݁ܺܝܣܺܝܢ ܗ̱ܘܰܘ .</p>
               </div>
               <div type="textpart" subtype="verse" n="25">
                  <p>ܘܶܐܫܬ݁ܪܺܝܘ ܡܶܢ ܠܘܳܬ݂ܶܗ ܟ݁ܰܕ݂ ܠܳܐ ܫܳܠܡܺܝܢ ܠܰܚܕ݂ܳܕ݂ܶܐ̈ .
                    ܘܶܐܡܰܪ ܠܗܽܘܢ ܗܽܘ ܦ݁ܰܘܠܳܘܣ ܡܶܠܬ݂ܳܐ ܗܳܕ݂ܶܐ . ܫܰܦ݁ܺܝܪ ܡܰܠܶܠ ܪܽܘܚܳܐ ܕ݁ܩܽܘܕ݂ܫܳܐ ܆
                    ܒ݁ܦ݂ܽܘܡ ܐܶܫܰܥܝܳܐ ܢܒ݂ܺܝܳܐ ܠܽܘܩܒ݂ܰܠ ܐܰܒ݂ܳܗܳܬ݂ܟ݂ܽܘܢ̈ ܆</p>
               </div>
               <div type="textpart" subtype="verse" n="26">
                  <p>ܟ݁ܰܕ݂ ܐܳܡܰܪ ܆ ܕ݁ܙܶܠ ܠܘܳܬ݂ ܥܰܡܳܐ ܗܳܢܳܐ ܘܶܐܡܰܪ ܠܗܽܘܢ .
                    ܕ݁ܫܶܡܥܳܐ ܬ݁ܶܫܡܥܽܘܢ ܘܠܳܐ ܬ݁ܶܣܬ݁ܰܟ݁ܠܽܘܢ . ܘܬ݂ܶܚܙܽܘܢ ܘܠܳܐ ܬ݁ܶܒ݂ܚܪܽܘܢ .</p>
               </div>
               <div type="textpart" subtype="verse" n="27">
                  <p>ܐܶܬ݂ܥܰܒ݁ܺܝ ܠܶܗ ܓ݁ܶܝܪ ܠܶܒ݁ܶܗ ܕ݁ܥܰܡܳܐ ܗܳܢܳܐ . ܘܡܰܫܡܰܥܬ݂ܗܽܘܢ
                    ܐܰܘܩܰܪܘ . ܘܥܰܝܢܰܝܗܽܘܢ̈ ܥܰܡܶܨܘ ܆ ܕ݁ܠܳܐ ܢܶܚܙܽܘܢ ܒ݁ܥܰܝܢܰܝܗܽܘܢ̈ ܘܢܶܫܡܥܽܘܢ
                    ܒ݁ܶܐܕ݂ܢܰܝܗܽܘܢ̈ ܇ ܘܢܶܣܬ݁ܰܟ݁ܠܽܘܢ ܒ݁ܠܶܒ݁ܗܽܘܢ ܘܰܢܬ݂ܽܘܒ݂ܽܘܢ ܠܘܳܬ݂ܝ ܘܶܐܫܒ݁ܽܘܩ ܠܗܽܘܢ
                    .</p>
               </div>
               <div type="textpart" subtype="verse" n="28">
                  <p>ܬ݁ܶܬ݂ܺܝܕ݂ܰܥ ܠܟ݂ܽܘܢ ܗܳܟ݂ܺܝܠ ܗܳܕ݂ܶܐ ܆ ܕ݁ܰܠܥܰܡ̱ܡܶܐ̈ ܗ̱ܘ
                    ܐܶܫܬ݁ܰܕ݁ܰܪ ܗܳܢܳܐ ܦ݁ܽܘܪܩܳܢܳܐ ܕ݁ܰܐܠܳܗܳܐ . ܗܶܢܽܘܢ ܓ݁ܶܝܪ ܐܳܦ݂ ܫܳܡܥܺܝܢ ܠܶܗ ܀</p>
               </div>
               <div type="textpart" subtype="verse" n="29">
                  <p>ܘܟ݂ܰܕ݂ ܗܳܠܶܝܢ ܐܶܡܰܪ ܆ ܢܦ݂ܰܩܘ ܝܺܗܽܘܕ݂ܳܝܶܐ̈ . ܘܣܰܓ݁ܺܝ ܕ݁ܳܪܫܺܝܢ
                    ܗ̱ܘܰܘ ܒ݁ܰܝܢܳܬ݂ܗܽܘܢ .</p>
               </div>
               <div type="textpart" subtype="verse" n="30">
                  <p>ܘܶܐܓ݂ܰܪ ܠܶܗ ܦ݁ܰܘܠܳܘܣ ܡܶܢ ܕ݁ܺܝܠܶܗ ܒ݁ܰܝܬ݁ܳܐ ܆ ܘܰܗܘܳܐ ܒ݁ܶܗ
                    ܬ݁ܰܪܬ݁ܶܝܢ̈ ܫܢܺܝܢ̈ . ܘܰܡܩܰܒ݁ܶܠ ܗ̱ܘܳܐ ܬ݁ܰܡܳܢ ܠܟ݂ܽܠܗܽܘܢ ܐܰܝܠܶܝܢ ܕ݁ܳܐܬ݂ܶܝܢ ܗ̱ܘܰܘ
                    ܠܘܳܬ݂ܶܗ .</p>
               </div>
               <div type="textpart" subtype="verse" n="31">
                  <p>ܘܡܰܟ݂ܪܶܙ ܗ̱ܘܳܐ ܥܰܠ ܡܰܠܟ݁ܽܘܬ݂ܶܗ ܕ݁ܰܐܠܳܗܳܐ ܆ ܘܡܰܠܶܦ݂ ܗ̱ܘܳܐ
                    ܥܺܝܢ ܒ݁ܰܓ݂ܠܶܐ ܥܰܠ ܡܳܪܰܢ ܝܶܫܽܘܥ ܡܫܺܝܚܳܐ ܕ݁ܠܳܐ ܟ݁ܶܠܝܳܢ ܀.܀.܀܀</p>
               </div>
            </div>
         </div>
      </body>
   </text>
</TEI>
